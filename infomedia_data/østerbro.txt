BYGGEMARKEDER Når Østerbro Tømmerhandels ejer Allan Lundberg nu træder tilbage som direktør, så er det fordi, han vil lave det, han har allermest lyst til.Og det er at beskæftige sig med salg ude i den sjællandske tømmerkædes afdelinger.Og at coache og vejlede medarbejdere.Han vil kort sagt vandre rundt mellem selskabets forskellige afdelinger for at yde service og optimere de enkelte forretninger, og indsætter derfor den 51-årige indkøbs-og økonomidirektør Peter Klindt Jørgensen på en direktørpost som administrerende.- Jeg er en atypisk leder, og jeg har aldrig været god til at være direktør, men jeg har været heldig med det, jeg har gjort og har nu en forretning, som nærmer sig 70 medarbejdere, siger han til Wood Supply.Passende direktørfigurPeter Klindt Jørgensen kom til Østerbro Tømmerhandel i 2013.Siden har han varetaget de administrativt tunge opgaver og gennemført en omstrukturering og delt firmaet op i ejendomsselskab og driftsselskab.- Det er overstået nu, og så skal vi finde en ny udfordring til ham, siger Allan Lundberg.Han beskriver Peter Klindt Jørgensen som en leder, der - i modsætning til ham selv - er en passende og kompetent direktørfigur. Plus 36 års arbejdserfaring i branchen.I år forventer Østerbro Tømmerhandel at nå en omsætning på 200 mio. kroner.I 2020 er målet, at omsætningen skal nå 250 mio. kroner.Virksomheden står bag fire tømmerhandler i København og Nordsjælland.Jeg er en atypisk leder, og jeg har aldrig været god til at være direktør, men jeg har været heldig med det, jeg har gjort Allan Lundberg, ejer, Østerbro Tømmerhandel.
Allan Lundberg stopper som direktør i Østerbro Tømmerhandel.
Fra i morgen skal der også betales for parkering i dele af Valby, på Ydre Nørrebro og Ydre Østerbro. Københavns Kommune indfører en ny parkeringszone kaldet gul zone, hvor det i tidsrummet 8-23 vil koste ni kroner i timen at parkere. Om natten bliver prisen to kroner per time.Københavns Kommune indfører den nye parkeringszone for at gøre parkering i beboelsesområder mindre attraktiv for pendlere og dermed skabe flere parkeringspladser til københavnere med en beboerlicens.»Grundlæggende er den gule zone indført for at lette parkeringssituationen for beboerne i området. Vi gør det mindre attraktivt at parkere for pendlere, som får et incitament til at tage en anden transportform ind til byen,« siger Morten Kabell (EL), teknik-og miljøborgmester i Københavns Kommune.For beboere er det muligt at købe en beboerlicens, som koster fra 100 til 1.150 kr. om året afhængigt af bilens miljøpåvirkning. En elbil vil for eksempel koste 100 kr. om året.Morten Kabell fortæller, at det har været et problem, at pendlere har parkeret deres biler i områder på Ydre Østebro, Ydre Nørrebro og Valby.»Det afgørende er at skaffe parkeringspladser og at lette trængslen for beboerne. I Borgerrepræsentationen har der været en enstemmig følelse af, at det er for byens borgere, vi må tilrettelægge byen, og så må pendlerne finde en anden måde at komme ind til byen,« siger teknik-og miljøborgmesteren. Københavns Kommune forventer, at indførelsen af den gule parkeringszone vil betyde, at der bliver mindre pres på parkeringspladserne i de pågældende områder.»Der er ingen tvivl om, at der i det område, der nu bliver gul zone, har været et ret stort pres på parkeringspladserne, og det kan vi afhjælpe med en betalingszone. Vi har set med tidligere udvidelser af parkeringszonen, at det fører til en lettelse i antallet af parkeringer i gadebilledet,« siger Morten Kabell.krnd@berlingske.dk 9 kroner i timen kommer det i tidsrummet 8-23 til at koste i de nye parkeringszoner.Betalingszoner for parkering1. marts 2017 tilføjes en ny betalingszone i Valby, Ydre Nørrebro og Ydre Østerbro.
Betalingsområdet for parkering i København bliver onsdag udvidet til at omfatte dele af Valby, Ydre Nørrebro og Ydre Østerbro.
Da daværende klinikchef på Rigshospitalets fødeafdelingen Morten Hedegaard i november 2016 rundsendte en mail til sine medarbejdere og fortalte, at han havde besluttet at stoppe som chef efter 14 år, og senere fortalte om det i dagbladet Politiken, satte hans smæk med halen gang i en heftig debat om forholdene for landets fødende kvinder og personalet på fødegangene.Morten Hedegaard kunne ikke længere have det ultimative ansvar for patienternes behandling og medarbejderes trivsel, skrev han til sine medarbejdere. Det påvirkede ham i en grad, så han periodevis havde svært ved at sove om natten.Med ét blev Morten Hedegaard - en af landets højest profilerede læger, som tilmed har taget imod flere kongelige børn - den fremmeste eksponent for et sundhedssystem, der i dag presser sine medarbejdere og patienter til det yderste. Og det i en grad, så mange medarbejdere altså siger op.Allerede da Morten Hedegaard i november valgte ikke at genansøge sin egen stilling, som udløb 1. februar 2017, var han i forhandlinger om at overtage en privatklinik. I marts åbnede han derfor klinik Hedegaard på Østerbro i København med speciale i gynækologi, graviditet og fertilitet.Vidste du allerede, da du sendte mailen til dine ansatte, at du ville gå den private vej og overtage en privatklinik fra en kollega? »Nej, det vidste jeg ikke, men jeg var i forhandlinger.Jeg sagde op ultimo november og underskrev købskontrakt i januar,« siger Morten Hedegaard og fortsætter: »Jeg vidste, at min kontrakt udløb 1. februar 2017. Så den timing var betinget af mit kontraktudløb.Jeg vidste jo, at da jeg ikke ville genansættes i min stilling, var jeg nødsaget til at finde ud af, hvad der så skulle ske.« I sin tid blev det udlagt, som om du tog dit tøj og gik i protest over forholdene på Riget. Var det så reelt det, du gjorde, når din kontrakt udløb, og du ville en anden vej? »Mit perspektiv var det, jeg skrev til mine medarbejdere. Der havde været for mange dage i rød zone, og det skrev jeg til mine folk som forklaring på, at jeg ikke ville blive på Rigshospitalet.Jeg ved ikke, om man skal kalde det en protest. Men det var en frustration, som jeg havde haft i lang tid, som jeg havde grublet over i lang tid og havde haft søvnløse nætter over.Det er jo ikke bare et job, men en livsstil, og dem man er chef for, er man ikke bare chef for. Det er også mit sociale netværk.Så det er en meget kompleks beslutning at tage.« Tilfreds med debat, som fulgte afsked Men hvorfor den løsning - altså egen praksis? »Hvad skal jeg sige. Det er ligesom at starte et nyt kapitel, kan man sige. Da jeg havde tænkt tanken igennem, kom jeg frem til, at nu starter tredje halvleg af mit arbejdsliv. I det nye arbejdsliv er jeg min egen herre. Her kan jeg selv bestemme tempoet og kvaliteten af det, jeg laver.« Din afgang var med til at sætte gang i en stor debat om vores sundhedssystem. Hvad mener du om indholdet af den debat, der opstod i kølvandet på den? »Jeg havde ikke selv designet den debat, der opstod i kølvandet på min afsked. Det var på mange måder en tilfældighed, der kom sig af, at jeg skrev en mail ud til mine medarbejdere, som strengt taget ikke handlede om, at jeg sagde op, men om at jeg ikke genansøgte min stilling på Rigshospitalet. Jeg ved selvfølgelig ikke, om jeg havde fået stillingen, hvis jeg havde søgt den, men det signalerede personer ovenfra i systemet.Men når forløbet blev, som det blev, så er jeg ikke utilfreds med, at nogle af de frustrationer, jeg har haft gennem årene, blev bredt ud, og at andre har forholdt sig til dem. I den bedste af alle verdener kan det være med til at gøre, at nogle af de ting, der har været sindssygt frustrerende for mig, kan blive løst, uanet at jeg ikke selv sidder i den rolle længere. Så kan det måske blive en fordel for min efterfølger.« Har du en følelse af, at du nu får noget af det, du ikke følte, du fik på Rigshospitalet - bl. a. mere tid til patienter? »Nu er det lidt tidligt at lave vidtgående konklusioner, men jeg tør godt sige, at man her er med til at bestemme og lægge politik i forhold til forholdene, og så er det klart, at det her arbejdsliv kommer tættere på patienten, og at jeg derfor hurtigere får direkte feedback på, om de er tilfredse eller ikke tilfredse.« Hvorfor valgte du at gå selv - frem for at ændre det system, du var utilfreds med? »Det var egentlig også noget af det, min kollega og chef på Rigshospitalet havde som kommentar, da jeg sagde, at jeg havde været der så lang tid, og at jeg ikke ville søge min stilling igen. Hvis man er utilfreds med tingenes tilstand, så må man blive og kæmpe videre, sagde han. Han antydede lidt, at det var krysteragtigt at forlade hospitalet, hvis jeg ikke var tilfreds. Jeg forstår godt, at man kan sige sådan, men hvis man har været der i 14 år, så har man vel også gjort sit? Jeg løb ikke fra posten ved den første lejlighed.«.pbu@berlingske.dk ... når forløbet blev, som det blev, så er jeg ikke utilfreds med, at nogle af de frustrationer, jeg har haft gennem årene, blev bredt ud, og at andre har forholdt sig til dem. Morten Hedegaard, fhv. klinikchef på Rigshospitalets fødeafdeling.Fakta: FAKTATal om sundhedDe offentlige udgifter var i 2016 budgetteret til 1.103 milliarder kroner. 16 procent af dem bruges på sundhed.71,1 mio. gange var danskere i kontakt med sundhedsvæsenet i 2014. Antallet af henvendelser er stigende. 91 pct. af danskerne er i kontakt med sundhedsvæsenet hvert år.Der ansættes flere i sundhedsvæsenet.Siden 2009 er der ansat flere hænder på de offentlige sygehuse i Danmark: 102.248 medarbejdere i 2009 - 107.078 medarbejdere i 2014.Produktiviteten stiger hvert år. Produktiviteten steg fra 2013 til 2014 med 3,1 procent.Kilder: regioner. dk, dst.dk.
Den tidligere fødselschef på Rigshospitalet, Morten Hedegaard, der i november sidste år bekendtgjorde sin afgang i »protest« mod forholdene på føde-gangen, har åbnet en privat klinik på Østerbro i København. Han har ikke fortrudt.
I flere minutter er statsministeren den eneste i borgmesterkontoret i Maribo, der siger noget. Og når Lars Løkke Rasmussen fra tv-skærmen en gang imellem sætter et komma i talestrømmen for at tage luft ind, holder alle andre vejret, så det i et sekund kun er den lavmælte summen fra batterierne bag på TV 2' s og DR's rullende kameraer, man kan høre.Der, hvor kameralinserne krydser hinanden, står en mand, der har meget på spil. De seneste måneder har borgmester i Lolland Kommune Holger Schou Rasmussen (S) arbejdet hårdt for at trække statslige arbejdspladser til et område, der de seneste år har fået et blakket ry. Høj arbejdsløshed, usælgelige huse og en haltende økonomi. Derfor har der været hyret konsulentbureauer til at gøre regeringen lun på Lolland, før anden runde af statslige arbejdspladser onsdag blev fordelt.Drømmen på Lolland er Energistyrelsen eller Den Sociale Ankestyrelse.I andre kommuner har de drømt om styrelser med andre navne. Og mens borgmestre landet over forventningsfuldt krydsede fingre for at få en bid af de statslige arbejdspladser, regeringen i går dryssede ud over Danmark, sad statsansatte i Københavnsområdet ængsteligt og ventede på at få at vide, om deres arbejde - og liv - skulle flytte. Onsdag blev i alt 1.800 arbejdspladser placeret i 49 danske byer, som fik mellem 4 og 465 nye statsjobs.Især Roskilde, Aarhus og Odense vandt med henholdsvis 264, 306 og 465 nye statslige arbejdspladser.»Jeg har aldrig nogensinde haft sved under armene, når jeg er på tv. Jeg er rimelig afslappet, og det har jeg altid været«, siger Holger Schou Rasmussen, få minutter før han onsdag formiddag tænder for sit tv på borgmesterkontoret. Lige inden statsministeren går på skærmen, ligger Schous hænder roligt foldet på hæve-sænke-bordpladen. Nu taler Løkke, og hænderne har fået fat i en overstregningstusch, som borgmesteren skiftevis drejer og klemmer. Han lægger den fra sig igen.Borgmesteren læner sig frem over skrivebordet, og viceborgmester Henrik Høegh (V) strækker hals for at finde Nakskov eller Maribo i den gule breakingbjælke nederst på tv-skærmen. Endelig rækker en kommunal embedsmand en seddel til kommunaldirektøren, som rækker den til viceborgmesteren, som så sender den videre til borgmesteren. Han kigger på den.»Det er super. Det er jeg rigtig godt tilfreds med«, siger han så. »Det er en god nyhed«. Ingen har endnu hørt noget navn på den udflyttede arbejdsplads. En af de fremmødte journalister spørger: Hvad var det, I fik, siger du? »80, det var 80. Der står bare Nota«, siger borgmesteren, løfter blikket fra papiret og fortsætter: »Der står ikke Energistyrelsen, og der står ikke Ankestyrelsen, men vi tager imod Nota, hvem de så end måtte være. Vi vil være meget opsøgende i forhold til de medarbejdere, som skal kigge herned mod Lolland og flytte arbejdsplads«. Ingen i lokalet, hverken journalister eller politikere, lader til at vide, hvem Nota er. Borgmesteren får en seddel mere.»Nota er et biblioteks-og videnscenter, der beskæftiger sig med bøger og læsning for mennesker med syns-og læsehandikap«, læser han højt.»Jeg tænker, at det er fint. Det er arbejdspladser til Lolland. Det er gode, solide arbejdspladser«, siger borgmesteren.Samtidig med de 80 arbejdspladser i Nota, som skal til Nakskov, skal 31 arbejdspladser fra Vurderingsstyrelsen under Skat til Maribo. Det glæder borgmesteren sig også over.»Slet ikke bekymret«Notas 80 ansatte leverer lydbøger, materiale med blindskrift og mange andre løsninger til 136.000 skolebørn, studerende og ældre svagtseende danskere landet over. Det kræver oplæsningstrænede skuespillere og højt specialiserede itmedarbejdere.I sidste runde flyttede kun 22 procent af de 2.500 berørte medarbejdere med. Det har betydet længere sagsbehandlingstider i flere af de styrelser, der blev flyttet, fordi det koster på produktiviteten at skifte store dele af medarbejderstaben ud.Råder borgmesteren, der ellers havde udset sig Energistyrelsen, fordi den passer godt til kommunens produktion af grøn energi, så over den fornødne kvalifi-cerede arbejdskraft til at besætte de 80 arbejdspladser hos Nota? »Nej, siger Holger Schou Rasmussen, »det har vi nok ikke lige her. Men det er jo også en del af det, at der flytter nogle med.Når Nota har ligget her i nogle år som en god, solid arbejdsplads, vil vi på sigt se, at folk, der vil arbejde på Nota, også vil bosætte sig her«, forudser borgmesteren.En, der skal forholde sig til spørgsmålet om kvalifikationer inden for en meget nær fremtid, er Per Bech Grønning, chef for jobcentret i Nakskov. Nota og Vurderingsstyrelsen lyder som nogle »meget, meget spændende områder«, mener han.»Jeg er helt sikker på, at vi har kvalificeret arbejdskraft«, siger jobcenterchefen.Faktisk er han slet ikke bekymret.»Det er svært at give en garanti, når man har med mennesker at gøre. Men jeg er meget fortrøstningsfuld, i forhold til at vi har borgere, der gerne vil tiltræde de her stillinger, og som gerne vil kompetenceudvikle sig. Men det er jo Nota og Skat, som skal vælge, om de vil ansætte. Men jeg tror på, at vi godt kan levere i den her størrelsesorden«, siger Per Bech Grønning.Engang lå jobcentret i Nakskov i en stor hvid 3-etagers bygning ved havnen. Udsigt til vandet.Nabo til Vestas. Nu er bygningen gabende tom, for kommunens familiecenter er flyttet ud for at gøre plads til statslige arbejdspladser. Resterne fra familierådgivningen ligger nu spredt på gulvet - under det slukkede lys står papkasser med brætspil og legetøj. Det kan meget vel være her, Notas ansatte fremover skal indtale lydbøger.214 kilometer til NakskovIndtil videre befinder de sig stadig i Teglværksgade på Østerbro i København. Her kommer Notas direktør, Michael Wright, ind ad døren med et glas rødvin i den ene hånd og en halvt fyldte flaske i den anden. Kort efter at statsministeren satte navn på Notas nye hjemby, gav Nota-direktøren sine medarbejdere fri bar og en opfordring til at tale med hinanden om flyttechokket.»Det er jo en regeringsbeslutning om, at man gerne vil flytte arbejdspladser ud fra København.Det er fair nok. Men det er ikke det samme, som at vi oplever det som en god beslutning fagligt set og af hensyn til vores brugere«, siger han.Han sætter flasken fra sig på skranken, hvor den får selskab af en udprintet ruteplan fra Helsingør til Nakskov. Det er ruten fra chefsekretær Ulla Skyttes hjem til hendes arbejdsplads' fremtidige placering. Der er 214,8 kilometer.Højt specialiserede it-medarbejdere og oplæsningstrænede skuespillere udgør nogle af kernegrupperne blandt Notas medarbejdere, og det gør det svært for direktøren at se for sig, hvordan han i Nakskov skal kunne levere den samme høje kvalitet og lige så meget materiale som tidligere.»Nogle af vores medarbejdere er superattraktive.Telefonen ringede med det første jobtilbud, da I begyndte at skrive om det. Vi har meget kvalificerede it-udviklere, som vi har kæmpet for at få og holde fast i. For dem er der langt til Nakskov«. På etagen over ligger 6 avancerede studier, hvor der hvert år bliver indtalt mellem 300 og 400 lydbøger.Her sidder Henriette Christoffersen ved et spisebord sammen med to kollegaer, et par flasker vin og en Tullamore Dew. Den ene af kollegerne er tydeligt berørt og forlader lokalet, da Politikens fotograf træder ind med sit kamera.»Jeg tror, du kan se på bordet her, hvordan vi har det«, siger Henriette Christoffersen, der arbejder med at omstrukturere bøger til lyd.Indtil videre føler hun sig fattet, men hun tror, at hun bliver »stjernetosset og får et tudeflip«, når hun kommer hjem. Det hjem skal flytte til Nakskov, for hun ser ingen anden mulighed end at flytte med sit job. Men det vil mange andre ikke gøre.»Det bliver fuldstændig håbløst. Hvilken landbrugskone tror du, vi kan få til at indtale medicinske fagbøger«, spørger Henriette Christoffersen.Hendes kollega Michael Thomsen, der har været lydtekniker i Nota i 19 år, er enig i, at det bliver svært at få de mange freelanceskuespillere, der møder på Nota to gange om ugen for at læse op i tre-fire timer, fordi man ikke kan læse længere tid ad gangen, til at køre to timer til Nakskov for at gøre det.»Når det drejer sig om lydbøger, skal oplæsningen være af en ordentlig kvalitet, og vores erfaring er, at det primært er skuespillere, der kan klare det. Der er alt muligt, som almindelige skolelærere eller skraldemænd eller andre ikke kan have en forudsætning for at læse ordentligt op«, siger han.Mens skuldrene hænger lavt hos Nota oven på flyttenyheden, trækker den smilebåndene op på produktionsskolens værksted ved havnen i Nakskov.Her underviser uddannelsesleder Ulrik Larsen en gruppe teenagedrenge i bådbyggeri. I 20 år har han arbejdet i Nakskov.»111 arbejdspladser? Det betyder jo alt. Jeg synes virkelig, at det er flot. Det er det, vi har brug for i det her område, ikke? Det er jo guld værd for os.Det betyder, at vi kan løfte os og sige: Hold da kæft, vi er jo ikke det der ' På røven i Nakskov'«.christian.lindtoft@pol.dk Fejl og fakta 19.01.2018:»Notas 80 ansatte leverer lydbøger, materiale med blindskrift og mange andre løsninger«, skrev vi på forsiden i går om statsinstitutionen, der skal til Nakskov.Vi mente imidlertid blindeskrift, også kaldet punktskrift eller braille, opkaldt efter franskmanden Louis Braille (1809-1852).Blindskrift er, når man skriver uden at se på tastaturet. Måske var det det, vi gjorde. 
UDFLYTNING Lolland fik hverken Energistyrelsen eller Det Sociale Ankenævn. Til gengæld fik de Nota, der beskæftiger it-specialister og skuespillere. Med regeringens udflytningsplan ser 1.800 danskeres fremtid pludselig anderledes ud.
Mens De Radikales formand, Morten Østergaard, er draget tre dage til Vollsmose for at sætte sig bedre ind i forholdene her, har den 61-årige førtidspensionerede klejnsmed Vagn Kjeldsen fra Ishøj valgt at foretage sociologiske feltstudier et andet sted.»Alle taler om speltsegmentet, men det er på tide, at nogen faktisk prøver at forstå, hvordan de tænker. Selvfølgelig kunne jeg nøjes med at købe et eksemplar af Politiken, men det ville ikke give mig det samme indtryk af, hvordan det levede liv tager sig ud.« Derfor tog Vagn tirsdag sin elscooter og kørte via Gammel Køge Landevej de knap 20 kilometer fra Ishøj til Østerbro, hvor han har lånt en 251 kvadratmeter stor lejlighed på Eckersbergsgade.Herfra er han gået i gang med at udforske bydelen, og det har allerede givet spændende indsigter. Blandt andet har Vagn opdaget, at de lokale bagere markedsfører »ærligt brød«. »Er det brød, der ikke snyder i skat? Er det brød, der svarer ja, når konen spørger, om hendes røv er stor i de bukser? Jeg ved det endnu ikke med sikkerhed, men jeg synes, det er trist, hvis socialt bedrageri er så udbredt, at de bliver nødt til at understrege, at der ikke er svindlet med bagværket,« siger Vagn og fortæller, at han overvejede at købe et ærligt brød, men på den anden side nok hellere vil bruge de 149,95 kroner på at købe en brugt iPhone uden kvittering på den lokale bodega, når han kommer hjem.Vagn har også hæftet sig ved, hvordan de lokales liv synes at være ekstremt økonomisk presset.»Man ser rigtig tit yngre mennesker, der tydeligvis ikke har hverken bil eller knallert og må løbe af sted med deres børn i klapvogne langs Søerne. Deres arbejdsliv er så presset, at de end ikke har tid til en kaffepause, som man kan se af de kopholdere, der er monteret på klapvognenes håndtag. Jeg misunder dem det virkelig ikke,« siger Vagn, der fortæller, at den førtidspension, han får på grund af diabetes og slidgigt, trods alt giver ham mulighed for at slappe af med en kop kaffe i Bilkas cafeteria i ny og næ.Vagn fortæller, at han i de kommende dage regner med at undersøge, hvorvidt de langskæggede yngre mænd i løstsiddende tøj, der står uden for de fleste børneinstitutioner og sidder rundt omkring på caféer, er fundamentalistiske muslimer.
Inspireret af de radikales Morten Østergaard har den 61-årige førtidspensionist Vagn Kjeldsen taget sin elscooter fra Ishøj til Østerbro for at opleve parallelsamfundets virkelighed.
Det enorme vinduesparti med Hahnemanns Køkken skrevet i blokbogstaver er noget af det første, man ser i rundkørslen på Sankt Kjelds Plads på Østerbro. Træder man indenfor, kan man gå på opdagelse i alt fra kogebøger til flødeskumskager. Ejeren af madmarkedet er kokken og kogebogsforfatteren Trine Hahnemann.Hun har netop realiseret sin drøm om at åbne et madmarked, der skal ændre på danskernes madvaner.Det vil hun gøre ved at få danskerne til at interessere sig for den mad, de køber og spiser.Derfor vil hun forsøge at give os en bredere madforståelse i kokkeskolen, inspirere til bedre madvaner gennem foredrag og tilbyde bæredygtige råvarer og færdigretter i butikken.»Det virker ikke at stå med en løftet pege-finger og fortælle folk, hvad de gør forkert.Hvis vi kan inspirere dem til at komme og se, hvor lækkert bæredygtig mad er modsat de ikke så bæredygtige varer, så kan vi rykke noget,« siger Trine Hahnemann. Hun har udover det nyåbnede madmarked en anden virksomhed med samme navn, hvor hun driver kantiner og har udgivet over 30 kogebøger.Hos Hahnemanns Køkken er meningen, at man skal blive inspireret til nem og sund hverdagsmad. Alle varerne er økologiske og produceret bæredygtigt. Det store rum på Østerbro er inddelt i kaffebar og bageri, færdigretter og butik. Fra butikken kan man kigge direkte ind i køkkenet og bageriet og få et indtryk af, hvordan maden bliver tilberedt. Det er Trine Hahnemanns hidtil største satsning, og håbet er selvfølgelig, at det bliver et hus fuld af liv.Men hun regner ikke med, at det bliver en økonomisk succes.»Jeg har ingen ambitioner om, at jeg skal blive rig på det. Men det er selvfølgelig vigtigt, at vi ikke taber en masse penge på det, så jeg har hele tiden hånden på kogepladen. Det er jo kun mig, for jeg har ikke noget partnerskab, og det har jeg heller ingen intentioner om at få,« siger Trine Hahnemann.Madmarkedet er det nyeste i en lang række i hovedstaden, der bl. a. tæller Tivoli Food Hall, som åbnede i november 2017, men det er første gang, et større af slagsen åbner på Østerbro. De fleste andre bydele har allerede et madmarked, og netop placeringen er vigtig at tænke over, når man åbner nye madmarkeder, mener Morten Hedegaard Larsen fra Aalborg Universitet, der har forsket i landbrug, mad og events. Han forklarer, at fremtiden tegner godt for Hahnemanns Køkken, fordi Østerbro netop kunne mangle et sted som dette.»Baggrunden for at åbne et nyt madmarked skal passe til der, hvor man vælger at lægge det. Så man skal selvfølgelig passe på med at åbne madmarkeder alle steder. Men her ligger der ikke noget i nærheden og konceptet emmer af hverdagstilbud,« siger han.asst@berlingske.dk 
I lørdags slog kok og forfatter Trine Hahnemann dørene op for 1.000 kvadratmeter madmarked med bageri, kaffe, takeaway, butik og kokkeskole på Østerbro. Missionen er at få danskerne til at interessere sig mere for det, de spiser.
NØRREBROLars Aslan Rasmussen Politiker og folketingsmedlem for Socialdemokraterne, for hvem han er opstillet i Nørrebrokredsen.Jeg er født og opvokset i Stefansgade på Nørrebro sammen med min far, mor og to søstre. Vi boede det meste af mit liv i en toværelseslejlighed, og mine bedsteforældre boede i naboopgangen.Kvarteret omkring Stefansgade er blevet ret trendy nu, men det var det bestemt ikke dengang.Jeg voksede op i et af de mest socialt belastede områder i Danmark, og hverken min familie eller mine venners familier havde mange penge. Men vi var og er stolte af Nørrebro.Stolte, fordi vores bydel rummer så meget forskelligt: Kunstnermiljøer, græsrodsaktivister, etniske specialbutikker, unge og gamle og en masse børnefamilier.Nørrebroparken er et godt sted at starte, når man besøger Nørrebro. Her summer det af liv.Parken er en oase midt i brokvarteret - omgivet af træer og med en masse delikatessebutikker.Prøv f. eks. at besøge Isværket i Stefansgade, der laver byens bedste is og kaffe.Så er der Assistens Kirkegård. Som barn syntes jeg, der var noget magisk ved det sted, og det synes jeg nok stadigvæk. Midt i storbyjunglen kan man her forsvinde væk mellem sjove træer og buske, og selv om der er tung trafik rundt om kirkegården, hører man den ikke, fordi man befinder sig i en slags tidslomme. Hans Scherfig, Niels Bohr og H. C. Andersen ligger alle begravet her, men det afholder ikke folk fra at sole sig på de grønne områder mellem gravene, spise frokost og nyde livet. Nogle bliver forarget over, at man gør sådan på en kirkegård, men selv synes jeg, at det er enormt smukt med så meget liv omkring de døde.Anbefales kan også Dronning Louises Bro, som forbinder Nørrebro med Indre By. Den har fået et helt nyt liv, efter Københavns Kommune traf den fantastiske beslutning at begrænse biltrafikken på Nørrebrogade. Overalt på broen sidder der mennesker, folk spiller musik, laver gøgl og alt muligt andet. Sæt dig op ad muren langs vandet, og nyd dette skønne sted i centrum af København.FREDERIKSBERGCamilla Lindemann Journalist og forfatter, tidligere chefredaktør for Psykologi og Femina, aktuel med bogen "60 med mere".Jeg flyttede til en lejlighed på Sankt Thomas Allé på Frederiksberg for næsten 23 år siden. Fra mit hjem er der udsigt til Sankt Thomas Plads, som med dets to store prydbrønde minder mig om Paris.Der er mange dejlige steder på Frederiksberg. Pak en madkurv, og tag f. eks. en tur i Frederiksberg Have, der er anlagt af Frederik 4.omkring Frederiksberg Slot, og hvor der stadig er rester af en barokhave og en romantisk landskabshave. Der er søer, kanaler og masser af løgplanter, blomstrende træer og buske. I midten af haven er en ø med et kinesisk lysthus, hvor der er fri adgang om søndagen i sommermånederne.Og man kan også hoppe i en af de små både, der sejler rundt på kanalerne.Fra haven er der ikke langt til Cisternerne, der er Københavns Vandforsynings tidligere højdebeholdere i Søndermarken overfor Frederiksberg Slot. Nedgangen er markeret med to glaspyramider, og nede i dybet er der spændende kunstudstillinger.Et alternativ til madkurven kunne være en frokost på Café Lindevang, der ligger på Sløjfen ved Peter Bangs Vej. Caféen tilbyder frokost med god dansk mad, og er man ikke til smørrebrød, kan man få mere moderne mad på caféen ved siden af. Har man børn med, er det oplagt at gå en tur i Lindevangsparken, der har glimrende legepladser.Når maven er fyldt, trænger man til lidt åndelig føde. Besøg Thiemers Magasin i Tullinsgade. Det er en boghandel, der ligger på kanten af Vesterbro, og her kan man få kaffe og en god litteratursnak med boghandleren Rikke Viemose. Om søndagen er der ofte et forfatterarrangement i salonen bag boghandlen.Værnedamsvej, der støder op til Tullinsgade, er også et besøg værd.Gaden har mange hyggelige caféer og charmerende butikker med lækkerier som vin, te og ost og en dejlig kaotisk, men hensynsfuld trafik, som ingen tager notits af.AMAGER OG CHRISTIANSHAVNKetti Bueno Ferrer Salsainstruktør og indehaver af kursuscentret Havana på Amager. Har med undtagelse af et par udenlandsophold boet på Amager hele sit liv.En af de ting, jeg elsker ved Amager, er, at den er lastet med utæmmet natur. Overalt kan du finde oaser, der aldrig har set en plæneklipper -eller en byplanlægger. Og det er nok ret kendetegnende for øen og amagerkanerne. De har kant, og selv om de er en del af København, er det, som om de er helt upåvirket af det. Når et af de lidt mondæne steder, man finder mange andre steder i København, åbner på Amager, glider det hurtigt ind i den der lidt lavpraktiske hverdagshygge, der er her på øen. Ellers mister det sine kunder.Hvis jeg skulle vise øen til nogen, der ikke kender den, så ville jeg invitere dem på middag på Sundby Sejl, som er en restaurant, der ligger ved Amager Strandpark. De laver store, folkelige retter, som er sindssygt velsmagende. Der sidder man så på bænke og stole blandt sejlfolk og med udsigt til vandet og spiser. Og når du er færdig, bærer du selv din tallerken ud Amager er en stor ø, og den opleves bedst på cykel. Man kan starte på Nyhavn og krydse vandet via de nye cykelbroer. Herfra kan man cykle langs havnefronten fra Christianshavn til Islands Brygge og videre, indtil man når et sted, der hedder Nokken. Det er et gammeldags kolonihavefællesskab, der har lidt Wild West-stemning over sig. Sjove mennesker, skæve huse og mærkelige joller.Når folk besøger Christiania, foregår det altid i området omkring Pusherstreet. Hvad få ved, er, at der på den anden side af voldene er en strækning, der hedder Syddyssen, som også er Christiania, men bare uden al balladen. Det er bare folk, der bor der -og ofte i nogle meget fantasifulde huse.VESTERBROErik Clausen Filminstruktør, skuespiller og multikunstner. Opvokset i Sydhavnens arbejderkvarter. Har størstedelen af sit liv boet på Vesterbro.Vesterbro er noget særligt, og for os, der bor her, vil jeg sige, at det er et kærlighedsforhold. Et sted, der er værd at besøge for udefrakommende, er Skydebanen. Det er en stor legeplads og en lille park, som ligger bag et usædvanligt byggeri, der er helt borgagtigt. Her kan man sætte sig ind og meditere lidt.Så er der Kødbyen, som det hedder, selv om der ikke er meget kød i Kødbyen. Til gengæld er der en masse kunst og kultur og caféer. Det er den nye generation, der har indtaget Kødbyen, og den nye generation præger i det hele taget Vesterbro.Ikke mindst kvinderne med deres barnevogne. De skyder gennem Istedgade, som om de skubbede en tank foran sig, men med stor selvbevidsthed. Her er der tale om ønskebørn -bare det var mig.For enden af Istedgade er Enghaveparken, som er en stille park med et historisk perspektiv, idet den første rockkoncert i Danmark fandt sted her. Hvis du kigger op på scenen, som stadigvæk står der, fordi den er muret, kan du næsten høre »One, two, three o'clock, four o'clock, rock« for dig. På et tidspunkt spillede Tommy Steele her, og jeg kan huske, at vi var 30-40.000 mennesker, der råbte begejstrede, hvilket de jyske betjente besvarede ved at give os knippelsuppe og smide os ud af parken.»Istedgade overgiver sig aldrig.« Sådan lyder en parole, som blev til under Anden Verdenskrig, dengang folkestrejken startede. Det skete på Istedgade, men i dag må jeg sige, at Istedgade har overgivet sig til pænheden, designbutikkerne og café au laiterne til 75 kr.ØSTERBRODavid Oliver Fischer Kok, kogebogsforfatter og ejer af restauranten Hos Fischer på Østerbro, hvor han har boet størstedelen af sit liv.Mine forældre flyttede til Østerbro, da jeg var 5 år gammel, og har boet der lige siden. Et af de steder, jeg husker særlig godt fra min barndom, er Skudehavnen, som ligger i Nordhavn. Min onkel er bådebygger, så jeg er kommet meget dernede og har fulgt udviklingen, siden det hed Frihavnen. Der er stadig nogle af de gamle erhvervsfiskere tilbage, og om sommeren kommer folk dertil fra byen. Skudehavnen er en hyggelig, lille oase midt inde i byen, hvor der er fredeligt.Jeg er kok og har min egen restaurant, Hos Fischer, på Victor Borges Plads på Østerbro. Ikke så langt derfra ligger Sankt Jakobs Plads, der har lidt pariserstemning over sig, og hvor man kan finde en restaurant, der hedder Le Saint Jacques.Der er jeg udlært. Og måske er det kærlighed til min gamle læremester, den franske kok Daniel Letz, men når jeg sidder der om sommeren og drikker et glas rosévin, så har jeg det, som var jeg i Paris. Han er en super fyr, og så laver han byens bedste laks.Brumleby kender mange sikkert. Det er et hyggeligt, lille sted, som er omringet af femetagers bygninger og Parken. En landsby midt inde i byen. Kender ikke historikken omkring Brumleby, men det er altid hyggeligt at vandre rundt derinde. Folk bor der jo, det er ikke et museum.Og det er nok lidt med brumbasser som med christianshavnere. De bor ikke på Østerbro, men i Brumleby, ligesom når en fra Christianshavn i hvert fald ikke bor på Amager. Det er ikke et udtryk for snobberi, men der er en vis stolthed ved at bo der.temasektion@jp.dk 
Hvert år rejser hundredtusinder af turister til København for at besøge Tivoli, Nyhavn og alle de andre kendinge blandt byens seværdigheder. Men mange af hovedstadens mest charmerende steder skal man være indfødt for at kende. Så dem har vi fundet fem af.
Med Parken og Svanemøllen som naboer var Helle Thorning-Schmidt og familien godt placeret i deres byhus på 130 kvadratmeter på Kuhlausgade, Østerbro i København.- Jeg vil gerne bo der, hvor jeg bor. Når jeg bliver gammel, kunne det være rart at have et lille hus ved vandet, men lige nu vil jeg gerne bo, der hvor jeg bor, fordi det er i byen og samtidig er et hyggeligt område, sagde den forhenværende statsminister til Berlingske i 2005.PET som naboOg nu er det måske nået dertil, hvor vandet trækker mest, for hun har i hvert fald skilt sig af med boligen på Østerbro.Det viser ' solgt' skiltet på facaden fra Lokalbolig Østerbro.Lokalbolig Østerbro vil ikke fortælle, hvad huset er blevet solgt for, men ved den seneste offentlige vurdering var boligen sat til 4,3 millioner kroner.Thorning og familien købte huset for 3,68 millioner i 2004.I 2014 blev nabohuset solgt for seks millioner kroner på et boligmarked, der var iskoldt.Med i prisen fik køber en matrikel, der blev døgnovervåget af Politiets Efterretningstjeneste, mens kvarteret også blev overvåget af et stort antal videokameraer.Den slags sikkerhed er der ikke i dag, efter Helle Thorning-Schmidt sagde farvel til statsminister-posten.Der er dog formentlig ingen tvivl om, at sikkerheden stadig overgår de fleste andre danskeres bolig. Helle Thorning-Schmidt bor i dag i London, hvor hun er direktør for Red Barnets internationale paraplyorganisation ' Save the Children'.emh@eb.dk 

Michael Laustsen, Kovshøjsvej 6, Aalborg: Nota flytter fra Østerbro til Nakskov. Den beslutning blev taget som en del af den statslige Udflytningsplan II.Naturligvis er medarbejderne frustrerede, og Politiken citerer dem for udsagn som »det er fuldstændig håbløst«, »hvilken landbrugskone tror du, vi kan få til at indtale medicinske fagbøger« og »almindelige skolelærere eller skraldemænd eller andre kan ikke have en forudsætning for at læse ordentligt op«. Mage til hovskisnovski holdning til andre erhverv skal man da lede længe efter.For de pågældende medarbejdere bliver der i sandhed langt fra Østerbro til Nakskov.

SKUDT I BYEN ØsterbroMellem blokkene i Nyborggade hænger den berygtede prinsessebande ud. De spiser alle æblerne, sover i 100 år, kyser frøer og kaster med håret, mens de venter på at overtage kongeriget.Fejl og fakta 29.07.2017:Man kan ikke afvise, at frøer er bange for prinsesser, eller at nogle prinsesser gerne vil »kyse« frøer, som vi skrev i en omtale af en prinsessebande på side 8 i Ibyen i går.
Men prinsesser er mere kendt for at kysse frøer i håb om, at frøen så forvandler sig til en prins. Der skulle da også have stået »kysser« i teksten.
Mellem blokkene i Nyborggade hænger den berygtede prinsessebande ud. De spiser alle æblerne, sover i 100 år, kyser frøer og kaster med håret, mens de venter på at overtage kongeriget.
Da jeg for 30 siden senest boede på Østerbro, dukkede den første økobager op på Rosenvængets Alle.Eksotisk på det tidspunkt - længe før det blev 2100 spelt - men økokringlen er sej (i positiv forstand), og den ligger der endnu og er en bydelens hyggeligste brødfødere - selv om hyppigt anvendt grahamsmel vidner om rødder i 1980erne.En favorit er den marokkanske appelsinkage, og så er der både rarere og mere afslappede priser end hos de nyere konkurrenter, der skal holde sultne kapitalfonde glade med hysterisk prissætning.
Brød.
" Hvor er det altså bare vigtigt, at vi spiller bolden til hinanden, så vi kan nå den. Jeg får næsten tårer i øjnene af at skulle strække mig efter den." Ordene kommer fra 63-årige Keld Justesen. Sammen med en god håndfuld af fodboldklubben Østerbro IF's gamle drenge tilbringer han formiddagen i Fælledparken i København, hvor de rød-hvid-stribede seniorer spiller sæsonens første kamp mod AB Tårnby.Aldersgruppen hedder Super Grand Old Masters, og kravet for at spille på holdet er, at man er fyldt 65 år. Det er dog tilladt at benytte to spillere, som er op til to år yngre, og derfor er det muligt at have Keld Justesen, der er holdets yngste, med denne formiddag." Man ved udmærket, hvor bolden bliver afleveret, og at man skal løbe i position, men det er ikke altid, at benene vil flytte sig," griner Keld Justesen.Han har spillet i Østerbro IF, siden han var ni år, og det er gennem årene blevet til mere end 100 kampe for klubbens bedste mandskab. På Super Grand Old Masters-holdet er Keld Justesens karriere ikke enestående.Holdet udgøres af en sammentømret kerne af pensionister, der har spillet for Østerbro-klubben fra barnsben.En af dem er 72-årige Poul Klarskov Andersen, der - ud over at være forsvarsspiller - passer tjansen som holdleder og kasserer. Han fortæller, hvordan de fleste spillere på holdet har taget turen op gennem aldersgrupperne i Østerbro IF, som for fire år siden betød, at man oprettede et hold for dem over 65 år." Vi er efterkrigstidsbørn, og jeg vil tro, at vi er den eneste generation, som bare bliver ved med at spille. De yngre generationer holder op og begynder til golf eller spiller Pokémon Go i stedet. Da vi var drenge, var der kun fodbold og så håndbold om vinteren," siger Poul Klarskov.Når fodbolden ikke bliver vraget til fordel for typiske seniorsportsgrene som golf og tennis, skyldes det, at der er en helt særlig intensitet i fodbold, fortæller Hans Erik Johnsen på 68 år." I fodbold skubber man til hinanden og kæmper om bolden, og det fysiske element er enormt vigtigt. Jeg ved ikke, hvorfor det føles så godt, men jeg tror, det er drengen inde i mig, der bliver sluppet løs." I klubhuset hos et af de ni andre hold fra rækken, har Hans Erik Johnsen bemærket et skilt med teksten " Vi gør drenge til mænd og mænd til drenge". Det forklarer glimrende, hvad fodbold er i stand til at gøre ved én, fortæller han." Det rammer meget præcist, for vi spiller stadig fodbold, som var vi 18 år. Vi afleverer bolden to meter foran vores medspiller, fordi vi regner med, at han stadig kan løbe, men det kan han jo ikke længere." Hans Erik Johnsen er i modsætning til flere af sine holdkammerater ikke en gammel Østerbro-knægt, men kommer oprindeligt fra Jylland. For et år siden ringede han rundt til klubberne i Københavnsområdet for at høre, om de ville have en gammel mand rendende. Det var dog først, da han fik fat i holdlederen, Poul Klarskov, at fodboldkarrieren blev genoptaget.Han frygter, at for mange ældre mænd undlader at spille fodbold, fordi det kan være svært at finde en klub." Der findes 10 klubber, hvor folk på vores alder spiller fodbold.Det giver rundt regnet 100 personer i hele landet. Men der burde jo være tusindvis, for de fleste mænd har jo spillet fodbold, og der er så mange fordele ved at begynde igen. Man får rørt sig, man taber sig, og man glæder konen ved at komme lidt væk," siger han.Netop det sundhedsmæssige aspekt betyder meget for spillerne.Flere har endda været med i et forskningsprojekt, der viste, at de på visse områder var lige så sunde som unge mænd, der - i stedet for at dyrke sport - har tilbragt tiden på langs i en sofa.I omklædningsrummet er der da også bred enighed om, at fodbolden har gjort kondien bedre, maven mindre og lårmusklerne større.Spillerne er dog ikke kommet sovende til den gode form. Holdet træner to gange om ugen, og der bliver hverken holdt sommerferie eller vinterpause. Det kan indimellem mærkes i benene, forsikrer de fleste, men knæbind og ankelbandager er som oftest - men ikke altid - nok til at holde skavankerne nede." Jeg har dårlige knæ og slidgigt i ryggen. Det gør ondt, men det må man leve med, og jeg snupper da også en smertestillende pille, inden jeg skal spille kamp. Om morgenen har jeg svært ved at stå ud af sengen, men det har jeg altid haft. Selv de professionelle skal bruge et døgn eller to på at restituere," siger Hans Erik Johnsen.Der er dog intet at sige til, at spillerne indimellem vågner om morgenen med stive ben. Opvarmningen inden kampen mod AB Tårnby består mestendels af at diskutere gårsdagens fodboldresultater og fortælle gamle røverhistorier.Juventus-logoet på Poul Klarskov Andersens benskinner er eksempelvis anledning nok til at genfortælle historien om Carl Aage Præst, der skiftede fra Østerbro IF, dengang Østerbro Boldklub, til den italienske storklub i årene efter Anden Verdenskrig." Han blev et stort navn i både Juventus og resten af Italien i mange år. Han er også et større navn end både John Nielsen og Helge Bronée. Det begyndte at gå ned ad bakke, da han blev solgt, og i 1953 rykkede vi ned," konstaterer Poul Klarskov Andersen." Ja, det var omkring det tidspunkt, at Poul blev gammel nok til at spille fodbold, og siden da har vi rodet rundt i de lavere rækker," indskyder holdets målmand, den 67-årige Per Reitelseder, til stor morskab for resten af holdet.At man kan lave fis og ballade med hinanden, er helt afgørende for, at folk bliver ved med at dukke op til træning og kamp uge efter uge, mener Keld Justesen." Det sociale fungerer helt vildt godt. Kammeratskabet er intet mindre end fantastisk, og jeg vil slet ikke undvære det for noget. Vi kan snakke om alt, og folk kan tåle lidt gas," siger Keld Justesen.I kampens hede kan der dog sagtens blive råbt et par bandeord, når afleveringen bliver for lang, eller når dommeren dømmer forkert. Kampen mod AB Tårnby er da heller ingen undtagelse.Både i pausen og på gåturen tilbage til klubhuset efter kampen, som Østerbro IF ender med at tabe 2-1, bliver der ikke lagt fingre imellem, når præstationen skal evalueres." Jeg tager et par bolde med til næste træning, så kan I øve jer på at sparke med vristen i stedet for at sparke med indersiden og ydersiden, og jeg ved snart ikke hvad," lyder det fra Poul Klarskov Andersen." Må jeg ikke foreslå, at du henter et par kolde pilsnere i stedet," griner Keld Justesen.De omtalte øl står på køl i klubhusets cafeteria. Her inviteres modstanderholdet op efter hver eneste kamp til en øl og tre stykker smørrebrød, som en tidligere spiller står for at levere, efter at han ikke længere kunne gøre en forskel på banen. Når håndmadderne er serveret, og pilsneren er knappet op, er nederlaget for alvor glemt." Da man spillede på førsteholdet, var ens dag ødelagt, hvis man tabte, men et nederlag kan ikke længere gøre mig i dårligt humør. Når vi får en øl og sludrer, så ryger gassen hen over bordet, og så snakker vi ikke mere om det," siger Keld Justesen.Han bakkes op af 73-årige Poul Erik Olsen, der forsikrer, at holdet alene samles for hyggens skyld." Vi er her kun for at more os.Men vi morer os nu bedst, når vi vinder." J.pedersen@k.dk Fakta: Fodbold for seniorerSammenlignet med længere løbeture, styrketræning og intervalløb er fodbold den motionsform, som samlet har de største sundhedsmæssige effekter.Der findes kun én række for Super Grand Old Mastersaldersgruppen, og det er i Københavnsområdet.Hvis man ikke ønsker at spille turneringskampe, men blot vil holde sig i form, kan man begynde til DBU's Fodbold Fitness, der er fleksibel motionsfodbold til forskellige målgrupper, herunder seniorer.Der findes allerede mere end 150 Fodbold Fitnessklubber på landsplan.KILDE: DANSK BOLDSPILUNION, DBU. DK.
To gange om ugen samles nogle af landets ældste fodboldspillere i Fælledparken i København for at pleje både kroppen og kammeratskabet.
To mænd på 23 og 29 år er tirsdag aften blevet anholdt i forbindelse med et skyderi på Østerbro i København.- Om det er dem, der har skudt eller ej, kan jeg ikke sige, men de kom kørende i den bil, som der blev skudt fra, siger vagtchef Henrik Stormer fra Københavns Politi.Politiet fik alarmen om skyderiet i Rovsinggade klokken 18.09.Ved skyderiet blev en 26-årig mand ramt i benet, men han er uden for livsfare.De to anholdte er kendt af politiet, men vagtchefen vil ikke komme inde på, om de er kendte i bandesammenhæng.

Når man besøger sit lokale bibliotek og leder efter bøger om mode, skal man normalt opspore sektion 68.809. Det er der, man kan være heldig at finde leksika, biografier og fagbøger om modedesign, modeskabere og modebranchens mere tekniske sider.Selv om emnet af natur er visuelt, er det sjældent en sektion, der gør meget væsen af sig eller skiller sig ud fra de andre hyldemeter bøger. Det skal nu være anderledes, mener man på Østerbro Bibliotek i København.Her rykker modebøger og relaterede magasiner frem i lyset, og fra på tirsdag kan lånerne besøge, hvad der formentlig er Danmarks første modebibliotek.Hvis man ser bort fra dem, der findes på designskoler og ditto museer.Afdelingen kommer til at fylde 45 kvadratmeter midt i biblioteket med direkte udsigt til Dag Hammerskjölds Allé.Der er bestilt nye møbler, der adskiller sig fra resten af omgivelserne, og reoler, som skal sikre, at især de store coffee table-bøger bliver indbydende præsenteret.Målet er at skabe et lækkert rum, der matcher bøgernes indhold af tøj, stil og design.Ideen har opmærksomhed fra højeste niveau: Projekt modebibliotek har modtaget 350.000 kr. i støtte fra kultur-og fritidsudvalget i Københavns Kommune.Biblioteksleder Linda Falck tror, at synliggørelsen af emnet vil virke som en magnet på interesserede lånere.»Vi prøver at gøre mode tilgængelig for flere. Afdelingen skal være en lækkerbisken, så almindelige borgere kan få mere viden om mode og trends. Vi ved desuden, at der bor mange designere i bydelen, som forhåbentlig også kan få glæde af bøgerne og magasinerne«. Fra politisk side er meldingen, at København er en by, hvor mode og design fylder meget. En af dem, der har støttet bevillingen til modebiblioteket, er kulturordfører Simon Strange (S). Han siger i en pressemeddelelse, at blandingen af bibliotek og mode »forhåbentlig skaber nye møder, forbindelser og muligheder«.En anderledes verdenDa jeg besøger Østerbro Bibliotek, er modebøgerne stadig i gang med at blive gjort klar i katalogafdelingen. Samlingen kommer til at bestå af bøger og magasiner, der allerede findes til udlån rundt om i byen, men en stor del af den kommunale bevilling er gået til nyindkøb og abonnementer.Når bøgerne bliver sat op, vil man kunne læse om såvel de gamle mestre Dior og Balenciaga som om den kantede Rick Owens, undertøjets historie eller punk i moden.Normalt er det en gruppe af bibliotekarer, der står for nyanskaffelser til byens biblioteker, men modebøgerne er indkøbt med hjælp udefra.»Vi har valgt at give lidt slip og lade os inspirere af noget, det er helt anderledes end vores verden«, forklarer Linda Falck, mens hun viser rundt mellem reolerne.Det er meningen, at afsnittet med modebøger skal bryde med den traditionelle opfattelse af et biblioteksmiljø.Biblioteket samarbejder derfor med design-og kommunikationsbureauet Moon om indkøb, design og opbygning af afdelingen.Det var også Moon, der oprindelig fremsatte forslaget om et modebibliotek.Frederik Bjerregaard, partner i Moon, forklarer: »Da jeg hørte, at der i Københavns Kommune var en interesse for at give udvalgte biblioteker en særlig profil, var jeg ikke i tvivl om, at mode var en mulighed.Jeg har selv samlet på mode-og fotobøger gennem mange år og brænder for emnet«. Bjerregaard kender modebranchen indefra.Han var med til at starte modemagasinet Cover og rådgiver i dag mærker som Ganni, Hay og Cecilie Bahnsen om udvikling og branding.Han har haft frie hænder til at indkøbe materialer til den nye samling og har valgt at koncentrere udvalget af bøger i tre retninger: modehuse og designere, modefotografiog de mere faglige bøger.»Vi rækker ud efter nicherne, men har forsøgt at finde bøger, det er nemt at holde af.Modebiblioteket er ikke en øvelse i at være elitære eller kun tale til en lille gruppe af kendere, der ved alt om f. eks. Supreme og gademoden omkring Lafayette Street i New York. Det handler om at finde kvalitetsbøger, og vi er bevidst gået efter værker med gode redaktører, journalister og fotografer bag«.Ikke kun for fagfolkBoglisten tæller markante nyere biografier som ' Vivienne Westwood' af Ian Kelly og ' Gods and Kings: The Rise and Fall of Alexander McQueen and John Galliano'. Der er indkøbt genreværker som ' Punk: Chaos to Couture', der blev udgivet i forbindelse med en stor udstilling i New York i 2013, og portrætter af designere med en kunstnerisk tilgang til mode, f. eks. Martin Margiela, Issey Miyake og Comme des Garçons.Og ja, mange af bøgerne er på engelsk. Det er et grundvilkår, hvis man bevæger sig ind i den genre. Værker på dansk får også god plads i modebiblioteket.Der findes allerede omfattende samlinger af modebøger andre steder i København, f. eks. på Det Kongelige Danske Kunstakademis Skoler for Arkitektur, Design og Konservering på Holmen. Alle kan låne på designskolens bibliotek, men det frekventeres primært af studerende og fagfolk.»Østerbro Bibliotek er et sted for almindelige mennesker. Jeg håber, at teenagere fra naboskolen, Sankt Joseph, vil komme forbi og bladre i bøger og blade. Det kan være, at en 16-årig pige, der tegner godt, bliver inspireret til en karriere, hvor den slags kan bruges«, siger Frederik Bjerregaard.niels.pedersen@pol.dk Fakta: FAKTA ModebiblioteketModebiblioteket på Østerbro Bibliotek er opbygget i samarbejde med design-og kommunikationsbureauet Moon og har modtaget kommunal støtte til indkøb og etablering på 350.000 kr.Er i første omgang et forsøg, der varer i et år.Den nye afdeling med modebøger og -magasiner findes på Østerbro Bibliotek på Dag Hammerskjölds Allé 19 i København og åbner tirsdag 30. januar samtidig med Copenhagen Fashion Week.
MODELÆSNING Københavns Kommune giver 350.000 kr. til etableringen af et modebibliotek, der er opbygget sammen med folk fra modebranchen. Samlingen på Østerbro åbner på tirsdag i forbindelse med Copenhagen Fashion Week.
Lørdag bliver Østre Skøjtehal på Østerbro forvandlet til et iskoldt diskotek. Her vil man til tonerne af ægte diskorytmer kunne suse af sted på den kolde is. Programmet starter med en workshop, så man lige kan få styr på piruetter eller sågar at holde balancen på skøjterne. Efterfølgende fyres der op for musikken, og så er det ellers bare at skøjte løs. Der er gratis entré, og man kan leje skøjter for 35 kr. Der kan købes mad og drikke på stedet. Der kan dog max være 150 personer ad gangen i hallen, så der kan være kødannelse.Isdisko Sionsgade 15, 2100 Kbh. Ø Lørdag kl. 17-21.
Byliv.
Parret Mette Helbæk og Flemming Hansen har taget deres gastronomiske ambitioner og iværksætterdrømme til Sverige med skovrestauranten Stedsans in the Woods.Med ' Stedsans' henvises der til parrets tidligere projekt, den fascinerende tagrestaurant på Østerbro, der for to år siden blev anmeldt i Politiken med sætninger som: »Det lyder som noget, en byplanlægger med biodynamik som fritidsinteresse kun kunne fantasere om i sine hedeste feberdrømme: Fem etager oppe på toppen af et gammelt hus med en motorcykelklub i stueetagen ligger en økologisk taghave, der lige nu bugner med alle slags grønt lige fra jordbær og kornblomster til lilla glaskål og konfetti-koriander«.Skov med sjælNu er Stedsans altså rykket ud i den svenske skov. Restauranten åbnede i juli og ligger omkring 2,5 time fra København i Bohult tæt på Hyltebruk. Her kan Mette Helbæk og Flemming Hansen hente fisk fra den nærliggende sø, skaffe vildt fra skoven og fouragere i skovbunden.Drømmen er at lede en restaurant, hvor man henter råvarerne lige uden for døren eller i nærmiljøet.»Vi har søgt efter det helt rigtige sted at etablere restaurant i flere år. Vores ønske var at finde et stykke gammel skov med sjæl og med en sø, som vi kunne bygge ved bredden af. Vi kørte det sydlige Sverige tyndt for at finde et sted, som kunne give vores gæster en helt særlig fornemmelse af forbundethed med naturen, som omgiver dem, både mens de spiser, men også når de efter middagen overnatter her«, lyder det fra Mette Helbæk i en pressemeddelelse.For at give gæsterne en totaloplevelse har folkene bag Stedsans in the Woods sørget for, at det er muligt at overnatte tæt på restauranten. Målet fra starten har været, at der skulle være overnatningsmuligheder, hvis folk fra nær og fjern skulle lokkes til at komme og spise.Overnatningen er ikke blot en mulighed, men også en vigtig del af oplevelsen af restauranten i skoven. Der er derfor opstillet beduintelte i skoven og ved bredden af den nærliggende sø. Beduinteltene er simpelt indrettet og uden elektricitet.En spise-og overnatningsoplevelse hos Stedsans in the Woods fås til flere forskellige priser. Overnatning i beduintelt, mad, drikke og brunch morgenen efter koster 4.285 danske kroner, hvis I er et par. Det er også muligt at sove i fælles telt. I så fald er prisen 1.560 danske kroner per person. Har du/I eget telt med, er prisen 1.440 danske kroner per person.Vil man kun spise, kan det også lade sig gøre.Stedsans in the Woods vil i år have plads til omkring 1.000 gæster. En fjerdedel af dem er dog allerede solgt til deltagerne i en crowdfundingkampagne, der blev lanceret i begyndelsen af 2017.sune.bencke@pol.dk 
Dansk par har netop åbnet restaurant midt ude i skoven i svenske Halland. For at skabe et spisested, der bringer gæsterne tættere på den natur, som råvarerne kommer fra.
Nu må det stoppe. Hvilken trist og skamfuld udvikling.Jeg tror sgu snart, jeg flytter herfra. Nogen, der kender et godt kvarter i Canada?« Sådan skrev en kvinde fra Østerbro i 2015 på Facebook som reaktion på folketingsvalget, hvor Dansk Folkeparti fik over 20 procent af stemmerne. Siden hørte man ofte negative kommentarer om de to Lars Løkke Rasmussen-regeringer, især om Inger Støjberg (V) og Martin Henriksen (DF). Eksempelvis skrev kvinden til Støjbergs berømte kagebillede, at »nu er anstændigheden død i dansk politik. Er empati blevet et fyord? Jeg skammer mig dybt over mit land.« I mandags tog kvinden konsekvensen af sin skam og begik harakiri, også kendt som seppuku: Et rituelt selvmord, der opstod blandt japanske samuraier og blandt andet blev benyttet, når krigerne ville undgå at blive taget til fange af fjenden og dermed kaste skam over sig selv.»Der er mange, der taler om, hvor meget de skammer sig, og hvordan de længes efter at flytte fra Danmark. Men de tager ikke konsekvensen; det gør jeg,« skrev kvinden i en afskedsopdatering.Blandt naboerne på Østerbro er modtagelsen blandet.»Det er da et flot initiativ, men vi må ikke glemme, at man også kan bidrage på andre måder. Jeg har fx skrevet en sang, der på en både finurlig og rapkæftet måde kritiserer regeringen, hvor især guitarspillet virkelig går til den,« siger Gitte Fjendbo, der er medlem af samme andelsforening som kvinden, og tilføjer, at hun og hendes mand for nylig har dannet foreningen Strik Mod Racisme.»Her skaber vi tøj, hvis budskaber og bæredygtige fremstilling går stik imod Støjberg og Martin Henriksens modbydelige retorik og regeringens generelle ligegyldighed over for miljøet. På den måde angriber vi på to fronter, mens sådan et harakiri kan blive lidt snævert og forsimplet.« I andelsforeningen vil man alligevel gerne mindes kvinden og har derfor sikret sig, at den person, der skal overtage hendes lejlighed, vil pynte hoveddøren med mindst tre klistermærker, der bifalder en åben asylpolitik.rokokoPosten er en parodi på den aktuelle nyhedsstrøm. Alle RokokoPostens nyheder er således fiktive, selv om de er stærkt inspirerede af virkeligheden.
En kvinde tog en drastisk beslutning, da hun ville undgå at blive vanæret af regeringens asylpolitik.
I 2010 tog man endelig det første spadestik til første del af projektet på Nordhavnsvej for enden af Helsingørmotorvejen, og nu her syv år efter åbner den nye 1.950 meter lange omfartsvej for biler i morgen.Byggeriet, hvoraf 920 meter er tunnel, har kostet 2,5 mia. kr., og man forventer, at 30.000 bilister om dagen vil benytte sig af tunnellen og samtidig fjerne cirka 15.000 biler og tunge køretøjer fra centrale beboelsesgader på Østerbro, den indre by og Gentofte.For enden af den nye tunnel finder man en blind sidevej ud mod den nye bydel, Nordhavn. Her er det planen, at vejen skal fortsættes ud over havnefronten og videre til Refshaløen, hvor yderligere en omfartsvej skal føres over Amager og flette ind med Amagermotorvejen ved Sjællandsbroen. Derved kan man så eksempelvis komme fra Nordsjælland til Operaen uden at skulle igennem den indre by.Det fulde Nordhavnstunnel-projekt anslås ifølge Transportministeriet at koste 27 mia. kr.Drømmer også om en bytunnelAnden del af projektet - en ti kilometer lang tunnel igennem Nordhavnsområdet skal foregå i to etaper, så der stadig kan sejles igennem kanalen under arbejdet.Københavns Kommune og staten er for tiden i gang med at forhandle finansieringen af udvidelsen, som man håber at kunne gå i gang med i 2019.I foråret fremlagde transportminister Ole Birk Olesen (LA) en forundersøgelse for en eventuel færdigudbygning af en såkaldt ' østlig ringvej' henover Amager.Man forventer at en havnetunnel vil reducere trafikbelastningen på broerne til Amager med 19.000 biler om dagen. De næste to år vil man kigge på, hvad det reelt vil koste at gennemføre projektet.Ikke alle synes dog, at projektet er en god idé. Københavns teknik og miljøborgmester Morten Kabell mener for eksempel, at en havnetunnel vil skabe flere problemer med trængsel, luftforurening og udledning af CO2.Omvendt drømmer Radikale Venstres leder Morten Østergaard om endnu mere: helt konkret en fem kilometer lang bytunnel fra Bispeengbuen på Frederiksberg, under Rådhuspladsen og videre ud på Amager.Det projekt vil koste 15 mia. kr.krdn@bt.dk 
 ETAPE 1 Københavns nye omfartsvej er klar. Målet er færre biler på Østerbro, i den indre by og i Gentofte .
KULTURCENTER På Bellmansgade på Østerbro i København gennemgår Kildevældsskolen over de næste to år en omfattende renovering og ombygning.Som en del af projektet opføres en tilbygning, som i fremtiden skal huse bydelens nye kulturcenter - Kulturcenter Kildevæld.I går tog overborgmester Frank Jensen (S), kultur-og fritidsborgmester Carl Christian Ebbesen (DF) og børne-og ungdomsborgmester Pia Allerslev i fællesskab det første spadestik til Kulturcenter Kildevæld, der forventes at slå dørene op i efteråret 2018.Udnytter pladsen- Både børn og voksne får et attraktivt lokalt samlingssted med Kulturcenter Kildevæld.Ved at bygge centeret og skolen sammen udnytter vi pladsen bedst muligt - skolebørnene kan bruge lokalerne i undervisningen, og de lokale får et kulturelt samlingssted med mange muligheder og aktiviteter, siger overborgmester Frank Jensen.Skou Gruppen er tildelt hovedentreprisen på byggeriet, der er tegnet af Kant Arkitekter i samarbejde med Effekt og Thing Brandt Landskab ApS. Ingeniører på byggeriet er Balslev og Aksel V. Jensen.Næststørste entrepriseHovedentreprisen, der er Skou Gruppens næststørste til dato, løber op i 99 mio.kroner. Selve kulturcentret tegner sig for de 35 mio. kroner, hvoraf Lokale-og Anlægsfonden har bidraget med 5 mio. kr.Kulturcenter Kildevæld får et areal på 1.000 kvadratmeter, hvoraf cirka halvdelen bliver nybyggeri. Centret indrettes med et lille bibliotek, en bevægelsessal, mødelokaler og værkstedsfunktioner, som københavnerne selv skal være med til at udvikle.Desuden bliver der indrettet et område til café.
Skou Gruppen og tre københavnske borgmestre tager første spadestik til Kulturcenter Kildevæld.
Hun har boet der i 42 år og har på egen krop oplevet de store forandringer.Slyngplanterne kravler op ad Gunvor Bjerres murstensfacade langs de koboltblå vinduesrammer og den postkasserøde dør. Det smalle rækkehus i Kartoffelrækkerne på Østerbro i København har fire etager og ligger få meter fra Søerne.På førstesalen sidder hun ved sit spisebord mellem køkkenet og TV-stuen. Gunvor Bjerre, som i dag er 75, er gadeformand for en del af Kartoffelrækkerne. Mens hendes og mandens børn er vokset op og er flyttet væk, har hun set sammensætningen af beboere ændre sig fundamentalt.Kartoffelrækkerne var op igennem 1900-tallet typisk huse for to eller tre familier.I gennemsnit boede der otte personer i hvert hus. Vedligeholdelsen blev ringere og ringere, og i 1970erne vurderede kommunen dem som modne til at rive ned. Men sådan gik det ikke, og i dag er Kartoffelrækkerne et af de mest eftertragtede kvarterer i København.»Vi bor jo i en ghetto her, og jeg er spændt på, hvornår Lars Løkke kommer med sin bulldozer, for her kunne godt trænge til lidt udskiftning i sammensætningen,« siger Gunvor Bjerre og griner.Da hun flyttede ind i 1975, var her stadig en rest af arbejderklassen tilbage.»Nu bor her arkitekter, journalister og skuespillere.Her er meget få folk med håndværksfag.Eller det er her nærmest ikke, for der er ingen, der har råd til at bo her,« siger hun.Selv er Gunvor Bjerre pensioneret journalist. I mange år arbejdede hun i DRs børne-og ungdomsafdeling, Kartoffelrækkerne og kvartererne omkring er det sted i København, hvor indkomsterne siden 2009 i gennemsnit er steget mest. Knap 40 procent er de vokset fra 2009 til 2016. En gennemsnitlig husstand havde i 2016 en årsindkomst efter skat på 395.000 kroner. I samme periode er indtægterne faldet med to procent i Tingbjerg i den anden ende af København.Her var den gennemsnitlige indkomst i 2016 på 150.000 kroner.Gunvor Bjerre elsker det rolige og sociale miljø i sit kvarter. Men generelt er hun ked af den opdeling, der sker af København.»Jeg ser kløften blive større og større,« siger hun.Efter kriseårene har Danmark oplevet et økonomisk opsving. De fleste er blevet rigere. Nogle meget, og andre slet ikke. Og intet sted er den stigende ulighed mere synlig end i København og på Frederiksberg. Og opdelingen i rige og fattige kvarterer er taget til.Tager man de ti rigeste sogne i de to hovedstadskommuner, er indkomsterne i gennemsnit steget med 25-30 procent fra 2009 til 2016.»Velhaverkvartererne« ligger alle i Indre by, på Østerbro og Frederiksberg. Til sammenligning har halvdelen af de ti fattigste sogne i samme periode haft en fremgang i indkomsterne på under fem procent.Det fremgår af en ny undersøgelse fra Arbejderbevægelsens Erhvervsråd, som har undersøgt indkomstudviklingen i de 66 sogne, København og Frederiksberg er inddelt i. Man har anvendt sogne for statistisk at komme ned på så små enheder, at det ligner sammenhængende kvarterer.»Når man ser på de ti sogne i toppen og bunden, er der markant forskel på den fremgang i indkomsten, de har haft. Det er virkeligt slående,« siger analysechef Jonas Schytz Juul fra Arbejderbevægelsens Erhvervsråd.»Konjunkturfremgangen har især gavnet dem med de høje indkomster. Selv om København er en by i fremgang, så betyder det også, at forskellene bliver større og større.« Analysen viser, at både afkast af værdipapirer og almindelig lønindkomst er vokset, mens overførselsindkomster i perioden er enten stagneret eller gået tilbage. Endelig betyder de stigende priser på ejerboliger, at de, der flytter ind i de dyre kvarterer, nødvendigvis må have en højere indkomst for at købe hus eller lejlighed.»Det er en tendens, der på den måde bider sig selv i halen,« siger Jonas Schytz Juul.I bydelen Tingbjerg i Brønshøj er der ikke meget liv på gaderne. Betonmurene på de høje lejlighedskomplekser er nøgne, og Østerbros byhaver er udskiftet med grå fliser. Midt i det hele tager en lav, gul bygning dog opmærksomheden. Det er Tingbjerg Kirke. En kvinde fortæller os, at hun er på vej til kirkefrokosten klokken 13. Hun hedder Jytte Jensen, er 65 år og har boet i Tingbjerg i 40 år.»Her er dejligt. Vi har skøn natur og et godt socialt liv,« siger hun.For de fleste danskere er Tingbjerg mest kendt for bandekrig, parallelsamfund og sociale problemer.Jytte Jensen, som i dag er pensioneret, har arbejdet i psykiatrien og haft en gennemsnitlig indkomst. I Tingbjerg er der flere på overførselsindkomst i dag end tidligere. Men folk i hendes omgangskreds har det godt, og hun tænker ikke på sig selv og sine naboer i kvarteret som dårligere stillet end andre københavnere.»Medierne er meget gode til at piske en stemning op. Vi mærker ikke rigtig den utryghed herude, som man kan læse så meget om.« Alligevel generer det hende at høre om det voksende økonomiske skel i hovedstaden.»Det er ubehageligt. Man burde sprede folk ud over områderne,« siger hun.Det rigeste sogn i København er Garnisons Sogn omkring Amalienborg i Indre By. Her er den gennemsnitlige indkomst efter skat på 409.100 kr. På syv år er den vokset med hele 28 procent. Ni af de ti fattigste sogne i hovedstaden er beliggende i områderne Nørrebro, Nordvest og Brønshøj. Det sidste, Sundby, ligger på Amager.I sin nytårstale sagde statsminister Lars Løkke Rasmussen med henvisning til regeringens kommende indsats mod udsatte boligområder: »Vi skal lukke hullerne i danmarkskortet og genskabe de blandede kvarterer, hvor vi møder hinanden på kryds og tværs.« Selv om fokus helt overvejende har været på de fattigste »huller« i danmarkskortet, er der et bredt politisk ønske om, at vi blander os mere med hinanden. Rige med fattige, unge med gamle, indvandrere med etniske danskere.Men udviklingen ser ud til at gå i den modsatte retning.Antallet af udsatte boligområder på regeringens såkaldte ghettoliste er ganske vist faldet de senere år, men i København er forskellen mellem de rige og de fattige kvarterer efter krisen blevet betydeligt større. Overborgmester Frank Jensen gik sidste år til valg på at ville skabe en mere blandet by, hvor buschaufførens datter sidder ved siden af bankdirktørens søn i klasseværelset.I dag siger Frank Jensen, at stigende ulighed ikke alene er et fænomen i København.»De rigeste bliver rigere, mens de fattige ikke er med på opsvinget. Men udviklingen for de velhavende er ikke anderledes i København end andre steder,« siger han i en skriftlig kommentar og tilføjer, at han bekymrer sig mere om de fattige end de rige: »Det billede, der hersker i øjeblikket af, at alle dele af København er brolagt med guld og velhavere, er helt galt. København er på godt og ondt en storby og har derfor en overrepræsentation af indvandrere, af fattige, udsatte, misbrugere og hjemløse.« Og uligheden er under alle omstændigheder ikke noget, København kan gøre noget ved alene, mener overborgmesteren og skyder en god bid af ansvaret over på regeringen.»Vi arbejder aktivt på at blande byen. At blande boligtyperne ejer, lejer, almen og andel, så vi undgår fortidens ghettodannelser. Og så arbejder vi selvfølgelig målrettet på, at alle børn får en chance. Men vi er ikke herrer over udviklingen alene. Når regeringen samtidig skærer i kontanthjælp og sænker integrationsydelsen, så er der nødvendigvis en del af borgerne i København, der bliver fattigere og endnu mere koblet af,« siger Frank Jensen.Men sådan er det langtfra alle, der ser på det. I den liberale tænketank Cepos ser cheføkonom Mads Lundby Hansen ikke noget problem i den udvikling, AE-undersøgelsen skitserer.»Det er kun et af de 66 sogne, der har haft et fald i indkomsten siden 2009. De øvrige 65 har oplevet en stigning, Og det må være det, der er målet. At nogle områder oplever højere vækst end andre, fordi det er mere attraktivt at bosætte sig der, er ikke noget problem. Sådan vil det altid være,« siger Mads Lundby Hansen.Han ser i det hele taget ikke nogen kraftig polarisering i København.»Uanset om man måler det på personer eller sogne, så skal man ikke bekæmpe velstand, men fattigdom. Undersøgelsen er et spejl af den generelle udvikling i samfundet, hvor alle oplever et løft i levestandard, men nogle oplever et højere løft end andre,« siger Mads Lundby Hansen.Københavns beskæftigelses-og integrationsborgmester, Cecilia Lonning-Skovgaard (V), mener, at man hellere skal glæde sig over, at det generelt går godt i København.»Det betyder, at nogle bydele har den økonomiske styrke til at hjælpe andre bydele. Når nogle lægger betragtelige skatteindtægter, så betyder det jo, at vi som kommune kan investere i indsatser i de svagere bydele. Hvis man for alvor skal gøre det attraktivt for middelklassen at flytte til Tingbjerg, så kræver det en lang række indsatser,« siger hun.Venstres borgmester er dog enig i målet om at skabe en by, som ikke er splittet op i enklaver for rige og fattige.»Det er et mål at skabe en by, der er mere blandet, men det skal ske med respekt for bydelenes unikke karakter, og der skal ikke nødvendigvis være det samme antal almennyttige boliger i hvert eneste område,« siger hun.Undersøgelsen fra AE-Rådet viser, at områder, som tidligere var socialt belastede kvarterer, er vokset betydeligt i indkomst. Vesterbro sogn er vokset med 35 procent fra 2009-16, og Blågård Sogn på Nørrebro med 29 procent.Det delte Danmark har været debatteret i flere år. Forfatter og journalist Lars Olsen, som har skrevet flere bøger om emnet, mener, at det for centrum-venstre partierne - Socialdemokratiet, SF og Radikale - burde være et afgørende tema frem mod næste valg.»Fra krisen indtræder, udvides skævheden, fordi de velstillede gruppers indkomster bliver ved at stige, mens de laveste står stille eller ligefrem falder. Så krisen indvarsler en langt mere skæv omfordeling. Krisen har været voldsomt omfordelende,« siger Lars Olsen.Opdelingen af samfundet betyder ikke kun, at boligkvartererne bliver mere socialt ensartede.Det kan man have forskellige holdninger til. Men opdelingen har en klar tendens til at forstærke sociale problemer - ikke mindst i folkeskolen. En analyse fra AE-rådet viste for nylig, at de socialt og etnisk opdelte skoler især er et fænomen i København, som også er den by, hvor flest forældre vælger privatskole. Mens de fleste skoler i København har en blandet elevsammensætning, er der en række skoler, der skiller sig ud ved enten at have rigtig mange elever fra overklassehjem eller mange elever fra underklassehjem, som det hedder.For det andet viser forskning, at der er en klar tendens til, at sociale problemer smitter.Kriminaliteten stiger, og flere ender på langvarige overførselsindkomster, når man lever isoleret blandt folk, der ligner én. Ifølge Lars Olsen er det også et demokratisk problem, at der sker en social og indkomstmæssig opsplitning.»At man får forskellige forbrugsmuligheder, er til at tage at føle på, og sådan er det, Men det er et demokratisk problem, at børn i skolerne vokser op i to meget forskellige virkeligheder.Man får en elite, som kun omgås hinanden.Lars Løkke sætter fokus på ghettoerne i bunden, og det er der god grund til. Men han glemmer, at der især i hovedstaden også er nogle ghettoer i toppen,« siger Lars Olsen.Men måske er det menneskets natur at søge sammen med ligesindede, når muligheden er der. Liberal Alliances medlem af Borgerrepræsentationen, Alex Vanopslagh, siger, at der ikke er noget unaturligt i, at mennesker søger sammen i kvarterer med nogle, der ligner dem selv.»Det har vi altid gjort. Men det er uheldigt, hvis det er et resultat af, at Københavns Kommune fører en politik, der presser folk ud af byen, så det kun er de mest velhavende, der har råd til at bo der. Når der er en generel modstand mod høje bygninger og fortætning af byen, og man heller ikke må bygge for små boliger, så bliver boligerne dyrere, og det er dem med flest penge på lommen, der kan flytte ind til København,« siger han.Tilbage på Østerbro sidder 32-årige Tine Berggren med sin mor på Emmerys og venter på deres kaffe. Uden for sover datteren Etta trygt i barnevognen. Tine Berggren bor på Østerbro med sin datter og kæreste og har tidligere både boet i Nyhavn, på Nørrebro og andre dele af Østerbro.»Jeg føler mig sikker her. Jeg kan godt lide lokalområdet, og her er roligt, samtidig med at her sker lidt,« siger hun.De har skrevet Etta op til to privatskoler, fordi de ikke ved, hvilket ry den lokale skole har, når datteren skal starte.»På den ene af privatskolerne går der både børn af grillbar-ejere og ambassadefolk. Det kan jeg godt lide,« siger Tine Berggren, som understreger, at det er vigtigt, at hendes datter vokser op og ved, at der findes forskellige mennesker i verden.»Hun skal lære at favne alle mennesker. Jeg gik selv i en klasse, hvor der var langt færre danskere end udlændinge. Og vi er bestemt ikke racistiske, ligesom vores datter ikke får lov at blive det - jeg ønsker bare ikke, at hun selv skal gå i en klasse ligesom min,« siger hun.bewi@berlingske.dk alju@berlingske.dk Uanset om man måler det på personer eller sogne, så skal man ikke bekæmpe velstand, men fattigdom.Mads Lundby Hansen, cheføkonom Cepos.Fakta: BAG OM UNDERSØGELSENAE-Rådet, som er finansieret af fagbevægelsen, har udarbejdet en analyse af indkomstfordelingen i København og Frederiksberg. For at nå ned på så små enheder af byen som muligt har man valgt at fokusere på de 66 sogne i de to kommuner. Den gennemsnitlige husstandsindkomst efter skat i sognene i 2009, hvor den økonomiske krise indtraf, er derefter sammenlignet med den gennemsnitlige indkomst i 2016, som er de nyeste tilgængelig tal. Undersøgelsen offentliggøres mandag.ULIGHED De ti rigeste og fattigste sogne i KøbenhavnTagensbo Kapernaums Ansgarkirkens Skt. Stefans Rigeste Øvrige Fattigste Berlingske Grafik: Malling Kilde: Arbejderbevægelsens Erhvervsråd og Sogn.dk.
»Vi skal genskabe de blandede kvarterer, hvor vi møder hinanden på kryds og tværs,« sagde statsministeren i sin nytårstale. Men i København går det i den modsatte retning. Siden den økonomiske krise er de rige kvarterer blevet meget rigere, mens de fattige stagnerer.
Hvis der er noget, som ekspedienterne i kiosker og supermarkeder på Østerbro i København er vældig gode til, er det at spørge kunden, hvorvidt de ønsker »en blød eller hård pakke«, når der skal langes røg over disken.Hvad personalet derimod er dårlig til, er at spørge, hvor gammel er du, må jeg se noget legitimation? Det sandede den 16-årige Alberte Devantier, der går i 9. klasse på Østerbro, da hun for Politiken var på det ugentlige røgkøb, der nu på femte uge viser, at de færreste medarbejdere forstår en ellers utvetydig klar lovtekst.Salg af tobak til unge under 18 år er ulovligt. Ved den mindste mistanke skal personale forlange id. Det sker bare alt for sjældent. Politiken har i alt besøgt 61 butikker, og i 52 har det for den udsendte 16-årige været muligt at købe tobak.På Østerbro solgte 4 af 6 butikker tobak til Alberte Devantier, da hun var på røgshopping i denne uge.»Jeg synes altså, at det var vildt overraskende, at de solgte cigaretter til mig, når jeg ikke er ældre. Det eneste, de spurgte om, var, om jeg ville have en hård eller blød pakke«, siger Alberte Devantier, der var på indkøb mandag og tirsdag i denne uge.Solgt Superbrugsen, Nordre Frihavnsgade d. 16.5. kl. 12.05 Afvist Irma på Østerbrogade d. 16.5. kl. 12.15 Solgt Irma City, Østerbrogade d. 15.5. kl. 19.26 Signe D. Frede, direktør for socialt ansvar i Coop, der står bag blandt andet Brugsen og Irma: »Det er positivt, at kunden blev afvist i én af vores butikker, så det er et skridt i den rigtige retning. Men det er stadigvæk ikke godt nok, så vi arbejder videre med at informere og uddanne alle vores medarbejdere om reglerne. Det er et generelt brancheproblem, og derfor drøfter vi også med branchen om, hvordan vi kan løse dette i fællesskab«. Afvist 7Eleven, Triangelen d. 15.5. kl. 19.19 Jesper Østergaard, administrerende direktør i virksomheden bag 7Eleven.»Det glæder mig at høre, at du har oplevet, at reglerne blev fulgt. Det siger sig selv, at vi skal følge de til enhver tid gældende regler ligesom alle andre«. Solgt Føtex Food, Østerbrogade d. 15.5. kl. 19.22 Jan Larsen, salgsdirektør i Føtex: »Vi håndterer hver uge mange aldersbegrænsede produkter. Derfor er det også en del af alle vores medarbejderes oplæring, og vores teknik hjælper også vores medarbejdere til at spørge om alder.Når vi misser, som vi gør i dette tilfælde, er vi selvfølgelig ærgerlige over det«. Solgt Netto ved Park, Østerbrogade d. 15.5. kl. 19.30 Brian Seemann, landedirektør i Netto: »Stikprøverne hos os, øvrige kæder, tankstationer og kiosker viser, at vi har et fælles brancheproblem, der kræver fælles løsninger. For selv om vi hver dag håndterer mange aldersbegrænsede køb og gør det godt, viser det også, at vi glipper i flere tilfælde. Vi vil gerne være med til at finde fælles og gode løsninger på tværs af sektoren, så vi alle kan blive endnu dygtigere«. Butikker, der ulovligt sælger tobak, risikerer en bøde. Eller risikerer det på det papiret, ikke nødvendigvis i virkeligheden.De seneste to år har politiet blot udskrevet seks bøder for brud på loven om salg af tobak.. lars. i. rasmussen@pol.dk.Fakta: TOBAKSSALG TIL BØRNLOVEN, DE FLESTE BLÆSER PÅ52/61 Politiken vil hver uge teste, om en mindreårig kan købe cigaretter, selv om salg til børn er ulovligt. Indtil nu er det sket i 52 ud af 61 butikker.
... rygning nyheder Personalet kan godt finde ud at spørge tobakskunder, om de vil have en blød eller hård pakke. Men de færreste spørger om kundes alder, som loven dikterer, viser Politikens tjek. Butikker beklager fortsat.
Dagen var nøje udvalgt.Den onsdag midt i marts, da itkonsulentvirksomheden 2BM på Østerbro blev franarret over en halv million kroner, var direktør Mads Eske Jessen ikke at finde på sit kontor.Han var til møder ude i byen.Hele dagen.Derfor kunne de ansatte i firmaets bogholderi ikke stikke hovedet ind på kontoret lidt nede ad gangen og spørge, om direktøren nu også var helt sikker på, hvad han lige havde bedt en af bogholderne om i en mail: at overføre 75.943 euro - over 565.000 kroner - til en bank i Polen.Beløbet stod på en faktura, som Mads Eske Jessen havde sendt fra sin vante mailadresse.En ekstraordinært stor udgift.Selv for et firma som 2BM, der har omkring 80 ansatte. Derfor skrev bogholderen i et mailsvar, om direktøren ikke lige ville give en endelig bekræftelse, inden hun gik videre med betalingen.Mads Eske Jessen, som har titlen coo og er medejer af 2BM, var hurtig til at vende tilbage: »Jeg har lige bekræftet denne faktura.Det er o. k. Du kan fortsætte med betalingen«. Han afsluttede sin mail med »/Mads«. En særlig hilsen, direktøren plejer at bruge i beskeder. Men som it-virksomheden snart skulle finde ud af, havde svindlere øvet sig i at skrive som Mads Eske Jessen.De havde også skaffet sig adgang til direktørens kalender for at finde det bedst mulige gerningstidspunkt, nemlig når han var væk fra kontoret.Derfor blev datoen 15. marts 2017 den dag, da 2BM blev frarøvet 565.000 kroner via en internetforbindelse.Som firmaets administrerende direktør, Lars Bork Dylander, siger i dag: »Da vi først fandt ud af, hvad der var sket, troede vi, det var løgn. Det er ret genialt, det, hackerne havde lavet. Og så mod os - en it-virksomhed. Det er næsten det værste af det hele«. 2BM er et af de seneste i rækken af danske firmaer, som er blevet udsat for ceofraud - på dansk: direktørsvindel. En relativt ny type forbrydelse, hvor kriminelle udgiver sig for at være topchefer i forsøget på at lokke firmaernes regnskabsmedarbejdere til at overføre kæmpebeløb til udenlandske svindlerkonti.Tog dage at forberede sigSvindlen er i fremmarch, og svindlernes metoder bliver mere og mere avancerede.Det viser eksemplet fra 2BM.Inden onsdagen havde svindlerne brugt flere dage på at forberede forbrydelsen.Det er endnu uklart, hvordan de præcist fik fat i Mads Eske Jessens password.Men første gang, de skaffede sig adgang til hans mailkonto, var 9. marts 2017.De efterfølgende dage brugte de på at ændre indstillingerne i direktørens mailprogram, så beskeder med særligt udvalgte ord ikke kom ind i hans mailindbakke, men i stedet blev lagt i en skjult mappe. Derefter fik de styr på hans kalender.Svindlerne læste også deres vej ned gennem Mads Eske Jessens mails for at øve sig i, hvordan han typisk skriver. Og blandt hans mails fandt de også en få dage gammel faktura på en såkaldt Dymoprinter, der havde kostet 350 kroner. Fakturaen blev svindelnummerets lokkemad.Onsdag var de klar. Klokken 8.38 tikkede mailen fra firmaets chef ind i bogholderiet.Vedhæftet var en faktura på en ' Dymo Label Manager 280 Labelmaskine', som sammen med et ' Honorar' udgjorde en udgift på i 75.943,00 euro.»Hej S (navnet på bogholderen, red.).Kan du betale denne internationale faktura i dag? /Mads«, skrev direktøren.Regnskabskonsulenten svarede mindre end et minut efter: »Det skal jeg gøre«. Men da hun så fakturaen, undrede hun sig. Kort efter skrev hun endnu en mail til direktøren: »Hej Mads. Vil bare være sikker. Du har set, at faktura er på 75.943,00 EUR for en Dymo Labelmaskine/honorar?«. Først svarede coo'en: »Giv mig et sekund«. Seks minutter senere fulgte endnu en mail fra direktøren: »Ja. Jeg har lige bekræftet denne faktura. Det er o. k. Du kan fortsætte med betalingen«. Eller det vil dog sige, at dér, hvor Mads Eske Jessen befandt sig, skrev han ingenting. På det tidspunkt sad han, som det fremgik tydeligt af hans kalender, til en workshop hos en kunde et andet sted på Sjælland. Direktørens iPhone i lommen gjorde ikke opmærksom på den korrespondance, som lige nu foregik i hans navn. Det sørgede de ændrede indstillinger, som svindlerne havde lavet i hans mailprogram, for.Hos 2BM sidder to bogholdere over for hinanden. De skal begge godkende fakturaer, inden de betales. Og da regnskabskonsulenten, der skrev med direktøren, fortalte kollegaen om fakturaen, undrede kollegaen sig også. Begge bogholdere har 8-10 års erfaring i virksomheden. Fakturaens beløb var usædvanlig stort. Derfor sendte den anden bogholder nu også en mail til direktøren.»Jeg skal blot høre, hvad skal det konteres under - beløbet er stort... og er det et honorar eller?«. Mailen gik som den første - og formentlig til svindlernes overraskelse - ind i direktørens indbakke. Mads Eske Jessen læste den på sin smartphone. Undrede sig. Forstod ikke helt, hvad bogholderen henviste til, og fem minutter senere svarede han: »Hvad er det?«. Men svindlerne fulgte med. Og de var hurtige. Sørgede straks for, at den anden bogholders beskeder blev dirigeret uden om indbakken. Og det næste par minutter brugte de kriminelle på at skrive som direktøren og overbevise også den anden bogholder om, at den var god nok. Mindre end et kvarter efter blev beløbet overført.Og den rigtige direktør havde ikke fattet mistanke.»Jeg svarede jo: »Hvad er det?«. Men da hun ikke svarede mig efterfølgende, tænkte jeg, at det var nok ikke noget. Ja, jeg tænkte faktisk ikke videre over det«, siger Mads Eske Jessen i dag.Svindlen er eksploderetRigspolitiets Nationale Cyber Crime Center (NC3) skønner, at danske firmaer i løbet af de seneste 18 måneder er blevet frarøvet cirka 184 millioner via ceo-fraud, oplyser NC3, som hjælper dansk politi med at efterforske it-kriminalitet.I langt de fleste tilfælde befinder svindlerne sig i udlandet. Koblet op på et modem i lande som Israel, Nigeria, Sydafrika og Rusland er de en del af en industri, der blandt andet har gjort det til en forretning at finde ud af, hvem der sidder hvor i blandt andet danske virksomheder. Oplysningerne videresælges typisk til it-kyndige, der efterfølgende kan forsøge at franarre firmaerne penge ved at udgive sig for at være chef. Før juni 2016 hørte ceofraud til sjældenhederne i Danmark.»Men siden er ceo-fraud eksploderet. I dag er det temmelig udbredt. Det sker vel mindst 10-20 gange om dagen«, lyder vurderingen fra Kim Aarenstrup, chef for NC3.»Svindlernes metoder bliver hele tiden udviklet, og eksempelvis er deres sprog blevet formfuldendt dansk, så det fremstår mere troværdigt«, tilføjer han.Det er også sjældent, at firmaerne formår at få deres penge igen. 2BM skulle dog vise sig at blive en undtagelse.Svindelnummeret blev opdaget om fredagen.Direktøren var tilbage på sit kontor. Firmaets bogholder kom ind og bad ham pege på, hvilken afdeling der skulle stå for den udgift på over en halv million kroner, han havde anmodet om at få overført to dage inden.»Hvad snakker du om?«, skulle angiveligt have været coo'ens reaktion, da han blev præsenteret for fakturaen. Kort efter troppede han og bogholderen op på den administrerende direktørs kontor. De havde medbragt fakturaen, som Mads Eske Jessen nægtede at kende til.»Det gik hurtigt op for os, hvad der var sket. Så ringede alle alarmklokkerne. For der er tale om rigtig mange penge. Ekstraordinært mange penge for et firma som os«, forklarer Lars Bork Dylander, der stadig i dag ikke har kunnet få afklaret, hvorvidt 2BM overhovedet var dækket af forsikringen, når det gælder ceo-fraud.Fredag eftermiddag blev forbrydelsen anmeldt til politiet. Den blev anmeldt til 2BM's bank, Handelsbanken. Og den blev anmeldt til den polske bank, som pengene var overført til.»Men herefter sagde banken: »Nu har vi anmodet om, at pengene overføres tilbage, så vi gjort det, der kan gøres«. Jeg sagde: »Der kan gøres mere«. Og jeg gik helt bersærk. Det var fredag. Vi begyndte at nærme os lukketid, og jeg blev desperat«, fortæller Lars Bork Dylander.Lagde pres påWeekenden brugte direktøren på at sende, hvad der ser ud til at være omkring 150 mails. Bestyrelsen og direktionen i den polske bank fik på polsk erklæret, at de skulle ' stoppe tyven'. En lang række efterforskere hos dansk og polsk politi fik også mails fra 2BM's administrerende direktør, der var fortvivlet over dansk politi, som han opfattede som værende gået på weekend, og som ikke kunne bekræfte, hvorvidt pengene var blevet indefrosset.»Hele ideen var at lægge så stort pres på den polske bank, at hvis de på nogen som helst måde havde mulighed for at spore eller få fat i de penge, ville de gøre det. Det var vigtigt at få dem indefrosset, standset, og sørge for, at de ikke blev sendt videre til nye konti, så snart det blev mandag morgen«, forklarer Lars Bork Dylander.Om direktørens indsats har hjulpet på noget, ved han ikke. Men mandag blev han ringet op af sin egen bank, der fortalte, at pengene var på vej tilbage. Klokken 14.53 gik de ind. Ud over et ikke nævneværdigt beløb var de der alle sammen.Hver en euro.»Om det er den polske bank, der har dækket beløbet, eller om det lykkedes at indefryse beløbet, ved jeg ikke. Den polske bank siger, at de ikke må oplyse mig om det«, fortæller Lars Bork Dylander.Ifølge Københavns Politi ser det ud til, at banken nåede at forhindre pengene i at blive videreført til en anden konto.»Og det kunne tyde på, at det lykkedes for banken, fordi Lars Bork Dylander reagerede hurtigt og kontaktede dem. Om en af hans mange mails var med til at gøre udfaldet også, kan jeg dog hverken beeller afkræfte«, siger Peter Reisz, vicepolitiinspektør hos politiets afdeling for økonomisk kriminalitet. Myndighederne efterforsker fortsat sagen og venter på en række svar fra Interpol.2BM har været i tvivl om, hvorvidt firmaet ville stå frem med navn og fortælle om sagen.Som den administrerende direktør siger: »Det er jo pinligt. Det er flovt. Man føler, at det er sket, fordi vi ikke havde ordentligt styr på det, og nu tænker andre sikkert, at vi ikke har gjort det godt nok. Men jeg kan næsten ikke se, hvordan vi skulle have ageret anderledes. Vi betaler måske 500 fakturaer om måneden«. Men hvorfor har I så valgt at stå frem? »Fordi jeg tror, at der er rigtig mange, der er udsat for det her, men ikke tør sige det. Det er jeg overbevist om. Vi vil gerne sættes fokus på problemet«. Hvorfor var der aldrig nogen, der ringede til Mads Eske Jessen? »Ja, hvorfor gjorde vi ikke det? Bagefter er der mange ting, hvor vi kan efterrationalisere og sige: Nå ja, det burde vi også have gjort«. Det ville jo højst sandsynligt..»Ja! Det ville det. Og ville vi ringe i dag? Det kan jeg love dig, at vi ville. Og kan det ske for andre? Ja, det tror jeg. Jeg tror, det sker lige nu«.kristian.corfixen@pol.dk CEO Fraud er eksploderet.Det sker vel mindst 10-20 gange om dagen Kim Aarenstrup, chef for NC3 Det er ret genialt, det, hackerne havde lavet Lars Borg Dylander, direktør i 2BM.
IT-SVINDEL Svindlere brød ind i 2BMdirektørs mailkonto og skrev til regnskabsafdelingen, mens han var til møder ude i byen. Et af de seneste eksempler på, at it-svindlerne bruger avancerede metoder, når det gælder ceo-fraud.
Tirsdag aftens Copenhagen Athletics Games gav tilskuerne på Østerbro Stadion en flot dansk rekord, og det var de hjemlige sprintere, der klarede sig bedst.Den danske mester på 110 meter hæk, Andreas Martinsen fra Århus 1900, hoppede rundt i ekstase, da han havde taget sejren foran australske Nicholas Hough, og tiden 13.50 sek. var en fornem forbedring af hans egen danske rekord, der lød på 13.55. Eneste lille skår i glæden var, at VM-kravet lyder på 13.48.»Jeg er vildt glad, for alt fungerer i øjeblikket.Jeg har udviklet mig meget, og jeg ville ønske, jeg havde vidst mange af de ting for længe siden. Jeg tror på, at jeg kan klare at forbedre rekorden endnu en gang ved landskampen i weekenden i Finland«, sagde Andreas Martinsen med et stort smil. VM-billetten til London i august er altså inden for rækkevidde.En anden dansk sprinter markerede sig også på overbevisende måde, da hun stillede til start i indledende heat på kvindernes 100 meter. Mathilde Kramer (Frederiksberg IF) vandt heatet i den personlige rekord 11.59 sek., hvilket er den bedste danske tid på distancen i 30 år. Den danske rekord tilhører stadig Dorthe A. Rasmussen og lyder på 11.42 noteret fra 1983.Anna Emilie Møller, der skal til U23-EM og VM på 3.000 meter forhindringsløb, stillede til start på 1.500 meter og lagde behersket ud. Men da fartsætteren udgik, lagde Blovstrødløven mere tryk på fra front, og så måtte alle konkurrenter slippe kontakten til det 19-årige stortalent.Lidt skuffende var der kommet afbud, så Anna Emilie Møller måtte gennemføre et løb præget af hård vind uden at blive presset overhovedet, og arrangørernes optimistiske oplæg til en dansk U23-rekord fusede ud, da teenageren vandt i 4: 19.43 min. Ganske langt fra Loa Olafssons 4: 10.70 fra 1978.»Jeg vidste allerede før start, at jeg ikke kunne løbe efter en personlig rekord på grund af forholdene, så jeg valgte at løbe roligt og så slå til, når haren gik ud. Jeg forventer et mere taktisk løb ved landskampen i weekenden, så det var et godt træningsløb før den udfordring i et meget stærkt felt«, forklarede Anna Emilie Møller.carsten.godtfredsen@pol.dk Fakta: FAKTAUdvalgte danskereAndreas Martinsen 110 meter hæk, 13.50 sek. (DR) Mathilde Kramer 100 meter, 11.59 sek. (PR, hurtigste danske tid i 30 år) Anna Emilie Møller 1.500 meter, 4: 19.43 min. I den kommende weekend skal det danske atletiklandshold kæmpe for at holde sig i den europæiske holdturnerings 1. division, når der konkurreres mod 11 andre nationer i finske Vaasa.Her har en stribe stærke navne som f. eks. Andreas Bube, Benjamin Lobo Vedel og Andreas Martinsen en chance for at kvalificere sig til det kommende VM i London.
ATLETIK Hækkeløber er nu meget tæt på VM-billetten efter en markant dansk rekord. .
Omringet af små, fine byggeforeningshuse i det dyre Kartoffelrækkerne på Østerbro i København sidder 25-årige Oskar Nielsen i sit grå træningstøj og sin tanktop og tygger på spørgsmålet. Er han en del af ' eliten' i Danmark? Det er han da ikke. Eller er han? »Jeg ved det sgu ikke. Måske lidt semi, tror jeg«, siger han efter nogle sekunders overvejelse.Oskar Nielsen er lige blevet bachelor i medicin og deler et hus i Kartoffelrækkerne med sin søster, My Vissing. My Vissing stiger af sin Christiania-ladcykel og tager plads på vejens fælles bænk. Hun synes »ikke rigtig«, at hun kan betegnes som en del af en elite.»Jeg er godt klar over, at jeg har privilegier.Jeg er godt klar over, at det er privilegeret at bo her, og at det er privilegeret at få en lang videregående uddannelse. Men jeg lever sandsynligvis et meget, meget normalt liv. Som et tværsnit gør jeg jo det samme som alle mulige andre. Jeg står op om morgenen og gør mine børn klar til at tage i institution...«, siger My Vissing, som for nylig har afleveret speciale og er ved at være færdiguddannet i sundhedsfremme, pædagogik og uddannelsesstudier fra Roskilde Universitet.Folketingets formand og tidligere formand for Dansk Folkeparti Pia Kjærsgaard, hævder, at der findes en elite på Østerbro. Hun har i løs form talt om københavneri, om djøf'ere, kulturparnasset og journalister, der er arrogante over for provinsen. Om et folk, der deles i to.Oskar Nielsen og My Vissing kommer oprindelig fra Jylland. Det er deres forældre, der har købt det hus, de bor i, i Kartoffelrækkerne.My Vissing bor i en del af huset med sin mand og to børn, og Oskar Nielsen bor i den anden del. Kartoffelrækkerne er ét af de dyreste områder i København, og et hus på godt 130 kvadratmeter kan snildt koste op mod 10 millioner. Flere betegner rækkerne af byhuse som et velhavende kvarter, hvor både kendte skuespillere, journalister, højtuddannede og især personer fra den kreative klasse bor. Det er nogle af dem, der kandiderer til Pia Kjærsgaards liste.Oskar Nielsen og My Vissing kan godt følge Pia Kjærsgaard i, at der er en slags skel i Danmark. Et skel mellem storby og provins. Men det er måske mest i den offentlige debat. De mener dog ikke, at det nødvendigvis er københavnerne eller østerbrogensernes skyld. For alle må »for Guds skyld mene det, de vil«, siger My Vissing.Hun synes ikke, at de, der stemmer Dansk Folkeparti, mener noget forkert eller skal mene noget andet. Hun er »bare uenig«, lige så vel som de sikkert er uenige med hende i hendes holdninger og politiske overbevisning.Pia Kjærsgaard lader forstå, at dem i storbyen ser ned på dem udenfor, men det kan vel lige så godt være omvendt, mener My Vissing.»I det politiske landskab og i debatten bliver det meget hurtigt sådan noget med at sparke op og sparke ned. Sådan ' alle dem der ude i Vestjylland' og ' alle dem der inde på Østerbro, der har råd til at købe café latte til 45 kroner'. Ja, det er freaking ridiculous. Men ' dem der', som tages lidt i forsvar af Pia Kjærsgaard, ser formentlig også ned på det her liv i kartoffelrækkerne.Det er vel ikke ret meget anderledes«, siger hun.Måske findes skellet mellem provins og storby i virkeligheden nærmere i kraft af italesættelsen af det, end det gør i det virkelige liv.»I den offentlige debat ser jeg, at der er et skel. Men ude i mit liv laver jeg ikke det skel. Jeg har også familie, der bor i provinsen, og vi har familie, der stemmer Dansk Folkeparti. Det gør jo ikke, at vi ikke omgås dem, fordi vi måske har stemt noget andet. På den måde synes jeg, at det er et skel, der kommer til at opstå på baggrund af, at der er nogen, der gerne vil have, at det skal opstå«, siger My Vissing.Mens My snakker, cykler Martin Krasnik, chefredaktør for Weekendavisen, forbi.Oskar og My griner af, at de sidder og taler om Pia Kjærsgaard, elitisme og københavneri, mens én af dem, der opfylder stort set alle kriterier på Kjærsgaards elite-liste, lige kommer cyklende. Han bor på Østerbro, endda i Kartoffelrækkerne, er journalist, er højtuddannet. Tjek, tjek, tjek.»Folk i byen er mere oplyste«Længere oppe ad vejen sidder Poul Hauch Fenger ved et cafébord foran bageriet Emmerys og drikker kaffe af en to go-kop.Han er klædt i et tætsiddende gråt jakkesæt og blanke sko. Håret og skægget ser nyklippet ud, og ikke én tot stritter forkert.Om armen bærer han et stort sølvur, og om fingeren en større sølvring. Han sidder med benene over kors og tjekker sin iPhone med den ene hånd og ryger en cigaret med den anden. Indtil for en måned siden boede han i Kartoffelrækkerne, men han er nu flyttet til Hellerup. Hans børn går stadig i skole i nærheden, så han kan lige nå en kaffe i sit gamle kvarter, inden han skal hente.Poul Hauch Fenger er selvstændig forsvarsadvokat med speciale i strafferet og menneskerettigheder. Han mener, at Pia Kjærsgaard er helt forkert på den.»Jeg kan bare sige spejl til Pia Kjærsgaard.Fordi sagen er jo den, at det samme gør sig gældende for hende. Hun ser jo også, at der er rigtig mange, som ikke deler holdning med hende, der er forkert på den. Så jeg kan slet ikke se, hvilken særlig adkomst hun skulle have til at påstå, at folk i København eller folk i provinsen eller nogen som helst andre steder siger, at der er nogen andre, der tager fejl«, siger han.»Hvis der er nogen, der er gode til at sige, at andre tager fejl, er det sgu da godt nok hende. Hvor jeg synes, at folk i byen er mere oplyste...«, fortsætter han, men bliver afbrudt af en kammerat, der cykler forbi og vinker.»Hey, champ. Vi ses snart«, råber Poul Hauch Fenger efter ham.»Folk i byen er mere oplyste. De har et oplyst grundlag at tage stilling til tingene på. Jeg kommer selv oprindelig fra Falster og elsker den ø. Men herinde orienterer man sig bare mere. Der er flere nyheder, det er ikke så ensporet, der er mange forskellige aviser. Der er ikke kun et lokalt dagblad«, siger han.Så du tænker, at folk i storbyen kan have mere viden at tale ud fra? »Jeg synes i hvert fald, at det godt kan være mere nuanceret«. Pia Kjærsgaard påpeger netop, at folk i storbyen mener, at deres holdning er den rigtige, og at folk i provinsen ikke føler, at de må have den holdning, de har. Er det ikke det, du gør nu? »Selvfølgelig skal de have lov til at have den holdning, de har«. Men det lyder til, at du mener, at det er okay, at du synes, din holdning er bedre end andres? »Jeg synes godt, man kan forsvare det.Men jeg vil ikke sige, at den er bedre end andres«. Er den mere rigtig? »Ja, det synes jeg jo, at den er«. Betragter du dig selv som en del af den meningselite, Pia Kjærsgaard taler om? »Jeg vil nødig købe ind på den præmis, at der er tale om en elite på den måde. Der kan være tale om, at folk på grund af deres forskellige livsbaner har samlet mere eller mindre viden og indtryk op, som formulerer deres syn på en konkret sag. Det er alt for sort-hvidt for mig at stille det op som noget elite«. Nogle peger også på, at folk på Østerbro sidder i en privilegeret situation og ikke har udsigt til at få overtaget deres job af for eksempel flygtninge eller indvandrere og derfor er blinde over for, hvordan folk i provinsen har det. Hvad tænker du om det? »Jeg kan godt se det. Men jeg synes da, at vi er nærmere problemerne, end folk i provinsen er. Her møder vi netop flygtninge, og her møder vi i meget mere udbredt grad folk, der har et hårdt liv af alle mulige forskellige årsager. Jeg er ret overbevist om, at der bor væsentligt flere personer med anden etnisk herkomst, end der gør i for eksempel Hobro eller Varde.En del af det her med at have et oplyst grundlag er, at du også lærer de her mennesker at kende, du får deres historier. Så vi er mere tæt på, end mange i provinsen er. Det kommer hurtigt til at lyde arrogant, men der er jo også noget om det«.Vi lever jo i et frit samfundLængere ude på Østerbro kommer 83-årige Olav Fog Nielsen gående ad Nordre Frihavnsgade med sin rullevogn med flødeboller i. Efter at han har skilt sig af sin bil, er vognen hans »nye Volvo«, fortæller han.Han er pensioneret violinist og har boet på Østerbro i flere årtier. Han siger, at det »passer jo i hvert fald ikke«, hvis han skulle være en del af Pia Kjærsgaards elite.»Absolut ikke. Hverken økonomisk eller på anden måde. Men selvfølgelig er jeg da meget taknemmelig for, at jeg har haft råd til at få en masse børn«, siger han.Synes du, at folk i København ser ned på folk i provinsen og på dem, der for eksempel stemmer Dansk Folkeparti? »Nej. Hvis folk vil stemme på Dansk Folkeparti, er det da i orden, og de har også nogle gode ideer indimellem. Men jeg kunne ikke finde på at stemme på dem«. »Men vi lever jo i et frit samfund, hvor folk skal have lov til at have deres meninger, og dem skal de jo beholde«.cecilie.patscheider@pol.dk I den offentlige debat ser jeg, at der er et skelMy Vissing, specialestuderende.
Kjærsgaard skal passe på med at skabe opfattelsen af et skel mellem storbyen og provinsen, siger flere fra Østerbro. For skellet er først og fremmest noget, der tales frem.
Godt gennemblødt efter en længere cykeltur fra Amager i silende regn når jeg frem til Sibeliusgade på Ydre Østerbro.Jeg leder efter DUI-Huset, hvor der denne aften afholdes torsdagsbar om kvinder og politik. Det er Grethe Shibli, der stiller op til Københavns Borgerrepræsentation for Socialdemokratiet, der har inviteret sin garvede partifælle folketingspolitiker Mette Reissmann til en snak om køn og politik.Jeg passerer en vinterlukket haveforening på den anden side af en længere karré med alment boligbyggeri. Jeg bliver i tvivl om, om jeg er kørt forkert, indtil stearinlysene i et lille rødt spejderhus lyser op i mørket. Kan det virkelig være her? Jeg er nær ved at skride i de sæbeglatte nedfaldsblade, da jeg gør en hård opremsning på min cykel. Jeg havde forestillet mig en sportshal af en slags, hvor en større menneskemængde ville anvise vejen.Jeg er knap trådt ind ad hoveddøren i det lille hus, før to smilende kvinder byder mig velkommen. Det er selveste værten, Grethe Shibli, og hendes assistent, Betty, der straks tager imod min våde frakke for at hænge den til tørre på en bøjle i entreen.De to kvinder er ved at dække op med kaffestel og småkager på de lave borde mellem sofaarrangementerne i det mindste af husets lokaler. Jeg spørger, om det ikke er lidt vovet kun at dække op til så få - sæt vi nu bliver mange? Men Shibli forsikrer mig venligt om, at hun nogenlunde har styr på, hvor mange vi bliver.DA KLOKKEN bliver 19, føles stuen faktisk pakket, til trods for at det kun er ti mennesker - foruden et spædbarn og et større barn - der er mødt op. Selv om vi ikke er flere, er spredningen i både alder, køn og etnicitet relativt repræsentativ: Fire mænd og seks kvinder, tre med anden etnisk oprindelse end dansk, og alderen ligger et sted mellem sidst i 20' erne og begyndelsen af 60' erne.Grethe Shibli og Mette Reissmann tager plads på to høje barstole over for sofagrupperne.Shibli byder velkommen og introducerer sig selv. Hun fortæller, at hun efter at have siddet i S-lokalbestyrelsen i en del år nu har besluttet at stille op, for der er alt for få kvinder i politik.»Hver fjerde inde på Københavns Rådhus er kvinde«, siger hun, »det er slet ikke nok, og jeg har inviteret Mette Reissmann her i aften, i håb om at hun måske kan gøre os klogere på, hvorfor der stadig er så få kvinder i dansk politik«. Reissmann, som mange også kender fra tv-programmet ' Luksusfælden', vil gerne indlede med en lille anekdote om en af sine første oplevelser i dansk politik.Det var som at træde ind i julemandens værksted, fortæller hun: »Der sad syv mænd i lokalet. De havde alle sammen fuldskæg, og de var alle over 60. Da de hørte, at jeg var enlig mor, var de ikke så sikre på, at jeg ville kunne klare jobbet. Jeg skulle overbevise dem om, at det kunne jeg sagtens. Det havde aldrig været tilfældet, hvis det havde været en enlig far, der stillede op som folketingskandidat«. Hun fortæller om sin opvækst i Esbjerg hos en mor, der opdrog sine døtre til at tro på sig selv: »»I kan lige så meget som drengene«. Det var det, hun altid sagde.»Og hvis nogen fortæller jer andet, skal I ikke tro på dem««. Reissmann takker sin mor for, at de gamle mænd i ' julemandens værksted' ikke sådan lige kunne vælte hende af pinden.»Tonen, debatkulturen i politik er rå«, fortsætter hun, »og det skræmmer desværre, tror jeg, en del kvinder væk«. Man skal kunne tåle at få nogle rap over fingrene, og det får man, når man er kvindelig politiker - især af mænd. Hun gør det klart for os, at det er hverdagskost for kvindelige politikere at måtte tåle intimiderende kommentarer eller bemærkninger om, at man alene på grund af sit køn ikke kan klare det ene og det andet, og at man derfor konstant er på overarbejde for at bevise det modsatte.EN LILLE babydreng i armene på en ung far pludrer veltilfreds, og måske tænker de fleste ligesom jeg, at der stadig er håb for feminismen blandt de yngste. For ifølge Reissmann begynder det allerede i vuggestuen. Det er ved at være på tide, at vi kører gravkøerne ind på småbørnsstuerne og smider perlepladerne ud, så vi kan få nogle pigebørn, der også tør give sig i kast med tal og teknik, siger S-politikeren polemisk.Det åbnes for spørgsmål fra tilhørerne, og den unge far med den lille ' feminist' i armene lægger ud. Han vil gerne vide, om Mette Reissmann synes, at der findes et særligt kvindeligt perspektiv på politik, som ikke er tilstrækkeligt udbredt.Svaret er utvetydigt ja, for i modsætning til sit parti er det Reissmanns klare holdning, at mænds og kvinders barsel ved lovhjemmel bør være den samme, og at der selvfølgelig bør være kønskvotering, når det kommer til bestyrelser og direktionsgange. »For som det ser ud nu, går udviklingen simpelthen for langsomt.Da jeg var 25 år, troede jeg, at der ville være en langt højere grad af ligestilling, men nu er jeg 54 år gammel, og vi er langtfra nået så langt, som jeg havde troet, vi ville være. Jeg når at gå i graven, før der sker noget som helst«, siger hun.Men det er ikke en forbedring af kvindernes repræsentation og rettigheder, den unge far er interesseret i. Han vil vide, om der er et overordnet kvindeligt perspektiv på forskellige politikområder.»For eksempel internationale konflikter«, spørger han, »skal man gå i krig, eller skal man undlade at deltage i krig - kunne der i en sådan sammenhæng være forskelle på den mandlige og den kvindelige politikers perspektiv?«. Mette Reissmann ryster på hovedet.Det er ikke hendes erfaring. »Men når det kommer til kvindeproblematikkerne, barsel, kvinders sundhed, uddannelse osv., er det min helt klare erfaring, at mine kvindelige kollegaer har en større veneration for disse emner, end mine mandlige kollegaer har. Jeg oplever hele tiden i debatter, selv om vi skriver 2017, at mænd himler med øjnene, når jeg påpeger uligheden mellem kønnene«. Den unge far stiller sig stadig ikke tilfreds med Reissmanns svar. Han mener tilsyneladende, at der må være en bedre grund til at få flere kvinder ind i politik end blot den ligestillingsmæssige.Nu blander en ældre mand med sort kasket sig i debatten. Som tillidsrepræsentant savner han flere politisk engagerede kvinder inden for sit fagområde.Snakken er efterhånden blevet livlig.En tredje mand blander sig, men hvad med de tilstedeværende kvinder? Hvorfor siger de ingenting? Efterhånden kommer nogle få af dem på banen, men det er overvejende mændene, der fører ordet. Er det i virkeligheden derfor, vi ser så få kvinder i politik? Fordi alt for få kvinder tør stille sig op og bare sige, hvad de mener? DET REGNER ikke længere, da jeg skal cykle hjem. De farvestrålerne valgplakater lyser op i mørket alle vegne. Det er, som om de er blevet tydeligere nu, og jeg lægger mærker til, at en god del af dem er portrætter af kvinder, der enten stiller op for første gang eller er garvede i kommunalpolitik.Men går det, som det plejer, vil mændene løbe med langt de fleste pladser i både byråd og i regioner.Jeg løfter fødderne af pedalerne og strækker benene ud til siden på vej hen over en af de dybere vandpytter. »Denne gang vil jeg stemme på en kvinde«, mumler jeg for mig selv. Trods min forsigtighed sprøjter det alligevel op på mine bukseben, og da jeg når ud til Østerbrogade, råber jeg det så højt, jeg kan: »Stem på en kvinde!«.Det er overvejende mændene, der fører ordet. Er det i virkeligheden derfor, vi ser så få kvinder i politik?.Fakta: BLÅ BOG Kristina StoltzFødt 1975. Er forfatter og har skrevet både digte, noveller og romaner.Kristina Stoltz er blandt de skønlitterære forfattere, der skriver fast i Politiken.
KOMMUNALVALG REPORTAGE ' Hvordan får vi flere kvinder til at engagere sig ipolitik?', lød overskriften på debatmøde i et lille rødt spejderhus på Østerbro. Forfatter Kristina Stoltz tog med.
I 2016 var der 29 mennesker, der døde, mens de ventede på et organ.Det var det tal, kombineret med nyheden om, at en kollegas søster var død, fordi hun ikke nåede at få den levertransplantation, hun stod på venteliste til, der fik kokken Rasmus Munk til at tage affære.»Vi bliver nærmest automatisk medlem af folkekirken, når vi bliver født, men vi skal tage stilling til, om vi vil være organdonorer. Og det, synes jeg, er underligt«, fortæller han i et interview med madmagasinet Munchies.Rasmus Munk er chefkok på og ejer af Restaurant Alchemist på Østerbro. Han besluttede sig for at skabe en blodig ret, som kunne få flere til at skrive sig op som organdonorer.Og indtil videre er det faktisk lykkedes.Allerede siden oktober 2016 har mere end 500 spisende gæster på Alchemist registreret sig som donorer.Retten består af en tatar af lammehjerte rørt med sennep, kapers, umodne ferskner og peberrod. Den serveres i et rigtigt lammehjerte, som man spiser direkte fra.Rød sovs i rigtige blodposerTil tataren er der en blodrød sovs serveret i rigtige transfusionsposer. Sovsen er lavet på ribs, kirsebær, reduceret hønsefond og jævnet med lammeblod.Blodposerne viste sig at være sværere at få fat i end som så, fortæller Rasmus Munk i interviewet. Som privatperson kan man nemlig ikke bare købe dem, så han var nødt til at oprette en falsk lægevirksomhed i Esbjerg med navnet ' Læge Rasmus Munk', så der kunne bestilles transfusionsposer hjem til restauranten.Til retten får gæsterne også et donorkort, så de kan skrive sig op som organdonorer med det samme, hvis de har lyst.Til Ibyen fortæller Rasmus Munk, at der kun har været enkelte gæster, som har været utilfredse med retten.»Generelt har tilbagemeldingerne været utrolig positive. Der har været to utilfredse gæster, og de har ikke været decideret sure, men de kunne ikke forstå, at de skulle sættes i sådan en situation, når nu de har betalt så mange penge«.Spiseligt askebægerFor kokken er det imidlertid vigtigt med mad, der skubber til grænserne.Mad, der provokerer og får gæsterne til at tage stilling.»Når nu folk betaler så mange penge for at gå ud at spise, synes jeg også, de skal have noget mere end bare et godt måltid. De må gerne få noget, som får dem til at tænke«. Derfor har Restaurant Alchemist også flere retter på menuen, som godt kunne kaldes politiske.»For eksempel serverer vi en brændende kærlighed som et spiseligt askebæger.Det er ment som en hyldest til min mormor, der døde af lungekræft, og et forsøg på at sætte fokus på rygning.Vi har også en Cæsar-salat, hvor vi i stedet for parmesan bruger tørret koyver, som ellers bare bliver smidt ud. Vi var den første restaurant, der fik lov af Fødevarestyrelsen til at bruge koyver, men nu er der flere andre, som også bruger det«, fortæller han til Ibyen.Alle retterne er en del af menuen på intet mindre end 45 retter, som man får på Alchemist til 1.800 kroner.Restaurant Alchemist.Århusgade 22, Kbh. Ø.WWW restaurant-alchemist.dk.sebastian.wittrock@pol.dk 
KAMPAGNE POLITISK MENU Kokken Rasmus Munk fra Restaurant Alchemist besluttede sig for at gøre noget ved manglen på organdonorer. Så han lavede en hjerteret og serverede den med et donorkort.
September 2016: Hotel Marienlyst i Helsingør er ved at opføre en ny fløj med 94 værelser på seks etager. Desuden skal wellness-afdelingen på det gamle badehotel føres helt op til nutiden, så derfor forkynder store skilte, at man snart er færdig med en såkaldt in-finity-pool, så gæsterne kan slænge sig i bassinet og stirre ud over Øresund med øjnene indstillet på uendelig. På plakaten ser det ret behageligt ud. Solen skinner, vandet er blåt.Det er lørdag, datoen er 3. september, efter et par dage med solskin er det mere skyet, men stadig lunt, lige under de 20 grader.Et ungt par i festtøj ankommer, hotellet er populært til familiesammenkomster på disse kanter.I denne uge huser hotellet også en konference for lærere, der arbejder på skoler, som følger de principper, den italienske læge og pædagog Maria Montessori i sin tid grundlagde.Hendes idéer har spredt sig til det meste af verden, og ofte mødes lærerne for at udveksle erfaringer.Denne gang er konferencen henlagt til Helsingør, deltagerne er primært fra de nordiske lande, blandt andet fra Montessoriskolen i Oslo. Da to af lærerne fra Oslo-skolen træder ud på hotelgangen for at lokalisere deres værelser, får de bange anelser.Ud for hver dør på etagen er der smidt beskidt fodboldtøj, hulter til bulter, sokker, shorts, trøjer, træningsdragter.»Åh nej, så får vi ikke lukket et øje, hvis det er et fodboldhold, der er på tur. Så fester de sikkert hele natten,« tænker en kvindelig norsk lærer.Men snart går det op for de to undervisere, at fodboldspillerne er seriøse. De hilser venligt, når de passerer dem på gangene. Og så gør det heller ikke noget, at det er nogle veltrænede, unge mænd, som det er værd at kigge efter. Det danske landshold skal ikke feste, midtbanespilleren William Kvist snupper højst en urtete i baren i loungen, for landsholdet er på arbejdslejr forud for den første VM-kvalifikationskamp i gruppe E mod Armenien.Lørdag kl. 14.00 har Dansk Boldspil-Union indkaldt til pressemøde, landstræner Åge Hareide sidder i midten, flankeret af forsvarsspiller Simon Kjær, der er ny anfører, og Nicolai Jørgensen, holdets spidsangriber.Tre kameraer står klar, derudover er der blandt andet fem reportere og målmandstræner Lars Høgh og Hareides assistent, Jon Dahl Tomasson, i alt 12 tilhørere. Pre-match press conference, som seancen kaldes på Uefasprog, har karakter af pligt. Medierne har i dagene inden forsynet sig med udtalelser fra spillere og træneren på de mere uformelle træf, men dette pressemøde skal holdes ifølge protokollaterne fra Uefa, det europæiske fodboldforbund.DBU's pressechef, Jacob Wadland, konstaterer hurtigt, at Åge Hareide ikke behøver at tale engelsk, da der ikke er udenlandske journalister til stede, så nordmanden får ordet og siger egentlig blot, at spillerne har responderet godt på hans idéer. Stemningen er fin.Fra salen bliver der spurgt til Kasper Schmeichel. Helbredet hos landsholdets førstemålmand er et tema i dagene op til. Mandag bliver han opereret for brok, da hans engelske arbejdsgiver, Leicester City, således kan udnytte, at der er halvanden uge til næste kamp i Premier League. Og med en rekonvalescens-tid på fire-fem dage kan Kasper Schmeichel nå at blive klar til kampen mod Liverpool 10. september.Men hvad med landsholdet? Det spiller søndag, kun seks dage efter at Schmeichel er blevet opereret. I onsdagens testkamp i Horsens mod Liechtenstein er det Frederik Rønnow, som står på mål, og han er givetvis også målmanden mod Armenien, hvis Kasper Schmeichel ikke er rask nok.Kasper Schmeichel deltager ikke i træningen lørdag formiddag på Helsingør Stadion.Siden sin ankomst torsdag har han genoptrænet i styrkelokalet på hotellet, og landstræner Åge Hareide fortæller, at målmanden testes på græs senere på dagen. Hvem der skal stå på mål bliver besluttet, »når vi vågner søndag.« En times tid efter pressekonferencen kommer Kasper Schmeichel trillende på en laksefarvet hotel-cykel. Han har været ude at rulle med en repræsentant fra sundhedsstaben i Leicester City, der ledsager målmanden på turen til Danmark.Da landsholdet går på banen søndag klokken 18.00 er det med Frederik Rønnow i målmandstrøjen, en bluse, som Brøndbymålmanden efter sin første kamp i Parken forærer til sin storesøster, tv-værtinden Maria Månson, der holder fri fra sit filmprogram på DR2 for at se brormand i Parken.Danmark vinder 1-0 over Armenien på et elegant mål af Christian Eriksen, som i anden halvleg brænder et straffespark. Lettelsen er stor blandt spillerne og trænerstaben, da de efter sejren samler sig i en rundkreds, mens Åge Hareide i midten i sin gennemblødte habit opildner dem som en anden høvding, der skal sende stammen på krigsstien.Spillerne banker sig på hjertet med knyttet næve og råber deres glæde ud, inden de vender blikket mod de næsten 22.000 tilskuere, der har støttet dem denne festaften på Østerbro.Restaureringen af det danske landshold efter to kiksede slutrunder er begyndt i silende regn. Men med stigende forventninger.Oktober 2016: Det er ved at blive midnat lørdag i Warszawa. Først på aftenen strømmer rød-og hvidklædte polakker hen over broerne over Wisla-floden over mod landets nye nationalstadion, der lyser op i changerende kulører. Nu er de på vej den anden vej, ind mod den gamle by for at fejre en sejr på 3-2 over Danmark.Med tre mål bliver folkehelten Robert Lewandowski hyldet af de 56.000 tilskuere, og nede under stadion, hvor der er etableret underjordiske parkeringspladser, står pressen klar til at møde ham og de andre fodboldspillere i det, der kaldes mixed zone, og som kan karakteriseres som sportsjournalistikkens svar på speed-dating.Også de skuffede danske spillere skal defi-lere forbi hegnet med journalisterne og kameraerne på den anden side. Der skal citater på blokken. Først kommer reserverne ud, spillere som Jens Stryger Larsen, Erik Sviatchenko, Rasmus Falk og Lasse Schöne, men de bliver ikke stoppet af et "Har du lige to minutter?" Når en spiller stopper op, samles stort set alle de danske pressefolk om vedkommende.Det benytter andre spillere til at slippe uset forbi, ud i bussen, musik i ørerne, fri for irriterende spørgsmål.Simon Kjær, holdets anfører, og målmand Kasper Schmeichel er pludselig listet forbi, og end ikke et desperat "Kasper, Kasper!"-råb får ham til at vende hovedet.Lige inden kampstart sidder Brian Laudrup ved et bord ved udgangen til pressepladserne.Den tidligere landsholdsspiller er nu medkommentator for Kanal 5, som transmitterer kampen. Laudrup skal speake opgøret sammen med den erfarne Peter Piil.Brian Laudrup sidder og samler sig over en kop kaffe, ulasteligt klædt, moderigtigt ubarberet og med en brun lød i ansigtet. Det er ikke i det våde Warszawa, han i de seneste dage har fået farve i kinderne. Temperaturen ligger på 8 grader, og på grund af regnvejr har inspektøren kørt et tag hen over Stadion Narodowy.»Det bliver spændende at se de unge. Men det kan godt blive en svær kamp,« vurderer Brian Laudrup, og så har han ikke sagt for meget. Danmark er nede med 3-0 kort ind i anden halvleg, i pausen går journalisterne rundt og taler om, at det kan blive "en snitter".4-0. 5-0. For danskerne kan ikke forsvare.Robert Lewandowski scorer de tre første mål, Polen laver et selvmål, og Yussuf Poulsen når at reducere til 2-3. Mere sker der ikke.Der er tre dage til næste kamp. I Parken venter Montenegro, som lige inden Danmarks kamp i Polen har tævet Kasakhstan med 5-0. Pludselig er det blevet hverdag for det nye landshold.Tirsdag aften bliver det danske landshold akkompagneret af piften på vej ind til pausen.Montenegro er foran med 1-0 på en scoring skabt af Stevan Jovetic, som udnytter stor tøven i det rekonstruerede danske forsvar.Landstræneren har overraskende valgt at holde en af truppens erfarne spillere, William Kvist, på bænken. Maskinrummet skal styres af Thomas Delaney og Pierre-Emile Højbjerg, men især sidstnævnte flagrer rundt uden at få kontrol over midtbanen.Eksperter taler om, at landstræneren skal gå væk fra sit 3-5-2-system, hvorfor ikke forsøge med 4-4-2 og to store angribere mod et kompakt forsvar? Ændringen kommer efter pausen, da danskerne skal satse. Den lokale FCK-helt, Andreas Cornelius, bliver smidt ind, og som minutterne går, øges presset på Montenegro. Men det er en desperat og for sen satsning, og skuffelsen ligger i den kølige luft over Parken, hvor godt 20.000 har indløst billet til 0-1-kampen.Straks efter bliver angriberen Viktor Fischer interviewet. »Vi har en stærk anfører, der vinder sine dueller, og en god målmand, men ellers er vi pattebørn,« siger han direkte på tv.Da landstræneren senere hører det, kalder han Viktor Fischers udtalelse for uacceptabel.»Jeg skal snakke med ham. Hvis nogen kritiserer holdkammeraterne, ryger man af holdet,« truer Åge Hareide, som ikke er klar over, at Viktor Fischer har udtalt sig sådan lige efter slutfløjt.Der er en måned til næste VM-kamp, modstanderen i Parken er Kasakhstan, efterfulgt af en testkamp i Tjekkiet til at lukke landsholdsåret af med. Efter blot tre VMkvalifikationskampe er Dansk Boldspil-Unions relancering under overskriften »En del af noget større« ved at fejle.November 2016: Inde i presserummet på Mestsky Stadium i Mladá Boleslav har det tjekkiske fodboldforbund udkommanderet en flok teenagepiger til at agere værtinder.De står med hotpants, stiletter og hvide, kortærmede skjorter og prøver at undgå den isnende kulde, når døren går op. Deres funktion står hen i det uvisse, for journalisterne behøver ikke assistance for i løbet af få minutter at rydde fadene med boller smurt med spegepølse. Også kaffen slipper hurtigt op, og da pigerne ikke er klædt på til at brygge nyt, samler de sig i en krog af det snart fyldte lokale, hvor de hvisker til hinanden og spejder forlegent rundt i lokalet.Et kejtet optrin, lidt som den kamp, der snart skal spilles.Det danske landshold besøger den tjekkiske provins til en testkamp på et stadion med plads til 5.000 tilskuere. Blot 1.765 dukker op til kampstart 20.30. Få meter bag hovedtribunen lader de mandlige tilskuere vandet op ad nogle hårdtprøvede fyrretræer, det er - for at blive i den rende - pissekoldt, og det støvregner tilmed.Rammerne passer til kampen. Efter 4-1-sejren over Kasakhstan i Parken om fredagen er det væltet ind med afbud. Enkelte spillere døjer med skader, andre spares af hensyn til kampe for deres klubber. På den baggrund stilles spørgsmål om testkampens værdi.To dage inden kampen mod Tjekkiet forklarer landstræneren, at de seks skadede spillere virkelig er ukampdygtige. »I er så mistænksomme.Hvad er det med jer? Det er seks spillere, der er skadede. Hvis ikke, havde de været her. Thomas Delaney kan knapt gå.Riza Durmisi er syg, og andre har slagskader.Det er hårdt at spille fodbold. De får slag og spark, de spiller mange kampe. Skal jeg hente lægen, så kan han bekræfte det, og så kan du se lægejournalerne?« Åge Hareide pjatter med pressefolkene, men indrømmer også, at han er irriteret over negativiteten »Vi forsøger at være positive, at stille et hold, vi skal fandeme kæmpe for det, og vi skal øve. I må ikke være negative over, at vi får forfald. Havde det været en kval-kamp, havde det været jævla forbandet. Men ikke nu. Ikke nu. Jeg havde helst set, at vi ikke spillede.« »Havde du helst set det?« spørger en journalist.»Ja, fordi jeg ved, hvor problematisk det kan være i en hård programperiode. Næste mulighed for en træningskamp er i marts, men der er spillernes program endnu hårdere i klubberne. Det er længe siden, den blev fastlagt. Det er en aftale med Tjekkiet. Vi skal også have et godt forhold til de store lande, så kan vi ikke sige nej, når Tjekkiet spørger, om de må spille mod os, og så sagde jeg okay, så spiller vi, for vi har brug for kampe,« siger Åge Hareide, der bliver overrasket, hvis ret mange af spillerne med skavanker kan stille op for deres klubber i weekenden.Det viser det sig, at de kan. Alle syv.Årets sidste VM-kamp ender med dansk sejr på 4-1, denne gang har Åge Hareide satset med tre store angribere oppe foran; Andreas Cornelius, Yussuf Poulsen og Nicolai Jørgensen, og på midtbanen er William Kvist tilbage som makker til Thomas Delaney, de to holdkammerater fra FC Københavns succesrige hold.I FC København er Thomas Delaney vant til træner Ståle Solbakkens faste rammer, klare aftaler på banen. I klubben ved han, hvornår han kan søge ind i feltet. Det ligger på rygraden, og han har William Kvist til at guide sig. Han ved, at William Kvist ligger bag ham. Rollerne er klart definerede.I dag er det lørdag, tirsdag spiller Danmark i Tjekkiet, og fredag har Thomas Delaney en Superliga-kamp i Aalborg, og få dage senere en Champions League-kamp mod Porto.Thomas Delaney rejser med til kampen i Tjekkiet, men ud over at trille lidt bold med reserverne, kommer han ikke i aktion. Få dage senere spiller han for FC København mod AaB og scorer et mål.»Jeg har nogle betragtninger om pressen,« indleder Åge Hareide i et roligt tonefald på pressemødet dagen før kampen mod Tjekkiet, »fordi jeg vil præcisere en ting: Det kommer frem i pressen, at jeg var modstander af at spille mod Tjekkiet. Det var jeg ikke. Det var en refleksion, fordi vi blev enige om det i sommer, at vi skulle kampen, fordi at vi havde behov for en udekamp før Rumænien.« Nordmanden hæver stemmen, tager en indånding.»Det, jeg sagde, var, at det var en ugunstig dato, fordi spillerne har haft meget pres på sig og mange kampe. Jeg sagde ikke, at vi ikke ville spille kampen,« nu ryger stemmen højere op, og han taler med store bogstaver, »og jeg er SLET ikke modstander af kampen.Jeg vil have kampen. Jeg håber, at det kommer korrekt frem, ikke bare i en overskrift med refleksioner i en artikel længere nede.Det samme gælder faktisk de skadede spillere.Jeg er vældig forbavset over, at det bliver fremstillet, som om at spillerne ikke vil spille.I marts måned har de spillet to kampe mod Island og Skotland, i sommer rejste vi hele vejen til Japan, efter at de havde spillet en lang sæson. De vil absolut være her i Tjekkiet. Men vi har skader, og det må man respektere. Vi har et ansvar for spillerne. Det skal I skrive korrekt, ikke spekulere i, at folk ikke vil,« nu ryger stemmen endnu højere op, og øjnene gnistrer, »og jeg er slet ikke blevet presset af FCK og Tottenham i forhold til spillere, jeg har ikke talt med Tottenham, men jeg har talt med Ståle (Solbakken, FCK's træner, red.), og det handler om fornuft, om at pleje hans spillere, som har problemer. Jeg er forbandet, når den slags sker. Lige pludselig kan I skrive, hvad I vil,« nu henvender han sig med en pegefinger direkte til de pressefolk, der er mødt op, »og ingen af vores spillere, der er hernede, har protesteret over denne kampe, alle vil spille for Danmark.« Jacob Wadland, DBU ´ s pressechef, tager ordet: »Det var første del her. Åge, har du en status på selve truppen, forberedelserne...« »Det ved jeg ikke,« bider Åge Hareide af.Der er stille i lokalet. Pressefolkene virker forbløffede. Åge Hareide er fra Norge vant til en anden kultur i samspillet mellem aktører og presse. I Norge er det mere »vi«, altså et fælles projekt, mens det i Danmark oftest er »dem og os«. »Jamen, så går vi over til spørgsmål, er der spørgsmål til vores træner? Eller spillere?« forsøger Jacob Wadland sig, han tager Hareides udbrud roligt, for han ved, at nordmanden hurtigt falder ned, nu da han har fået afløb for sine frustrationer.I testkampen mod Tjekkiet vrimler det med nye ansigter, som Åge Hareide har indkaldt; Mike Jensen og Christian Gytkjær fra Rosenborg, Jonas Knudsen, venstre back fra Ipswich, og Lucas Andersen fra Grasshoppers i Schweiz. Kampen slutter 1-1. Bagefter balancerer anfører Simon Kjær en lille plastikskål med pasta med kødsovs ud i bussen, der skal køre landsholdet tilbage til Prag, inden spillerne spredes over hele Europa efter den sidste landskamp i et år, som blev indledt med voldsom optimisme.Men som ender i støvregn og tristhed i en tjekkisk provins.jesper.engmann@jp.dk I er så mistænksomme.Hvad er det med Jer? Åge Hareide, landstræner, til den danske presse Åh nej, så får vi ikke lukket et øje, hvis det er et fodboldhold, der er på tur.Så fester de sikkert hele natten.Norsk skolelærer på landsholdets hotel.
Landsholdet: På lørdag indleder Danmark igen jagten på en plads ved VM i Rusland i 2018 med en udekamp i Rumænien. Vi tog med på første del af rejsen, som skulle genskabe troen på dansk landsholdsfodbold. Det kneb det med.
Demokratisk Mad skal være demokratisk, meddeler kogebogsforfatteren Trine Hahnemann, der ifølge pressemeddelelsen »åbner et madsted, som skal geninstallere danskernes forbindelse til god mad. Intet mindre.« Man vil fremme »glæden ved kollektiv langbordsspisning« og i det hele taget lære »danskerne at elske deres egen mad igen - sammen,« for det er »sindssygt vigtigt at spise sammen, fordi mad er den korteste vej mellem mennesker.« Det nye »aktivistiske madfyrtårn« på Østerbro er på 1000 m2 i to etager med plads til 260 gæster. 

Jeg hørte en vits forleden.Den lød sådan her: På Østerbro er man efterhånden så bange for hvede, at man kan røve en guldsmed med et spansk rundstykke.Når jeg fortæller, at jeg er vokset op på Østerbro, kræver det altid en forklaring. Mit Østerbro er væk.Mit Østerbro var grønjakkerne ved Østre Gasværk. Mit Østerbro var Den Hvide Dame, der travede frem og tilbage på Randersgade, lang og tynd og hvidklædt og plaget, og som slog efter børn med sin håndtaske. Som vi var bange for, og som vi alligevel vovede os i nærheden af for at mærke gyset, når hun langede ud og råbte ad os.Mit Østerbro var familier i toværelses-og treværelseslejligheder.Mit Østerbro var forældre, der gjorde rent og arbejdede på fabrik.Mit Østerbro var min egen måben, da Rikke og hendes far og mor flyttede fra en treværelses til en femværelses lejlighed.Mit Østerbro var studenterbrød til en krone på vej hjem fra skole.Mit Østerbro var telefonboksen på Strandboulevarden, hvor vi løb over i frikvarterne og maste os sammen og ringede til 0059 og sagde, at vi var 16 år.Mit Østerbro var etagevask i køkkenet, før vi fik lavet brusebad i det gamle spisekammer. Mit Østerbro var petroleum i dunke, som min mor bar op på femte sal.Mit Østerbro var de store åbne porte ind til gårdene og vores viden om, hvor man hoppede fra skraldespandene over det grønmalede plankeværk og videre ned i nabogårdene.Mit Østerbro var gårdsangere og mig, der smed 25-ører og enkroner ud af stuevinduet i en sammenknuget serviet.Mit Østerbro var dynejakker fra Daells Varehus. På mit Østerbro var Daells Varehus det almindelige, Magasin det fine og Illum det uopnåelige.Mit Østerbro var 9' eren ind til byen, 40' eren ud til min far på Kongovej, og 18' eren til Zoologisk Museum, hvor vi gik rundt i timevis og så savanneopstillingerne og løste opgaveark. Mit Østerbro var Nordhavn Station, hvor jeg ventede på S-toget ud til rideskolen.Mit Østerbro var skoledagene på Vibenshus, mens asbestlofterne blev skiftet, og vi hønsede hemmeligt under trappen i den nye bygning, indtil lærerne jog os væk.Mit Østerbro var den nye skaterbane i Fælledparken, hvor jeg kom det meste af en hel sommers aftener på mine Bauer-rulleskøjter, indtil min mor fandt ud af, at de andre røg hash.Mit Østerbro var at gå til spejder i en fugtig kælder på hjørnet af Sankt Jakobs Gade hos Puk og Bagheera, sådan at lugten af jordslåede mure nu for altid minder mig om Det Danske Spejderkorps.At hedde Sika til spejdernavn og elske det navn.Mit Østerbro var at lege i Classens Have i buskadset på de tilgroede bunkers. Vores smalle, hemmelige stier op og ned ad bakkerne, rundt om bunkerne, usynlige udefra.Mit Østerbro var Mirakel-priser og Fona og Janus og Frellsens Chokolade og K-A-D-kiosken ved skolen, hvor vi stjal blade og romkugler og Icecubes, op under jakken, mens de andre afledte kioskejeren ved at købe colabolsjer.Mit Østerbro var Finsensinstituttet på Strandboulevarden og turen til skole, mindst én gang trukket hele vejen på kælk af min mor, gennem villakvarteret på Rosenvængets Allé med de store, mørke kasser, hvor jeg aldrig så nogen komme ud og ind ad dørene.Mit Østerbro var kiosken på Strandboulevarden, der solgte glansbilleder i ark og de mest vidunderlige kartonjulekalendre formet som færger og slotte. Mit Østerbro var Bikuben og en bankbog i pap.Mit Østerbro var skøjtehallen, hvor vi kom, når det blev sæson for at skifte hjulene på Bauerskøjterne ud med klinger. Torsdag aften var skøjtehallen åben til klokken 21. Høj musik og lyden af skøjternes ridsen i isen.Mit Østerbro er væk. Men når jeg kører ned ad Strandboulevarden, fortæller hver eneste nerve i min krop mig, at den er hjemme.Arkitekturen, lyskrydsene, gadernes forløb. Lygtepæle og fodgængerovergange.Skelettet er det samme, knoglerne springer frem de samme steder.Mit Østerbro er væk, men det er stadig mit.Julie Top-Nørgaard er journalist og forfatter.Klummen er udtryk for skribentens egen holdning.debat@information.dk Mit Østerbro er væk. Men skelettet er det samme, knoglerne springer frem de samme steder.
Grønjakker, Den Hvide Dame og aftener på den nye skaterbane. Mit Østerbro er væk. Men når jeg kører ned ad Strandboulevarden, fortæller hele min krop mig, at den er hjemme.
3.000 kilometer væk og alligevel så tæt på. Det, der begyndte som et kupforsøg i Ankara i Tyrkiet, fortsætter med at kaste skygger over det frie skolevalg i Danmark. Som den fjerde af sin slags må Østerbro Privatskole lukke.Elevtallet dykkede efter kupforsøget, fordi flere forældre ikke turde lade deres børn gå på skolen. Nu kan økonomien ikke længere løbe rundt, og skolen har derfor indgivet en konkursbegæring.»Vi har haft dårlig økonomi siden skolevalget i sommeren 2016 efter kupforsøget. De, der skulle være begyndt i 2016, mødte aldrig op. De var for bange. Vi har godt vidst, at en lukning kunne blive konsekvensen,« siger skoleleder på Østerbro Privatskole, Cömert Kücükakin.Der har været ført en intens kampagne mod 14 skoler, siden de for et år siden af blandt andet herboende tyrkere blev stemplet som »terrorskoler«, med henvisning til at skolerne skulle undervise i og støtte den tyrkiske eksilpolitiker Fethullah Gülen.Nu er fire af skolerne lukket.Savnede politisk opbakningPå Østerbro Privatskole skulle 130 elever være begyndt efter sommerferien sidste år. 97 mødte op. Skolelederen kritiserer den danske stat for at være for passiv i sagen.»Jeg er vred. Vred på den danske stat over, at man kan være så passiv.Vi er en ganske almindelig friskole - vi underviser ikke i Gülen. Alligevel gør man ikke noget fra den danske stats side,« siger han.»Jeg ville gerne have, at de var kommet ud på skolen, så de selv kunne finde ud af, at vi ikke er en Gülenskole.Hvorfor har undervisningsministeren ikke meldt klart ud: »Skolen er demokratisk, og den har lov til at være her«,« spørger skolelederen, der blandt andet har oplevet trusler og tilsvininger på sin egen Facebook-side.Lukningen ærgrer formanden for Dansk Friskoleforening, Peter Bendix Pedersen. »Det er meget ærgerligt, for jeg ved, de har kæmpet. Det duer simpelthen ikke, at der kan være så lange fangarme helt fra Tyrkiet og ind i danske familier. Det er social kontrol, der betyder, at børn ufrivilligt skal skifte skole. Det går i maven på mig, at man river børnene ud af skolerne. Børnene betaler en stor pris,« siger han.Han forstår Kücükakins kritik af den danske stat og siger, at han godt kunne have tænkt sig en klarere udmelding, ligesom man har set det i Tyskland og Holland.Undervisningsminister Merete Riis ager (LA) forstår vreden, men er ikke enig i, at ministeriet har forholdt sig passivt. »De skoler, som har været under pres, har hele tiden fået politisk opbakning fra mig og fra andre ministre. Desværre har kampagnen fra tyrkisk side været effektiv.Det er selvfølgelig fuldstændig uacceptabelt, at det har den konsekvens, at flere danske skoler må lukke. Jeg kan kun opfordre til at gå til myndighederne i Danmark, hvis man bliver truet,« siger Merete Riisager.mirk@berlingskemedia.dk 
Elevtallet på Østerbro Privatskole dykkede efter det tyrkiske kupforsøg sidste sommer. Nu kan økonomien ikke løbe rundt, og skolen lukker. Skolelederen er vred over, at den danske stat ikke har handlet i sagen.
Navne forpligter. I hvert fald de selvvalgte af slagsen. Som nu cafénavne.På Østerbro ligger det tre måneder gamle frokost-og morgenmadssted Baryl, og med så kækt et navn må man uvægerligt forvente noget frækt og uopdragent. Får man så det? Njoh, njah.Baryls frokosttallerken (129 kr.) er en smukt anrettet sag, der består af avokadomad med hjemmelavet gulerodshummus, knækbrød med laks, gazpacho med revet squash og chiliflager og på siden lidt vårsalat, mandler og oliven.Knækbrødet skal man spise først, for sådan et bliver hurtigt knækløst af den gode laks, der var i overraskende velsmagende selskab med en hjemmelavet tapenade af soltørrede tomater.Gazpachoen - den kolde, andalusiske tomatsuppe - var lige ud ad landevejen, det samme gjaldt avokadomaden med ærteskud, og det føltes alt sammen trygt og godt.Det eneste ærgerlige var det smilende æg på toppen, der havde fået lige nøjagtig så mange sekunder for meget, at blommesmilet stivnede i stedet for at løbe forløsende ned over maden, som det nu engang er bedst, når kniven sættes i.Sojaflødeskum i særklassePå min medspisers morgenmadstallerken (119 kr.) lå samme anretning minus gazpacho, plus chiagrød eller skyr - man vælger selv, og vi valgte chiagrøden.De små chiafrø, der typisk lægges i blød i kokos-eller mandelmælk et døgns tid inden servering, bliver nok aldrig en personlig favorit her - til det er grøden for neutral, for viljeløs, for ingenting - men det er jo mit eget problem, og her var den upåklagelig og med en i særklasse god sojaflødeskum. Men jordbær på en af årets mest dynejakkekrævende vinterdage er et fejlskud, og der burde man finde et mere sæsonsvarende alternativ til at toppe anretningen.I glassene tog vi Baryls friskpressede juice (40 kr.); en med ren appelsin og en med appelsin og granatæble. De var fine, men også for ens. Lidt mere granatæble, om vi må be'.Burger med andSelv om briochebollen var til den tørre side, fungerede Baryls andeburger (89 kr.) med confiteret and, honningsennep og syltede rødløg glimrende og lidt ligesom den 90' er-r'n'b, der spillede i højtaleren: blødt, godt og risikofrit, men også lige lovlig defensivt og nølende, når barylen på sin hjemmeside nu engang slår sig op på, at »vores mad er kæk og uopdragen«. Det er en stramning.Men på Østerbro, hvor der stadig kan føles lidt langt mellem de skarpe snapse, er Baryl et tiltalende, velsmurt pitstop til fire hjerter.morten.hjortshoej@pol.dk Fakta: Kort sagt om BarylHipsterfaktorBaryl har humoren med sig, når de kalder en af deres morgenmadstallerkener for ' Bloggertallerken'. Maden er fotogen, smuk faktisk, og klientellet denne dag favnede fra den unge, nydelige Østerbro-familie til det ældre ægtepar og manden, der råbte højlydt ad en håndværker i telefonen. På hylderne i kældercafeen står urtepotter og stearinlys og understreger, at Baryl er mere Østerbro-artig end en decideret ballademager.Billigt vs. dyrDu kan spise dig endda temmelig morgenmæt for 119 kroner, og det er sympatisk, når råvarerne er gode og mange af dem økologiske. De fleste af kompletens dele kan også bestilles hver for sig, og så står en avokadomad i 55 kr. Der ville være fin fidus i, at Baryl allierede sig med det få uger gamle Noma-bageri Juno The Bakery få husnumre henne ad Århusgade for godt bagværk på kortet i fremtiden.DommenDet er så nutidigt, som det kan blive, på Baryl, der tidligere i år flyttede fra Griffenfeldsgade på Nørrebro til Østerbro.De har chiagrød, avokadomadder og skyr på kortet, og det er der ret så mange andre, der også har lige nu. Men Baryl gør det godt og sikkert, selv om den ikke helt lever op til sit navn. Er det en café, København kunne leve uden? Ja.Men på det stadig lidt søvnige Østerbro er Baryl et kærkomment indslag.
På Østerbro laver tilflytterne fra café Baryl fin og fotogen morgenmad og frokost. Men hvor er oprøret?
Pokalturneringen var scenen for aftenens ultralokalelokalopgør mellem B. 93 og F. C. København. Hjemmeholdet B. 93 kunne byde gæsterne fra FCK velkommen til løvernes eget stadion, Telia Parken.En kort rejse for både det gæstende hjemmehold og det hjemmevante udehold, der havde sat Parken til rådighed, da Østerbro Stadion ikke ville stå klar til kampen.FCK's ' medrejsende' fans måtte også pænt tage plads i det stærkt kritiserede udebaneafsnit.Hver sin klasseDer er godt og vel 200 meter fra midtercirklen på Østerbro Stadion til midtercirklen i Telia Parken. Det er her to af landets historisk set mest succesrige fodboldklubber holder til.B. 93 blander sig i topstriden af 2. divisions slutspil, men hvis de smugkigger ind over hegnet til naboerne i Parken, vil de se, at det græs, som de forsvarende pokalog Danmarksmestre fra F. C.København løber rundt på i sandhed er grønnere.Et kig i historiebøgerne vil dog vise, at B. 93 faktisk har hele ni danske mesterskaber - det seneste helt tilbage fra 1946. Klubbens ene pokaltitel fra 1982 står en smule mere frisk i hukommelsen.InteressekonfliktenSelv om B. 93 næsten er 100 år ældre end sine naboer, måtte de siges at gå ind til kvartfinale-opgøret som lillebroren.Hvis de skulle gøre sig en smule håb om at fortsætte pokaleventyret, kunne de måske sætte deres lid til, at FCK-spillerne Jores Okore, Youssef Toutouh, Bashkim Kadrii og Mathias ' Zanka' Jørgensen ville blive ramt af sentimentalitet, da de tidligere har trukket B. 93-trøjen over hovedet.William Kvist sidder sågar i 93' ernes bestyrelse. Med Kadrii i USA, William Kvist ude af truppen og Zanka på bænken var det dog småt med tidligere B. 93' ere, der kunne give en fod med.B. 93 skulle dog nok have brugt mere end blot en hjælpende fod, hvis de skulle have haft en reel chance.Det gode naboskab var aldrig i fare for at krakelere - hertil var FCK var overlegne, da de tog en sikker 0-3-sejr.B. 93 fik vist sig frem, FCK fik en pligtsejr, og hierarkiet på Østerbro forblev uændret.emh@eb.dk B. 93 har hele ni danske mesterskaber bag sig.
Der var dømt lokalopgør på Østerbro i aftes, da B. 93 tog imod F. C. København, men det gode naboskab var aldrig i fare, da FCK vandt en sikker sejr.
PRÆKVALIFIKATION Hvor der tidligere blev fyldt ketchup på dåser, og hvor der i dag er en tom og tilgroet grund, skal tre boligtårne op at stå.Det gælder på den såkaldte Beauvaisgrund i udkanten af Østerbro mellem Lyngbyvej og Rovsingsgade i København.Og til at stå for såvel projekteringen og opførelsesarbejdet er fem totalentreprenører i spil, som er fundet blandt otte anmodninger om prækvalifikation.Det gælder virksomhederne Adserballe &amp; Knudsen, Dansk Boligbyg, Daurehøj Erhvervsbyg, Skou Gruppen og Züblin oplyser Gerti Axelsen, bygge-og udviklingschef i Lejerbo København, til Licitationen -Byggeriets Dagblad.Netop Lejerbo København blev, som Licitationen -Byggeriets Dagblad beskrev tilbage i april sidste år, udpeget som videre af grundkøbskonkurrencen i et team med Rubow Arkitekter, Møller &amp; Grønborg, Balslev og Klaus Nielsen.Forventer vinder i årDe fem prækvalificerede i totalentrepriseudbuddet har fået adgang til udbudsmaterialet og har tilbudsfrist den 12. oktober.Forventningen er, at der inden jul vil falde en afgørelse på, hvem af de fem, der får kontrakten i hus.Selve igangsættelsen af projektet, der skal gøre Beauvaisgrunden til et nyt grønt boligkvarter, hvor der fortsat er plads til Østerbros lokale hundeluftere og kvarterets unge, som har yndet at gøre brug af stedet, afhænger af kontraktforhandlingerne og skema b-sagsbehandlingen, som forventes at falde på plads i det nye år, oplyser Gerti Axelsen.I alt er der tale 68 familieboliger fordelt på lidt over 6.500 kvm og de tre tårne samt et fælleshus på godt 165 kvm, der skal opføres.Familieboligerne får et gennemsnitsareal på cirka 96 kvm og fordeler sig med 32 stk. firerums lejligheder, 21 trerums lejligheder og 15 torums lejligheder.PrækvalificeredeAdserballe &amp; Knudsen Dansk Boligbyg Daurehøj Erhvervsbyg Skou Gruppen Züblin.
Boligprojektet på Beauvaisgrunden på Østerbro i København har fundet sine fem prækvalificerede. I alt anmodede otte om at få lov til at byde med på totalentreprisen.
Søndag morgen fik sportsvært på TV 2 Christian Müller Bækgaard sig en ubehagelig overraskelse: Hans helt nye bil, som stod parkeret foran hans hjem på Østerbro, var væltet om på siden af ukendte gerningsmand, og vinduerne var smadrede.Nu viser det sig, at Christian Müller Bækgaard ikke er den eneste, som har fået væltet og smadret sin bil, skriver TV 2 Lorry.Mediet er indtil videre bekendt med fire væltede biler, og en af dem tilhører Amanda Bertelsen, som bor i Søborg. Da hun skulle på arbejde søndag morgen, fandt hun sin Toyota Aygo væltet.»Min kæreste Gustav kom ned, og vi fik ringet efter Falck, der hjalp med at få bilen tippet og sendt på værksted. Spejle og ruder var smadrede, bilen havde store, dybe ridser og var helt trykket på siden. Det er virkeligt tarveligt, at nogen kan finde på at gøre det,« siger hun til TV 2 Lorry.Falckmanden oplyste kæresteparret, at de nok skulle regne med en regning på 15.000 kroner for bilens skader. Søndag anmeldte de sagen til Københavns Vestegns Politi.De tre øvrige bilvæltninger har fundet sted på Østerbro og hører under Københavns Politi. Ud over Christian Müller Bæksgaards bil drejer det sig om en Fiat 500, som er blevet væltet på Rosenvængets Allé og en smartcar, der er blevet væltet på Marstalgade.kila@berlingske.dk 

Den årlige uddeling af Gelsted-Kirk-Scherfig-fondens pris finder sted søndag den 19. november klokken 14 til cirka 16 i Krudttønden, Serridslevvej 2 på Østerbro i København. Der er gratis entre.Oktoberkoret åbner arrangementet, og klokken 14: 30 er der velkomst ved Gitte Thomsen, formand for Gelsted-Kirk-Scherfig-fonden.Den første pris går til til de fire forfattere til bogen om Brødrene Nielsen - breve fra Den Spanske Borgerkrig, udgivet i 2014: Albert Scherfig, Charlie Krautwald, Daniel Madsen og Nadia Zarling. Prisen motiveres af højskoleforstander Poul Henrik Jensen.Efter en pause er der klokken 15: 30 tale ved Carsten Andersen, formand for Aarhus mod Krig og Terror.Og klokken 15: 50 uddeles den anden pris til sangerinden Pia Raug.Prisen motiveres af forfatter, politiker og tidligere EU-parlamentariker Else Hammerich.Til slut runder Pia Raug arrangementet af med et par sange.Poul Henrik Jensen er konferencier.Serridslevvej 2, København søndag den 19. november klokken 14.
PRISUDDELING I KØBENHAVN Forfatterne til bogen om Brødrene Nielsen bliver hædret på søndag i Krudttønden på Østerbro.
OMBYGNING Efter en omfattende ombygning har foreløbig 17 virksomheder valgt Vibenshuset på Østerbro i København som adresse, og den tidligere Galle &amp; Jessen-chokoladefabrik er efterhånden blevet daglig arbejdsplads for 450 ansatte.Pensionsselskabet Topdanmark overtog ejendommen for nogle år siden og har foretaget en gennemgribende modernisering af lokalerne, som er en kombination af den gamle fabrik og nybyggeri fra 2001.Blandt de nye lejere er virksomheden Abakion, som hjælper virksomheder og organisationer med at digitalisere deres forretningsprocesser.- Vi boede i forvejen på Østerbro i mere traditionelle lokaler og havde brug for mere plads. Vi har fået et kraftigt løft, fordi vi har adgang til en række faciliteter, som vi med 70 ansatte ikke kunne have, hvis vi boede for os selv, siger adm. direktør og medejer Kenneth Kryger Gram.Opført i 1884Det samlede kompleks omfatter dele af den over 100 år gamle fabrik og byggeri fra omkring år 2000. De seneste år har arkitekter og håndværkere forandret ejendommen, der kan føres tilbage til 1884, til et topmoderne flerbrugerhus med en række fælles faciliteter: Personalerestaurant, reception, kaffebar, fitness, auditorium, konferencecenter, mødelokaler, mange ppladser og jævnlige netværksarrangementer.Om to år åbner metrocityringen med Vibenshus Runddel Station - og om få måneder flytter håndværkerne derfor hovedindgangen fra Lyngbyvej og rundt om hjørnet, så den gamle chokoladefabrik næsten får metro til dørtrinnet.brahe.BygningenDen oprindelige fabrik blev bygget i 1884, da Galle &amp; Jessen flyttede produktionen af blandt andet chokoladefrøer ud fra Indre by til Vibenshus Runddel.De næste cirka 100 år blev her fremstillet lækkerier, men det foregår i dag hos Toms Fabrikker i Ballerup.Det meste blev revet ned, og en del år lå it-virksomheden Mærsk Data/ IBM på adressen.
En større ombygning har sikret Vibenshuset i København med den tidligere Galle &amp; Jessen-fabrik på Østerbro en stribe nye lejere med flere hundrede ansatte.
Den skulle egentlig være åbnet i 2015. Og oprindeligt lød anlægsbevillingen på 1,7 mia. kr., hvoraf staten betalte de 700 mio. kr. Nu er den her: Nordhavnsvej. Den nye firesporede vejstrækning, som fra mandag ved middagstid skal lede trafikken smidigt fra Helsingørmotorvejen ud til Strandvænget på Østerbro.Endelig pris: knap 2,5 mia. kr.I weekenden er der mulighed for at afprøve de 2 km asfalt til fods, på cykel eller på rulleskøjter. Søndag klippes snoren officielt, og fra mandag ved middagstid åbner vejen for trafik. Forventningen er, at over 30.000 biler dagligt vil færdes på strækningen og trække 15.000 biler i døgnet væk fra de små beboelsesveje i hjertet af hovedstaden.Etableringen af Nordhavnsvej, et af Danmarks største kommunale anlægsprojekter, kunne aflæses direkte i en analyse, som virksomheden Byggefakta A/ S i sommer udgav med et overblik over i alt 5.543 kommunale igangværende og planlagte projekter i årene 2017-2020. Målt på byggeaktivitet i kr. pr. indbygger lå Københavns Kommune på en tredjeplads med 20.961 kr.pr. indbygger. Nummer et og to på listen var Gladsaxe Kommune og Billund Kommune med en byggeaktivitet på hhv. 27.311 kr. og 23.119 kr. pr. indbygger.I den modsatte ende lå eksempelvis Langeland Kommune med en byggeaktivitet på 2.688 kr. pr. indbygger.Københavns efterslæbForskellene i aktiviteten er lige så forståelige, som de er markante, forklarer Andreas Fernstrøm, analysechef i Dansk Byggeri.»I en by som København er der et ret stort efterslæb, fordi byen ikke som sådan var rig tilbage i 1980' erne. Da fik det hele lov til at forfalde en smule. Nu er København blevet en af de rigere kommuner, og det betyder, at man har mulighed for at gøre noget og har noget, der bør gøres noget ved,« siger han.»Samtidig vokser befolkningen og trafikken i København, og så er projekter som Nordhavnsvej, Metro og mange forbedringer af infrastrukturen nødvendige.« Tilbage på Østerbro har forløbet frem til åbningen af Nordhavnsvej taget sine omveje.Da etableringen af Nordhavnsvej, hvoraf 900 meter er tunnel, blev besluttet i 2010, var det under store protester fra beboere på Østerbro. I dag er tonen en anden fra Allan Marouf, formand for Østerbro Lokaludvalg siden 2016.»Vi glæder os faktisk til, at vejen åbner, og vi er spændte på, hvor meget den aflaster trafikken på indre Østerbro.Der kører 6-8.000 biler på Østerbrogade om dagen til skade for miljøet, beboerne osv.,« siger han.Formålet med Nordhavnsvej er - foruden at aflaste tra-fikken - at skabe en direkte forbindelse til Nordhavn, hvor tusindvis af nye boliger skyder op i disse år. Netop dér findes en af forklaringerne på det langstrakte forløb.Det er muligt, at prisen endte på 2,5 mia. kr. i stedet for 1,7. Det er muligt, at indvielsesåret blev 2017 i stedet for 2015. Men Morten Kabell (EL), som er teknik-og miljøborgmester i Københavns Kommune, vil ikke høre tale om hverken forsinkelser eller budgetoverskridelser.»Det handler om, at politikerne besluttede sig for at ændre projektet undervejs.Selve projektledelsen og entreprenørarbejdet har jeg kun ros til,« siger han.En halv løsningI 2014 besluttede borgerrepræsentationen i Københavns Kommune at udvide projektet, så der med det samme blev etableret et såkaldt forbindelsesanlæg - et stykke blind vej, hvor en fremtidig tunnel til Nordhavn kan hægtes på. På den måde undgår man at skulle spærre Nordhavnsvej af igen i fremtiden. Konsekvensen var, at vejarbejderne måtte sprænge tonsvis af beton, som de lige havde støbt, væk.Morten Kabell ønskede fra begyndelsen en boret tunnel hele vejen til Nordhavn. Der var bare et problem, konstaterer han: »Der var vist en detalje med, om man havde de ekstra 2 mia. kr. til formålet«. Politikerne valgte en billigere model, som siden blev udvidet flere gange.»Derfor åbner vi nu en Nordhavnsvej, som kun går ud til selve området og ikke over til containerhavnen.Men jeg er ikke i tvivl om, at resten kommer,« siger Morten Kabell.Københavns Kommune forventer, at byggeriet af resten af tunnellen til Nordhavn - med Vejdirektoratet som bygherre - begynder i 2018 eller 2019 og står klar til indvielse i 2025, og meget andet skyder også op i hovedstaden i disse år. Derfor ser Morten Kabell ikke for sig, at Københavns i en nær fremtid forsvinder fra listen over de kommuner, som har den største byggeaktivitet i Danmark: »Københavns Kommune vokser med 1.000 indbyggere om måneden. Det er vel den helt korte forklaring. Vi skal over de næste 12 år bygge 11 nye folkeskoler. Vi er nu vært for 150.000 flere indbyggere end for 20 år siden.Hvis nogen mener, at man kan det uden at bygge meget, vil jeg sige, at de lyver,«.jacob.haislund@jp.dk Fakta: BYGGERI FOR MILLIARDERDe største kommunale projekter i 2011-2017 1. Dokk1 - nyt multimediehus: 2,1 mia. kr. (Aarhus Kommune) 2. Nordhavnsforbindelsen: 1,8 mia. kr. (Københavns Kommune) 3. Halmfyret kraftvarmeværk: 1 mia. kr. (Aarhus Kommune) 4. Parkeringskælder i Thomas B.Thriges Gade: 853 mio. kr.(Odense Kommune) 5. Opførelse af kontor-og erhvervsbyggeri i Gellerup: 626 mio. kr. (Aarhus Kommune) Kun udgifter til anlæg og rådgivning er medregnet i priserne ovenfor. Bl. a. udgifter til ekspropriation og forberedende arbejder er ikke med, hvorfor prisen for eksempelvis Nordhavnsforbindelsen afviger fra de knap 2,5 mia. kr., som projektet har kostet ifølge Københavns Kommune.Kilde: Byggefakta A/ S.
Søndag indvies den nye Nordhavnsvej på Østerbro. 2 km omdiskuteret asfalt, som ifølge en analyse gør København til den kommune, der investerer tredjemest i byggeri pr. indbygger.
Tilbage i 2009 plantede Anna Mee Allerslev (R) hyacinter ved Sortedams Sø i København. Dengang var hun en 25-årig politiker med store visioner, og det var præcis de visioner, de rosa blomster skulle sikre opmærksomhed på.Anna Mee Allerslev ville etablere en frodig søpark og lade københavnerne bade i Københavns søer: »Jeg havde læst om Paris' borgmester, der gik til valg på, at man skulle kunne bade i Seinen, som er meget forurenet. Det lykkedes ham ikke, men jeg kunne ikke lade være med at tage visionen til mig: Tænk, hvis københavnerne kunne bade i Søerne,« siger Anna Mee Allerslev.Den nu 33-årige radikale beskæftigelses-og integrationsborgmester møder Berlingske ved Sortedams Sø på Østerbrosiden til en snak om hendes ønsker for København i fremtiden. I den forbindelse er perlehyacinten og hendes politiske mærkesag i byen igen blevet højaktuel: »Da jeg foreslog det dengang, lo mine politiske modstandere, og jeg blev grinagtiggjort som en ung kandidat med en utænkelig og kontroversiel idé. Men dengang havde man ikke den projektering for Sankt Jørgens Sø, som man har i dag. Derfor er min idé ikke længere kun visionær, men pludselig også realistisk i folks øjne,« siger Anna Mee Allerslev.Sidste forår afsatte Københavns Kommune 400 mio. kr. til 11 skybrudsløsninger i kommunen, som skal sikre flere end 77.000 husstande mod oversvømmelser i fremtiden. Heriblandt en løsning, som vil forvandle Sankt Jørgens Sø til en søpark ved at sænke søens vandstand og skabe parker omkring og i den.På den måde kan søen både benyttes rekreativt af byens borgere og tåle at blive oversvømmet.En model, som et enigt radialt bagland i København også vil overføre til Sortedams Sø.»Vores vision er at spejle søparken i Sankt Jørgens Sø til Sortedams Sø ved Østerbro, så vi får søparker i begge ender. Østerbro er ret forsømt, når vi kigger på byudvikling, og der er nærmest ikke sket noget, fordi folk har den holdning, at området er privilegeret og ressourcestærkt, ligesom der magtpolitisk er få toneangivende politikere, som har boet på Østerbro,« siger Anna Mee Allerslev, der selv for nylig er flyttet fra Nørrebro til Østerbro.Hun har fået at vide fra projektets byplanlæggere, at begge søparker vil kunne realiseres for 250 mio. kr. Projektet i Sortedams Sø er nemlig billigere, fordi det ikke er nødvendigt at sænke søens vandstand, som det er tilfældet i Sankt Jørgens Sø, der er den dybeste af Københavns søer.»250 mio. kr. er dyrt, men det er ikke meget i Københavns samlede økonomi. Husk på, at vi til efteråret forhandler for mere end én milliard, mens vi i foråret forhandler for et sted mellem 700-800 mio. kr. Så når man tænker på, hvor mange københavnere det vil komme til gavn, og hvor meget det vil betyde for byen i det hele taget, er det ikke dyrt,« siger Anna Mee Allerslev.Adspurgt om hvorfor der overhovedet skal pilles ved et stykke af København, som københavnerne i forvejen er begejstrede for og benytter ivrigt i hverdagen, er Anna Mee Allerslev klar i mælet.»Vi politikere skal turde lede byudviklingen og sige: Ja, det er et fedt område, men overvej, hvad det kunne blive. Hvis ikke det var vores lod engang imellem at være visionære og beslutte, at noget er rigtigt for København, velvidende at københavnerne kommer til at elske det, havde vi ikke kunnet bade i havnen i dag, haft en metro eller finansieret en skibakke på et forbrændingsanlæg.« Hun føler sig overbevist om, at ikke én, men to søparker vil revolutionere københavnernes brug af og forhold til Søerne, og selv om det rent biologisk er svært at rense vandet så rent, at det er forsvarligt at lade københavnerne bade, kan velplacerede pop-up-bassiner klare det problem.»Det kender vi blandt andet fra Seinen i Paris, Hyde Park og Berlin. Der kan man ikke nødvendigvis solbade, men bare soppe, og det kan jeg se, at især børnene også har lyst til i København,« siger borgmesteren.Bilfri søgadeAnna Mee Allerslev er imidlertid ikke færdig med sin ønskeliste, for står det til hende, bør Borgerrepræsentationen som en del af projektet også lukke ned for biler på den del af Øster Søgade, som løber parallelt med Sortedams Sø.»M ens vi har bygget metro, har vejen været lukket, og der har nærmest ikke været noget bøvl. Til gengæld har folk nydt, at der har været mindre forurening, og når man har været i bil, er man bare kørt udenom. Alternativt kunne vi fredeliggøre vejen, hvis byplanlæggerne siger, at det ellers bliver for besværligt for trafikkens flow,« siger Anna Mee Allerslev.perd@berlingske.dk Fakta: BLÅ BOG Anna Mee Allerslev33 år.Bor på Østerbro i bofællesskab med en bofælle. Hendes forlovede bor i London.Fra 2009 medlem af Københavns Borgerrepræsentation siden 2009.Bachelor i statskundskab og en kandidatgrad i jura fra Københavns Universitet.Fra 2010 Beskæftigelses-og integrationsborgmester i Københavns Kommune.SERIE Spidskandidatens KøbenhavnTil efteråret er der kommunalvalg, og i København kæmper ni spidskandidater om at få mest mulig indflydelse i Danmarks hovedstad. Men hvor skal byen egentlig hen - og på bekostning af hvad? I en ny serie har de ni kandidater mødt Berlingske på en valgfri lokation, som taler ind i deres vision for fremtidens København.Vi har allerede interviewet Cecilia Lonning-Skovgaard (V), Niko Grünfeld (Alternativet) og Alex Vanopslagh (LA) i artikler, der kan findes på b.dk I den kommende tid interviewer vi disse øvrige spidskandidater: Sisse Marie Welling (Socialistisk Folkeparti) Ninna Hedeager Olsen (Enhedslisten) Frank Jensen (Socialdemokratiet) Jakob Næsager (de Konservative) Carl Christian Ebbesen (Dansk Folkeparti).
Visionære politikere tør pille ved det, borgerne allerede synes fungerer, mener beskæftigelses-og integrationsborgmester Anna Mee Allerslev (R). Hun vil etablere søparker i Københavns søer og lukke ned for biler på dele af Øster Søgade.
I går kostede bandekrigen en 22-årig mand livet i København.Den 22-årige sad i en bil sammen med et 19-årigt familiemedlem i Mjølnerparken.To sortklædte og maskerede mænd kørte ind i Mjølnerparken på en sort knallert og affyrede mindst fem skud mod bilen, hvor den 22-årige blev ramt i hovedet.Den 19-årige fik et strejfskud.Den hårdt sårede mand blev kørt med politieskorte til Rigshospitalets traumecenter, hvor han blev erklæret død. Politiet fandt senere en knallert på Strødamvej, der formodes brugt ved skyderiet.Den 22-årige var kendt af politiet. Han tilhører en lokal bandegruppering i Mjølnerparken, tidligere kendt som Brothas, oplyste politiet i aftes.AnholdelseEn mand i en svensk-indregistreret bil blev kort efter skyderiet i Mjølnerparken anholdt af politi med trukne pistoler på H. C. Ørsteds Vej i København.- Vi har anholdt et 28-årigt bandemedlem på H. C. Ørsteds Vej, som vi måske kan forbinde til sagen. Vi er ved at undersøge det nærmere, men vi kan ikke være sikre, sagde Torben Svarrer, politiinspektør ved Københavns Politi i aftes på et pressemøde efter anholdelsen.Manden blev ført væk i en såkaldt dna-kedeldragt for at sikre eventuelle spor.Flygtede på knallertEfter skuddene kørte knallerten med de to personer ud på Tagensvej, og politiet finder den senere på Strødamvej på Østerbro.- Vi mener, at gerningsmændene fortsætter i bil fra Strødamvej på Østerbro. Bilen, vi stopper på H. C. Ørsteds Vej er en svensk indregistreret bil, men der fra så til at sige, at det har forbindelser til Sverige er for tidligt at sige noget om, siger Torben Svarrer.På ni døgn har konflikten mellem banden Loyal To Familia og en gruppering i Mjølnerparken, der tidligere var kendt som Brothas, udviklet sig til en regulær krig med foreløbig tre dødsofre.Siden juni er der blevet skudt over 40 gange i Københavns gader, men mirakuløst var der kun tale om skudlæsioner hos en række ofre frem til 31. oktober, hvor den første blev dræbt.Den 30-årige bandeveteran Wari Khalif Yusuf kaldet ' Wurdi' fra Brothas blev dræbt i en kugleregn fra et automatvåben ved et hostel tæt på Mjølnerparken, og to af hans venner blev såret.3. november blev en 20-årig mand dræbt i Tingbjerg og blev dermed det andet dødsoffer på ganske få dage.' Bytter' for TingbjergDrabet i går kan formentlig betragtes som en ' bytter' for drabet på den 20-årige mand i Tingbjerg natten til fredag 3. november.Den 20-årige blev fundet hårdt såret af skud i sin bil, der var væltet om på taget.Han døde senere på dagen og havde relationer til LTF. Den 20-årige har to ældre, som er medlemmer af banden.En sms-besked med en trussel florerede i det kriminelle miljø forud for drabet i går i Mjølnerparken, oplyser en kilde til Ekstra Bladet.Sms'en sagde, at der skulle dø en fra Mjølnerparken inden begravelsen af den 20-årige, der angiveligt sker i dag.Beboere i Mjølnerparken, som Ekstra Bladet talte med i går, men som ikke vil stå frem med navne, frygter nu, at skyderierne kan ramme hvem som helst med tilknytning til Mjølnerparken, ikke kun bandemedlemmer.Går efter drengeneEn kvindelig beboer mener, at pistolmændene nu blot går efter drenge i Mjølnerparken: - Det er lige meget, om de er Brothas eller ej. De skyder, bare drengene har en tilknytning til Mjølnerparken, siger hun.Da en far kom hjem til Mjølnerparken og så hele opmarchen af politi og ambulancer, sagde han: - Nu skyder de også ved højlys dag.Det første, jeg gjorde, var at ringe til min søn for at høre, om han var o. k.En ung fyr, som kender den dræbte 22-årige, siger, at alle nu er i fare: - Bandemedlemmerne gemmer sig, men de andre er ligeglade. Bare de får ram på en eller anden ung fyr i Mjølnerparken, så betragter de det som en sejr.Øjenvidne: Jeg så to maskerede mænd på knallertEn kvinde på vej gennem den københavnske myldretids-trafik kom på tæt hold af det voldsomme skyderi.Hun kom kørende i sin bil nær Mjølnerparken, da hun passerede en mørk knallert med to personer.- Jeg nåede lige at tænke, at der kunne ske noget, fortæller kvinden, der ønsker at være anonym.Straks efter hørte hun et knald. Hun nåede at tænke, om et dæk var punkteret, og så hørte hun, hvad hun beskriver som en række knald efter hinanden - mindst fem.Kvinden kiggede bagud og så knallerten køre ud fra Mjølnerparken med de to unge, der var iklædt sort tøj og havde ansigterne maskeret.Hun standsede sin bil og kunne derefter se, at en ung fyr lå livløs på jorden.Vrede og frustration mod politietVrede og frustration var ved at bryde ud i lys lue efter gårsdagens skyderi, mens politiet var på stedet ved Mjølnerparken.Kort efter, at en ambulance var kørt af sted med skudofferet, kom en høj mand gående.Han løftede op i politiets afspærringsbånd og gik under det - tilsyneladende for at komme hen til stedet, hvor offeret var blevet ramt og faldet om.Men politiet greb fat i manden for at få ham til at træde tilbage, og det udløste straks reaktioner blandt sammenstimlede folk og beboere, fortæller Ekstra Bladets udsendte på stedet.- Lad ham være, han kender ham, råbte folk til politiet, der dog måtte få manden væk fra gerningsstedet, så spor fra nedskydningen ikke risikerede at blive ødelagt.Flere frustrationer blev herefter udslynget mod politifolk på stedet.- I gør jo alligevel ikke noget, råbte en mod politiet, der udvidede deres afspærring, mens flere politifolk kom til.js@eb.dk cama@eb.dk db@eb.dk km@eb.dk fleck@eb.dk mr@eb.dk Bandemedlemmerne gemmer sig, men de andre er ligeglade. Bare de får ram på en eller anden ung fyr.
OPTRAPNING: En anholdt efter nyt drab i bandekrigen i aftes. Konflikten mellem to bander har udviklet sig til regulær krig.
Det er de færreste forundt at have en mor, der er landets mest magtfulde kvinde. Faktisk er Johanna og Camilla de første og hidtil eneste, der har prøvet det. Som døtre af Helle Thorning-Schmidt fik de pludselig en mor, der i 2011 gik hen og blev landets første kvindelige statsminister.Det fortæller de om i en ny bog, ' Hvad man ikke dør af ', der handler om Helle Thorning-Schmidts liv som den første kvindelige formand for Socialdemokratiet og som landets første kvindelige statsminister - men også om familiemennesket Helle Thorning.Huset fyldt med livOg de to døtre vil gerne gøre op med det billede, der ofte er tegnet i offentligheden, hvor de fremstår som den kølige familie med et alt andet end traditionelt hjemmeliv.Familiens ' berømte' hus i Kartoffelrækkerne på Østerbro i København blev oftest kun filmet udefra af medierne, der kun meget sjældent kom indenfor. Her ville de ifølge døtrene ellers have været vidne til et hus fyldt med liv og det foretrukne sted for Johanna og Camillas veninder at hænge ud. Så meget at det blev døbt ' Klubhuset'.- Hvis det ikke var mine venner, så var Johannas venner på besøg. Hvis ikke Johannas venner, så alles venner.Der var altid mennesker i huset. En af mine veninder spurgte mig engang: ' Bliver din mor ikke lidt stresset af alle de mennesker, der spiser al jeres mad og drikker jeres kaffe', fortæller Camilla, der i dag går i skole i Norditalien, hvor hun er ved at tage en international studentereksamen.Hannah MontanaI offentligheden blev Helle Thorning hurtigt kendt som en meget stilfuld kvinde med hang til dyre tasker, men når hun kom hjem, røg stiletterne. Nederdelen blev skiftet ud med jeans, og telefonen røg på lydløs. Derfor blev landets første kvindelige statsminister også døbt ' Hannah Montana' af døtrenes veninder efter Disney-fi-guren, der lever et hemmeligt dobbeltliv.Kælenavnet ' Hannah Montana' blev dog senere udskiftet med ' Dragen', da døtrene begyndte at gå i byen.Når de kom lidt sent og sultne hjem i køkkenet med vennerne, så kom landets statsminister ned og bad kontant om, at de dæmpede sig lidt, hvorefter hun gik tilbage i seng.I bogen fortæller Helle Thorning-Schmidt og ægtefællen Stephen Kinnock, at de bevidst forsøgte at skærme døtrene fra det beskidte politiske liv og møgsagerne, men når ens mor er statsminister, så giver det uundgåeligt opmærksomhed og mærkelige situationer.Hang på lygtepæleneDatteren Johanna, der i dag læser statskundskab og og antropologi på Cambridge University, fortæller i bogen om en episode fra 2015, hvor Helle Thorning kæmpede for at genvinde statsministerposten.Johanna var netop blevet student fra en skole i Wales, hvor hun gik, og det skulle fejres med en interrail-tur sammen med ni piger fra skolen. Helle Thorning gik med til, at turen skulle starte i København. Så midt under den travle valgkamp blev huset fyldt, og Johanna fik travlt med at forklare skolekammeraterne, hvorfor hendes mors plakat hang på alle lygtepælene. Hun prøvede også at forklare dem om valgkampen, men vennerne var mere interesserede i Københavns natteliv.- Der var drenge ind og ud af huset konstant. Og så mor, der kom hjem og lavede en kæmpe omgang pasta bolognese til os, før hun tog ud for at lave ' Deadline', eller hvad hun nu skulle. Det var nok et af de mere absurde sammenstød mellem vores normale teenageliv og mors liv, fortæller Johanna.Lavede altid madOg når hun tænker i dag tænker tilbage på, at hendes mor lod hende fylde huset midt under en valgkamp, lyder svaret: - Det har bare altid været lidt den stemning, der var.Vores veninder har altid været sindssygt meget i vores hus, hængt ud og spist med.Selv når mor har lavet alle mulige skøre ting i løbet af dagen og skullet noget vigtigt om aftenen - for eksempel på tv.Så kom hun jo hjem først for at lave mad til fem piger og høre om, hvad vi går og laver.Og så tog hun af sted igen.- Det er måske også derfor, at vi ikke har kunnet mærke det så meget, at hun har været statsminister. Det har aldrig været noget, jeg skulle indrette mig efter. Det er nærmest, som om hun har indrettet sig efter os  eller også er der ikke nogen af os, der har indrettet os efter hinanden, og så er det bare kørt derudad, fortæller Johanna.Helle Thorning-Schmidt var statsminister fra 3. oktober 2011 til 28. juni 2015. Hun bor i dag i London med Stephen og arbejder som generalsekretær for Red Barnet Bogen ' Hvad man ikke dør af ' udkommer 12. oktober på Gyldendal og er skrevet af journalisten Nina Munch-Perrin..tgs@eb.dk Når hun kom hjem, røg stiletterne.Nederdelen blev skiftet ud med jeans, og telefonen røg på lydløs Der var drenge ind og ud af huset konstant. Og så mor, der kom hjem og lavede en kæmpe omgang pasta bolognese til os.
Ny portrætbog af Helle Thorning-Schmidt åbner dørene til familiens liv i huset på Østerbro.
UDBUD Der er endnu ikke fundet en totalentreprenør til opgaven med at få tre boligtårne op at stå på den såkaldte Beauvaisgrund i udkanten af Østerbro mellem Lyngbyvej og Rovsingsgade i København.De fem prækvalificerede er nemlig alle faldet fra -den sidste på selve licitationsdagen, og dermed er der ikke kommet bud ind, fortæller Jan Hyttel, formand for Lejerbo København, der er bygherre på projektet.Han oplyser, at reglerne dermed siger, at de kan forhandle frit inden for det bestående projekts rammer.- Vi er i gang med en proces der, som i hvert fald løber hen over januar. Det tager den tid, det tager, fortæller han.- Selvfølgelig er vi ærgerlige.Vi havde da gerne set, at der var fundet en vinder, men situationen er ikke voldsomt forbavsende for os, supplerer han med henvisning til, at byggepriserne for tiden er i top.Han ønsker ikke at oplyse hvem eller hvor mange, der forhandles med, men han understreger stor tro på at de gennem forhandlingen får en vinder på plads.- Det tror jeg, der er en rigtig god chance for, lyder det.68 boliger på taleSom Licitationen -Byggeriets Dagblad tidligere har beskrevet, er der lagt op til 68 familieboliger fordelt på lidt over 6.500 kvm og de tre tårne samt et fælleshus på godt 165 kvm, der ønskes opført.Målet er at gøre Beauvaisgrunden til et nyt grønt boligkvarter, hvor der fortsat er plads til Østerbros lokale hundeluftere og kvarterets unge, som har yndet at gøre brug af stedet.Entreprenørvirksomheden Skou Gruppen var en af de fem prækvalificerede, der valgte ikke at afgive tilbud på opgaven.- Efter vores opfattelse kunne projektet ikke lade sig gøre inden for den økonomiske ramme, fortæller Martin Skou Heidemann, adm. direktør i Skou Gruppen.Han forklarer, at lokalplanen stillede store krav til arkitekturen, og det sammenholdt med en stærkt forurenet grund gjorde, at de mente, det ikke kunne hænge sammen.Han påpeger, at Skou Gruppen var glad for at være prækvalificeret og ærgerlig over ikke at afgive tilbud. En beslutning, de kom frem til et par dage efter udleveringen af udbudsmaterialet.Martin Skou Heidemann fortæller desuden, at Skou Gruppen ikke er med ved forhandlingsbordet med Lejerbo København, som for øjeblikket er i gang.- Desværre, siger han og fremhæver, at de mener, lokalplanen skal laves om, før projektet kan lade sig gøre inden for den økonomiske ramme.Ifølge Licitationen -Byggeriets Dagblads oplysninger er Lejerbo København gået efter en pris per kvm eksklusiv moms på mellem 12.800 og 13.200 kroner.Vi havde da gerne set, at der var fundet en vinder, men situationen er ikke voldsomt forbavsende for os Jan Hyttel, formand for Lejerbo København Efter vores opfattelse kunne projektet ikke lade sig gøre inden for den økonomiske ramme Martin Skou Heidemann, adm. direktør for Skou Gruppen A/ S.De prækvalificeredeFølgende fem opnåede prækvalifikation i totalentrepriseudbuddet om projektering og opførelse af tre boligtårne på Beauvaisgrunden i udkanten af Østerbro mellem Lyngbyvej og Rovsingsgade i København men valgte altså ikke at byde ind: ? Adserballe &amp; Knudsen Dansk Boligbyg Daurehøj Erhvervsbyg Skou Gruppen Züblin I stedet pågår nu forhandling mellem et ukendt antal aktører og Lejerbo København, som vandt grundkøbskonkurrencen i et team med Rubow Arkitekter, Møller &amp; Grønborg, Balslev og Klaus Nielsen og dermed er bygherre på projektet.
Jagten er stadig i gang på en totalentreprenør til opførelse af tre boligtårne på Beauvaisgrunden på Østerbro i København. Der foregår i øjeblikket forhandling med et ukendt antal aktører.
UNDERVISNING Eleverne på to københavnske skoler får et særligt indblik i ombygningen af deres skole.Ombygningen af henholdsvis Kildevældsskolen på Østerbro og Peder Lykke Skolen på Amager bliver nemlig inddraget i undervisningen som en del af Åben Skole-projektet, hvor Københavns Kommune forsøger at skabe mere samarbejde med erhvervslivet.Projektet hedder Byggeri som Læringsforløb og går ud på, at eleverne bliver introduceret til byggeriets forskellige faser ved netop at knytte dem op på skolernes undervisningsfag.På Kildevældsskolen indledte de i går designfasen med oplæg fra ombygningens rådgiver og arkitekt, Kant Arkitekter.Eleverne får ejerskabI designfasen skal de selv prøve kræfter med at måle, skalere, planlægge, designe og indrette deres nye spiseområde som led i ikke mindst matematikundervisningen.Det sker frem til uge 10. I uge 17 kommer Dansk Arkitektur Center ind over og sætter fokus på et uderum, og senere er andre delforløb på tegnebrættet.Målet med Byggeri som Læringsforløb er, at eleverne skal få indblik i, hvordan det, de lærer i skolen, kan bruges i praksis, og at flere af dem i fremtiden vælger en erhvervsuddannelse.Samtidig får eleverne mere ejerskab til byggeprojektet, og byggeriet lever i højere grad op til elevernes ønsker og behov, lyder det fra Københavns Kommune.- Mens ombygningerne af skolerne står på, er de til en vis grad en gene.Vi har derfor sat fokus på, hvordan vi kunne gøre sådan, at de ikke kun er det, men at de også kan bruges til noget positivt for eleverne, fortæller Thomas Geiker, læringskonsulent i Københavns Kommune til Licitationen -Byggeriets Dagblad.Som fod i hoseHan påpeger, at kommunen har gode erfaringer med Åben Skole. Konceptet er med til at motivere eleverne, fortæller han og stiller spørgsmålet: - Og hvorfor gå ud og finde samarbejdspartnere, når de allerede er på skolen Desuden understreger han, at undervisningen passer " som fod i hose" til byggeriets faser, og han fortæller, at kommunen gerne vil sætte meget mere fokus på de forskellige uddannelsesmuligheder.- I København sakker vi ikke mindst bagud på erhvervsuddannelserne, siger han og betegner Byggeri som Læringsforløb som en " fremragende mulighed" for at introducere eleverne til mulighederne med en erhvervsuddannelse i bagagen.Projektet har Københavns Kommune en ambition om at udbrede til andre skoler.- Det er i hvert fald vores ønske, siger Thomas Geiker og understreger, at der er tale om et tilbud til skolerne.Et tilbud, der ikke kun gælder skoler, som står overfor en renovering eller ombygning.- Det her kan laves på alle slags byggeprojekter, fremhæver han og henviser til, at hvis der i nærheden af en skole eksempelvis er ved at blive gennemført et parkprojekt eller andet, så kan eleverne blive knyttet op på det.Det her kan laves på alle slags byggeprojekter Thomas Geiker, læringskonsulent i Københavns Kommune.FormåletMålet med Byggeri som Læringsforløb på Kildevældsskolen på Østerbro og Peder Lykke Skolen på Amager i København er: at give eleverne indblik i, hvordan det, de lærer i skolen, kan bruges i praksis at få flere elever til at vælge en erhvervsuddannelse at give eleverne mere ejerskab til byggeprojektet at medvirke, at byggeriet i højere grad lever op til elevernes ønsker og behov.
To københavnske folkeskoler deltager i et nyt projekt kaldet Byggeri som Læringsforløb, der blandt andet har til formål at introducere eleverne til, hvad de kan bruge deres undervisning til i praksis. Projektet ønsker kommunen at udbrede.
Han er opvokset på Østerbro, men Carl Emil Petersens rocksanger-hjerte banker egentlig for Brøndby, og når han har brug for en pause fra musikken, er det både fodbold og Formel 1, han kaster sig over.Sangeren, der den 26. oktober indleder sin turné, der bl. a. bringer ham til Aalborg, Silkeborg, Aarhus, Odense og København, fortæller her om sit kulturforbrug.Hvilken film så du sidst? »' Force Majeure' af svenske Ruben Östlund. Den er sjov og atypisk, og han har fundet sit eget udtryk. Jeg har været ret meget i Sverige og syntes, at jeg kunne genkende den svenske væremåde.« Hvilke serier streamer du? »Jeg har jo en del tid, så der er jeg rimelig oppe på beatet. Det er et lidt farligt ritual for mig, det der med at streame serier om aftenen, for det er også der, jeg typisk er mest kreativ.Jeg er meget glad for ' True Crime'.Når jeg ser det, så tænker jeg meget på, hvor trygt et retssamfund vi har herhjemme. I USA bliver folk uskyldigt dømt, og politiet er korrupt og ikke særlig velfungerende. Race, religion og stigmatisering spiller ind derovre.Jeg kæmpede mig igennem det nye ' Twin Peaks', det er meget anderledes, men virkelig fedt. Jeg er meget begejstret over, at mange af de nye serier tager musikken meget alvorligt. David Lynch tog det nærmest på sig at breake et nyt, ungt indieband i hver episode.«.Hører ikke så meget musikradioHvilke podcasts lytter du til? »Jeg er stor fan af ' Den korte radioavis'.Det er imponerende, at de kan køre det over så lang tid, og at man kommer ind i denne her hyperaktuelle, meget indforståede politiske satire.« Hvad lytter du til i radioen? »Jeg hører ikke så meget musikradio, det er nok en arbejdsskade. Skal jeg høre noget, er det P6 Beat. Jeg kan godt være lidt irriteret over den måde, man har delt musikken op på DR.« Hvilken musik lytter du til? »Jeg lytter til musik på Spotify, men de album, jeg rigtig godt kan lide, køber jeg på vinyl. Senest har jeg købt den nye The War on Drugsplade.« Hvilket program får dig til at tænde fjernsynet? »Jeg har ikke noget fjernsyn, men jeg ser mine fodboldkampe på computeren.Jeg kan godt lide at følge med i sport. Der er stort set ikke nogen kampe, jeg ikke gider se, hvis jeg er sammen med mine venner, og vi drikker øl.Herhjemme følger jeg mest Brøndby, selv om jeg er opvokset på Østerbro. Sympati for et fodboldhold er jo noget, man ikke kan forklare.Det handler jo også om, hvad min familie gjorde, og hvem min far holdt med.« Hvilken bog ligger på dit natbord? »Det gør Bruce Springsteens store, tunge selvbiografi. Jeg er lige begyndt på den. Jeg har fået at vide af folk, der kender mig godt, at jeg arbejder med mange af de samme ting, som han gjorde i sin karriere.Det er også gået op og ned for ham, men han har troet på sit eget udtryk og er gået sin egen vej.« Hvilke magasiner køber du? »Når jeg er ude at flyve, læser jeg sådan nogle helt nørdede Formel 1-magasiner. Dem kan jeg godt finde på at købe.« Hvilke aviser læser du? »Jeg køber gerne Politiken og Weekendavisen. Det giver mig en ro at læse på papir. Jeg har ikke tid hver dag, men i weekenden synes jeg, det er hyggeligt at komme lidt væk fra computeren.« Hvor går du ud for at være kulturel? »Jeg kan rigtig godt lide at gå til koncerter, også når jeg er ude at rejse, hvor man kan se nogle andre venues. Herhjemme i København går jeg ikke glip af, hvis der kommer nogle store navne og giver koncerter.Og så kan jeg godt lide at tage på ture og på museer, om vinteren er det hyggeligt at tage på Louisiana for eksempel.« / ritzau/ FOKUS.'' Jeg lytter til musik på Spotify, men de album, jeg rigtig godt kan lide, køber jeg på vinyl.
INTERVIEW Sangeren Carl Emil Petersen bruger sport i tv som et afbræk fra musikken, som ellers fylder meget i hverdagen.
Jeg har altid følt mig lidt hæmmet i forhold til sex, erotik og nøgenhed. For blufærdig og usikker. Og jeg har altid undret mig over, hvorfor jeg har haft - og stadig har - det sådan.Jeg er vokset op i et ret frigjort hjem. Jeg måtte bede mine forældre om at tage tøj på, når jeg fik venner på besøg om sommeren.Badetøj var ikke noget, vi brugte, vi talte om kønsroller, kvindekamp og vigtigheden i at være opmærksom på egne grænser ved middagsbordet.Som teenager var jeg ekstremt usikker og kejtet, men overordnet ganske glad og tryg i de første kæresteforhold og seksuelle oplevelser, jeg gjorde mig.Men der skete et eller andet i starten af mine tyvere. Jeg fortsatte med at diskutere kønsroller, feminisme og grænser med folk omkring mig. Jeg gik længere ind i feministiske, postkoloniale og antiimperialistiske problemstillinger.Jeg udviklede et stadig voksende og mere avancereret sprog for identitetspolitiske og strukturelle spørgsmål, jeg reflekterede meget - måske uhensigtsmæssigt meget - over, hvem jeg var, og hvem jeg ville være.Som kvinde og feminist, som politisk subjekt og som privatperson, ven, kollega, kæreste, datter og søster. Jeg gør det stadig.Men jeg udviklede ikke et tilsvarende sprog for, hvem jeg var og ville være som erotisk menneske. Hvem jeg er som seksuelt subjekt.I dag er jeg 27 år gammel, jeg har været seksuelt aktiv i halvdelen af mit liv, og jeg har stadig svært ved at svare på de spørgsmål. På trods af at min seksuelle orientering tilhører normen, og min krop på mange måder er en ret så privilegeret krop. Men jeg har simpelthen ikke særlig mange ord til at beskrive den side af mig selv. Hvad fanden? Hvorfor fanden? Jeg troede, at jeg ville være voksen og afklaret med min seksualitet på nuværende tidspunkt. Men det er jeg ikke.Er jeg ikke i kontakt med mig selv? Er jeg ikke frigjort? Er jeg en dårlig, hæmmet eller uforløst feminist i sengen? Og er det mindre svært for min bror, min far, mine mandlige sexpartnere at sætte ord på det her, end det er for mine kvindelige veninder? Er det unødvendigt at sprogliggøre og italesætte den del af mig selv og mit liv?.Lad os tale om sexMed afsæt i den undren beslutter jeg mig i efteråret 2015 for at medvirke i et kollaborativt og kunstnerisk dokumentarfilmsprojekt om unge kvinders seksualitet og erotiske liv.En film, der ifølge dens skabere og instruktører, Mette Carla Albrechtsen og Lea Glob, netop vil undersøge kvindelig seksualitet nærmere og spørge til, hvorfor den er så svær at sætte ord på for så mange kvinder - dem selv inklusive. I en beskrivelse af projektet udtrykker de, hvordan også de har manglet ord og sprog til at sætte ord på dem selv som seksuelle subjekter.Det er sensommer, næsten efterår, da jeg parkerer min cykel ude foran Mette Carla Albrechtsens hjem på Østerbro. Hendes stue er blevet til et midlertidigt filmstudie, og hendes køkken til en salon, der skal udgøre rammerne for en lang række kollektive samtaler om erotik.Jeg kommer med på absolut sidste optagedag.Instruktørerne har været i gang med projektet siden 2010, og mange af de andre kvinder har været med i tre år.Klokken er lidt over seks. Jeg er for sent på den, men jeg venter alligevel med at gå ind.Jeg ryger en smøg og forsøger at svede lidt af.Jeg troede ikke, det ville være så varmt. Eller at jeg ville være så nervøs.Der er otte andre kvinder i køkkenet, da jeg kommer op. Nogle ryger i vindueskarmen, de fleste andre drikker champagne eller grøn te omkring køkkenbordet. En mikrofon er gaffatapet fast på bordet, den er allerede sat til at optage. Vi skal tale om sex, krop og lyst med mere, imens vi skiftevis hentes ind i stuen for enden af den lange gang, hvor vi enkeltvis skal svare på en række spørgsmål og måske tage tøjet af foran Mette Carla Albrechtsen, Lea Glob og resten af filmholdet.Én af kvinderne lægger ud med en »lille anekdote« om, da hun forleden var sammen med to kvinder samtidig. Det havde vist været en virkelig spændende og god oplevelse.En anden fortæller, at hun kun går ned på kvinder, der ikke barberer sig. Hun orker ikke stubbene. I starten er der næsten en smule hanekamp. Hvem har prøvet hvad? Hvem er mest eventyrlysten og bramfri? Jeg siger ikke så meget selv, men lytter til de andre. Og føler mig en smule forudsigelig og kedelig. Det minder mig irriterende meget om teenagetiden - heller ikke dengang var jeg den mest fremmelige i flokken. Jeg ærgrer mig over, at jeg har sådan noget anonymt og varmt tøj på. Jeg sveder stadig, men champagnen og de åbne vinduer begynder at hjælpe på det.Stemningen ændrer sig, den bliver mere afslappet, og hanekampen fortager sig.Lea Glob henter mig som en af de sidste ud af køkkenet og viser mig ind i stuen, i studiet.Jeg sætter mig til rette på en stol midt i rummet foran instruktørerne og filmholdet. Jeg kan høre de andre ude i køkkenet grine højt.»Vil du fortælle os, hvorfor du er kommet her i dag, Anna?« indleder Lea Glob. Jeg har forberedt et svar hjemmefra. Noget med, at der er brug for flere positioner og mulige identiteter, når det kommer til kvindelig seksualitet.Og at jeg gerne vil bidrage til sådan en mangfoldiggørelse - af personlige såvel som politiske årsager.Herfra følger spørgsmålene prompte og på stribe: »Hvem er du som erotisk væsen? Ser du porno? Har du nogensinde fået en orgasme - og hvis ja, vil du så beskrive det for os? Bare tag dig god tid. Har du nogensinde følt, at dit begær var for stort? Hvor ofte onanerer du? Hvad tænder du på? Kender du dine grænser? Hvad er dit forhold til din krop? Vil du udpege de steder, du tænder på at blive rørt ved? Og det sted, du synes er smukkest? Må vi tage et nøgenportræt af dig? Bare bliv stående, og kig direkte ind i kameraet. Lige lidt endnu.« Jeg ved ikke præcis, hvor lang tid seancen varer, og jeg kan ikke rigtig huske, hvad jeg svarer og fortæller, da jeg lukker døren til stuen bag mig. Jeg kan huske, at jeg havde overraskende svært ved at formulere mig, at jeg rødmede og talte mere jysk, end jeg normalt gør. Og at jeg fik taget et semi-nøgenportræt.Jeg valgte at beholde mine trusser på.Den videre undersøgelseI tiden efter tænker jeg ret meget over min medvirken. Over de spørgsmål, jeg blev stillet og ikke kunne svare på. Så jeg begynder at sende dem til folk omkring mig. Til min bror, mine mandlige såvel som kvindelige venner og ham, jeg på det tidspunkt havde sex med.Min bror er ret åben, han vil gerne tale om de her ting. Han taler sjældent med sine venner om sex. Nogle gange taler han med dem om, at det er underligt, at de ikke taler om sex. Men det bliver ligesom ved det.På den ene side, synes han, det er en skam.Men på den anden side, tror han også på, at der er nogle ting, der ikke skal endevendes i italesættelse og definitionsspørgsmål. For måske går noget af det fineste og mystiske ved sex og seksualitet i stykker, hvis vi taler for meget om det? Måske skyldes det, at han har et ret afbalanceret og godt forhold til sig selv som »erotisk væsen«. For ham er det ret naturligt, at der er en forskydning mellem den, han opfatter sig selv som »i civil«, og den, han så er »i intime sammenhænge«. For sex handler for ham om at udforske - også sig selv. Og så bliver man jo nogle gange lidt forundret og overrasket, forklarer han.Jeg kan næsten blive helt misundelig på hans afslappethed, hans uproblematiske og umiddelbare tilgang til sex og til sig selv som seksuelt væsen. Jeg under ham det, bestemt, men jeg undres også. Da vi var børn, var det ham, der gerne ville sove i nattøj, og det var mig, der sov splitternøgen. Det var ham, der var genert, og det var mig, de voksne måtte bede om at tale og fylde lidt mindre. Vi er vokset op i samme miljø, opdraget med samme værdisæt og minder stadigvæk meget om hinanden. Alligevel er vores forhold til sex og seksualitet ret forskelligt. Hvorfor? Fordi jeg er kvinde, og han er mand? Er det patriarkatets skyld? Hverken min bror eller min kæreste eller de mandlige venner, jeg taler med, har oplevet, at deres begær var for stort. Mange har derimod oplevet, at det ikke har været stort nok. Ingen af dem har følt sig direkte hæmmede eller begrænsede af deres krop - og deres forhold til den. Nogle gange irriterer det godt nok min bror, at han er lidt spinkelt bygget, men det har - som han udtrykker det - »jo aldrig været dybt problematisk«. Størstedelen af mine veninder har derimod oplevet at føle sig hæmmede af deres forhold til deres kroppe. Nogle gange så meget, at det har været begrænsende for deres sexliv. Flere har ligesom jeg selv følt, at deres begær var for stort, at forskydningen mellem deres seksuelle identitet og øvrige selv var for stor, svær og gråzonet. Jeg har også veninder, der ikke har det sådan.FilmvisningEt års tid efter optagelserne på Østerbro inviteres alle medvirkende kvinder til prøvevisning.Filmen er færdig. Og den er på mange måder, hvad jeg forestillede mig, den ville være.Den består mestendels af scener, hvor kvinder på skift sidder i samme stol og svarer på forskellige spørgsmål angående sex, krop og onani, fortæller om fantasier, skam, begær med mere. Én kvinde synger et par vers fra ' Dejlig er Jorden', mens en anden viser to aftryk af blå maling på papir, hun har lavet med sin kusse. Sidste del af filmen består af en lang række nøgenportrætter - ledsaget af et stykke klassisk og patosfyldt musik. Langsomt klippes der fra den ene kvindekrop til den anden, nogle kvinder poserer og bevæger sig, andre står næsten helt stille.Jeg ser mig selv rødme på skærmen, da jeg fuldt påklædt fortæller om et besynderligt knald, jeg stadig ikke helt ved, hvad jeg skal mene om. Jeg sveder og min jyske dialekt er atypisk markant, præcis som jeg husker.Men jeg ser også, at jeg ikke er den eneste, der har svært ved at finde ordene. Et eksempel er den ret basale benævnelsesproblematik: Hvad kalder man sine kønsorganer? Kusse, fisse, vagina, skede eller måske vulva? Ingen af ordene sidder i skabet.»En fisse er sådan en pæn og veldyrket én, der både kommer i fitness og bliver smurt ind i olie. Og en skede, den har først og fremmest svamp og andre slags problemer,« forklarer én.»Kusse er sådan et ret busket og 70' er-agtigt udtryk, mens vagina er sådan et klinisk ord.Det er det, læger kalder den. Jeg tror faktisk bare, jeg kalder mine kønsorganer for mit køn,« siger en anden. Flere fortæller, at de faktisk ikke omtaler deres kønsorganer med ord. Det gør jeg vist heller ikke selv.Både kamera og instruktører går tæt på.Det er alvorligt og sårbart, men det er også ret fint og spændende. Men hvorfor er det, at der er så meget nøgenhed? Er nøgenhed uløseligt forbundet med frigjorthed? Det ved jeg, at det er for min mor og hendes feminisme.Hun gik på gaden i bare bryster, når der skulle demonstreres - imod både patriarkatet, frihandelsaftaler og Barsebäck. Men det er ikke sådan, jeg gør. Måske hænger nøgenhed og frigjorthed mindre sammen for min generation?.NøgenhedenDet er femte gang, jeg møder Mette Carla Albrechtsen, da jeg et par uger efter visningen sætter mig over for hende i Cinemateket. Jeg vil lave et interview med hende, stille de spørgsmål, jeg selv har så svært ved at svare på.»Nøgenheden kommer i høj grad af formen,« forklarer Mette Carla Albrechtsen. De har planket casting-couch-formen fra pornoindustrien, men vendt den om: »Kvindekroppen vises ikke her frem for et mandligt blik, men for sig selv og bliver dermed en slags afsæt for en fortælling om et kvindelig seksuelt subjekt.« Mette Carla Albrechtsen fortæller, at de har været bange for at arbejde med nøgenheden.Bange for at få tæsk for at udstille kvindekroppen.»Og netop derfor var det virkelig vigtigt for os at tage det med. Er vi kvinder hæmmede? Blufærdige? Føler du dig blottet og utilpas, når du er nøgen? Hvorfor? Det skal vi altså diskutere,« siger hun.En kvinde i filmen fortæller, at hun har et meget anstrengt forhold til nøgenhed og til sin krop. Hun har arbejdet meget med det, men kan stadig ikke holde ud at se sig selv nøgen i spejlet. Det har været et stort problem for hende igennem hele hendes ungdom og voksenliv. Hun tror selv, at det har noget at gøre med, at hun lidt for tidligt begyndte at læse lidt for meget i Biblen.Jeg er, som Mette Carla Albrechtsen, fuldstændig overbevist om, at det er vigtigt at tale om krop og nøgenhed - og hvorfor begge dele kan være så besværlige at have med at gøre nogle gange. Patriarkatet og en kapitalistisk produktion af absurde skønhedsidealer spiller en stor rolle i den sag, det er der ingen tvivl om - og det skal om muligt tales til døde.Men omvendt er det også vigtigt, at man ikke nødvendigvis er hæmmet og undertrykt i forskellig grad af forskellige ting, hvis man ikke nyder nøgenheden. Jeg tror, at man godt kan være både blufærdig og frigjort. Og for mig er nøgenhed i mindre grad knyttet til frigjorthed, end det eksempelvis var for min mor og store dele af hendes generation.Mette Carla Albrechtsen nikker og tilføjer: »Helt bestemt. Men vi må også bare erkende, at det er virkelig svært at blotte sig for virkelig mange. Vi har haft til hensigt at pege på nogle grænser og spørge til, hvorfor de grænser er der. Vi skal blive bedre til at tale om de her ting. Og ikke mindst passe fandens godt på hinanden.« Filmens sidste del - sammenklipningen af nøgenportrætterne - har en nærmest rituel karakter over sig, det bliver næsten en form for bøn. En kvindekrop smelter stille over i en anden, så i en tredje, i en fjerde og så videre.Forskellene bliver små, næsten ubetydelige.»Kroppene smelter nærmest sammen i al deres mod og blottethed og sårbarhed,« siger Mette Carla Albrechtsen. »Et kor af kvinder, der tavst siger: ' Her er vi. Sådan her er jeg. Og pas lige på os. Pas lige på mig.«.anraara@hotmail.comKvindekroppen vises ikke her frem for et mandligt blik, men for sig selv og bliver dermed en slags afsæt for en fortælling om et kvindelig seksuelt subjekt Mette Carla Albrechtsen Instruktør.
Jeg kan tale om feminisme, identitetspolitik og strukturer i temmelig abstrakte termer. Men ligesom så mange andre kvinder, har jeg svært ved at sætte ord på, hvem jeg er som seksuelt væsen. Hvorfor? Det har to instruktører undersøgt nærmere i dokumentaren ' Venus - let's talk about sex'. En film, jeg endte med at være med i.
RENOVERING Sommeren har været særdeles positiv for entreprenørvirksomheden Skou Gruppen, der har vundet tre hovedentrepriser på renoveringsprojekter i Storkøbenhavn.For direktør Martin Skou Heidemann og hans ansatte sikrer det en stærk afslutning på 2016/ 17 - og et godt afsæt til det nye regnskabsår, der indledes den 1. oktober.De seneste år har Skou Gruppen kunnet fremvise overskudsgrader på over fem procent, og ifølge Martin Skou Heidemann peger alt i retning af, at resultatet lander på mindst samme niveau i år.Ambitiøs skolerenoveringEn af opgaverne skal udføres på Bellmansgade på Østerbro, hvor Kildevældsskolen over de næste to år gennemgår en omfattende renovering og ombygning.Med en kontraktsum på 99 mio. kroner er der tale om den næststørste entreprise i Skou Gruppens historie, og renoveringen gennemføres, mens skolen er i drift. Desuden skal der opføres en tilbygning til skolen, som i fremtiden skal huse bydelens nye kulturcenter - Kulturcenter Kildevæld.- Det er et ambitiøst, stort og spændende projekt med et stort fokus på bæredygtighed og bevaringsværdige bygninger. Byggeriets fremdrift kræver derfor også et tæt samarbejde med byggesagens andre aktører, fortæller Martin Skou Heidemann om projektet, der har Moe, Kant Arkitekter, Aksel V. Jensen Rådgivende Ingeniører og Thing Brandt Landskab som rådgivere.Tobaksfabrik bliver til domicilPå Kongevejen i Virum er Skou Gruppens håndværkere allerede godt i gang med at ombygge flere store kontorbygninger.Der er tale om det 10.000 kvm store Hirschsprung Hus - en gammel tobaksfabrik - som i slutningen af 2017 skal stå indflytningsklar som nyt domicil for medicinalvirksomheden NNE.Skou Gruppen udfører ombygningen i hovedentreprise for bygherre PKA.Bygningen er opført i 1950' erne og var en af Danmarks førende cigar-og tobaksfabrikker.Siden cigar-og tobaksproduktionen stoppede, har bygningen været ombygget flere gange og er i den forbindelse blevet DGNB-certificeret.- Omkring 75 procent af bygningen skal ombygges og indrettes til den moderne og højteknologiske virksomhed, som NNE er. Den del af bygningen har stået tom i en årrække. De øvrige 25 procent er beboet af andre erhvervslejere, og deres lejemål er løbende blevet opgraderet og ombygget. Desuden bygges et nyt hovedindgangsparti eksklusivt til NNE på cirka 275 kvm, fortæller Christian Lund, arkitekt og partner i Over Byen Arkitekter, der er totalrådgiver på sagen.15 boligblokke får et løftI Brøndbyvester skal Tranehavens 15 boligblokke, som er opført i 1958, renoveres.Bygningernes tag er nedslidt, og derfor skal der lægges ny tagstensbelægning og etableres fast undertag.Samtidig isoleres lofter, ligesom alle gavle efterisoleres udvendigt.De 15 blokke får også et visuelt løft udvendigt. Alle fuger i murværket, tagrender og tagnedløb på blokkene og Tranehavens tilhørende garager skal udskiftes, og alle sålbænke skal renoveres.- Bygninger fra 1950' erne, som Tranehaven, er oftest bygget med store håndværksmæssige kvaliteter i en tid, hvor der var fokus på at skabe bedre boliger til almindelige familier. Af både byggetekniske og historiske årsager er det derfor spændende for os at være med til at give Tranehaven et løft og forlænge bygningernes levetid, så det forbliver et godt sted at bo, siger Martin Skou Heidemann.Skou Gruppen udfører renoveringen i hovedentreprise for boligorganisationen Tranemosegård, afd. 44 Tranehaven til en entreprisesum på 41 mio. kroner. Vilhelm Lauritzen Arkitekter er totalrådgiver på projektet, hvor også Kullegaard Arkitekter og Orbicon Rådgivende Ingeniører er med som underrådgivere. Renoveringen forventes afsluttet efteråret 2018.Det er et ambitiøst, stort og spændende projekt med et stort fokus på bæredygtighed og bevaringsværdige bygninger Martin Skou Heidemann, direktør, Skou Gruppen, om renoveringen af Kildevækdsskolen.
Nye byggesager polstrer ordrebeholdningen med flere hundrede millioner kroner.
Brøndby spiller i foråret med om fodboldmesterskabet og har for første gang i mange år et mere succesrigt hold end rivalerne fra FC København. Samtidig bliver Brøndby og Vestegnen et mere populært område at bo i, for priserne stiger, og antallet af handler eksploderer.»Der er vækst på boligmarkedet i kommuner som Ishøj, Vallensbæk og Brøndby. Det sker som konsekvens af prisstigningerne i København, og så er Brøndbys fodboldhold en god ambassadør for området,« siger Birgit Daetz, der er kommunikationsdirektør hos Boligsiden.dk.Væksten i København har altså en afsmittende effekt på Brøndby, men hvor er priserne steget mest? Boligsiden.dk har undersøgt markedet i 2100 København Ø, hvor Parken ligger, og i 2605 Brøndby. Tallene viser, at priserne i FCK-land er steget med 46 pct. siden 2013. Stigningen i Brøndby er på 30 pct.»Hvis vi går tilbage til 2013, hvor Ståle Solbakken gjorde comeback i FCK, banker boligpriserne på Østerbro priserne i Brøndby, som FCKerne har gjort så mange år i Superligaen.Så mens Brøndby har taget teten på banen og FCK roder rundt i midten af tabellen, er det nok et lille plaster på såret, at boligejerne tæt på Parken har bedre råd til en ekstra pølse på stadion, når de to hold mødes i dag,« siger Birgit Daetz.
Brøndby har givet FC København baghjul i Superligaen i denne sæson. I dag mødes de på banen i DBU Pokalen, og i den anledning har vi undersøgt, hvem der fører på boligmarkedet.
INSTITUTIONSBYGGERI Et åbent fællesrum med panoramaudsyn til legepladsen bliver Kastelsgårdens nye hjerte.Her får i alt 68 børn, forældre og ansatte deres daglige gang i lysmættede lokaler med plads til fire nye børnegrupper.- Med tiden vil bygningen få knubs og skrammer, derfor forener vi med arkitekturen design og materialer sådan, at børnenes leg vil styrke bygningens karakter og give den charme, siger arkitekt og projektleder Christine Fuglsang-Jacobsen fra Christensen &amp; Co Arkitekter i en pressemeddelelse.Arkitekturen forenerBydelens " Københavnergrønne" træværk og røde tegl har været udgangspunkt for bygningens farver og materialer.Mod legepladsen danner bygningen en halvmåneformet bue omkring et stort gammelt platantræ, hvor der opstår et naturligt samlingspunkt.Børne-og ungdomsborgmester Pia Allerslev glæder sig til at se det endelige resultat: - Der har været fokus på at få skabt trygge rammer for børn og gode forhold for pædagogerne i det nye og flotte Kastelsgården. Samtidig har vi nu mulighed for at tilbyde pasning til flere børn på Østerbro. Jeg glæder mig til at komme på besøg og se det færdige resultat, når både børn og pædagoger har fundet sig til rette i de nye omgivelser på Kastelsvej, siger hun ifølge pressemeddelelsen.Grønt i grøntDa grunden ligger lavt i forhold til omgivelserne er facadens grønne træbeklædning i niveau med kvarterets havemure. Bygningens grønne sedumtag sikrer, at bygningen bliver en integreret del af landskabet samtidig med, at det kan optage store mængder vand.- Vi lader bygningen lægge sig diskret i ét plan under træerne, for at naboerne fortsat kan nyde godt af udsigten og solens stråler. I det indre siler dagslyset fra ovenlys ind i bygningens lokaler og sikrer optimale forhold for trivsel og læring, forklarer Christine Fuglsang-Jacobsen.- For at trække naturen med ind i bygningen har vi brugt gyldent fyrretræ til garderober, bænke og akustikpaneler, mens glaspartier i facaden lader de frodige omgivelser blive en del af børnenes hverdag. Grupperummene har fået klart grønne linoleumsgulve, og panoramavinduernes rammer står i samme grønne farve som facaden.Kaptain.Bag om projektetProjektet omfatter 800 m ² nybyggeri og 125 m ² ombygning, og det skaber plads til 68 nye børn.Institutionen får to nye vuggestuegrupper, to nye børnehavegrupper, et stort produktionskøkken for hele institutionen, personalefaciliteter, birum, teknikrum og fællesrum.Projektet er udført i samarbejde med Rambøll.Christensen &amp; Co Arkitekter er en prisbelønnet dansk tegnestue fra 2006, som arbejder i hele Skandinavien.Tegnestuen har skabt bæredygtige bygninger som daginstitutionen Nokken på Islandsbrygge, Sportshal C på Arsenaløen og den nye Niels Bohr Bygning på Nørrebro.
På Østerbro kan børn og voksne fra juni nyde sommersolen både ude og inde i Københavns Kommunes daginstitution Kastelsgården.
I ni timer lå en kvindelig kondiløber afklædt, hjælpeløs og i livsfare, efter hun var blevet overfaldet, voldtaget og forsøgt kvalt. Til sidst blev kvinden, der er sidst i 30' erne, fundet underafkølet i et buskads af sine pårørende, der ledte efter hende.Det skete den 16. august sidste år ved stien på Sporsløjfen 10 på Østerbro i København.Nu er en 30-årig grønlandsk mand tiltalt for voldtægt af særlig farlig karakter og drabsforsøg mod kvinden.Han kræves idømt forvaring, hvis han bliver kendt skyldig.Ifølge anklageskriftet blev kvinden trukket ind i et buskads og voldtaget. Undervejs forsøgte tiltalte at dræbe kvinden med slag, spark og/eller tramp, ligesom hun også blev kvalt med snor eller ved stramning af hendes krave omkring halsen. Det påførte hende sådanne læsioner på hovedet og halsen, så hun var i livsfare. Han forlod hende derefter, ifølge anklageskriftet, i buskadset.Sagen starter onsdag 17.maj. Anklager Søren Harbo vil ikke forud for retssagen fortælle, hvordan kvinden har det i dag.Overfald på fængselsbetjent- Hun kommer i retten og skal afgive forklaring, siger anklageren, der ikke på forhånd vil løfte sløret for, hvad kvinden kan forklare.Det har tidligere været fremme, at kvinden blev så hårdt kvæstet, at hun fik hukommelsestab om overfaldet.Den 30-årige er også sigtet for at have overfaldet to fængselsbetjente. Han nægter sig skyldig i begge forhold.Under en fristforlængelse i sagen kom det frem, at psykiaterne på Retspsykiatrisk Klinik vurderer, at der er ' høj risiko' for, at den 30-årige vil begå ny alvorlig personfarlig kriminalitet.Det retsmøde blev holdt via videolink fra fængslet, hvor den 30-årige sidder. Under et tidligere retsmøde gik han amok, og tre betjente måtte pacificere ham. Den 30-årige siger, at han bare ønsker at komme hjem til Grønland.linette@eb.dk 

" Nå ja, man kan jo også blive præst!" faldt det en dag Mia Rahr Jacobsen ind, da hun arbejdede i en børnehave efter studentereksamen.Som så mange andre unge tænkte hun længe over, hvad fremtiden skulle indebære for hende. En kollega fortalte om en veninde, der var præst, og tanken slog rod i hende.Selvom Mia Rahr Jacobsen ikke er vokset op med troende mennesker at spejle sig i, har hun altid betragtet sig selv som kristen. Og netop nu læser hun Sigrid Undsets roman " Kristin Lavransdatter" for at forstå, hvad kristendom også kan være." Fordi jeg ikke er vokset op med kristendommen, er det fantastisk at læse hendes beskrivelser af mennesker, for hvem troen er en vigtig kerne i deres forståelse af verden. For Kristin Lavransdatter er troen en helt uomgængelig del af livet, der får store konsekvenser for hende. Kristendommen har ikke på samme måde som for hende givet afsavn i mit liv, men da jeg valgte at blive præst, fik det jo den konsekvens, at kristendommen blev den røde tråd i mit liv," siger hun.I dag er hun sognepræst ved Sankt Jakobs Kirke på Østerbro. Tidligere har hun været gadepræst for unge ved Trinitatis Kirke i København samt medarrangør af festivalen Himmelske Dage, og på søndag holder hun en særlig pride-gudstjeneste på Østerbro som et led i Copenhagen Pride, der vil henlede opmærksomheden på seksuelle minoriteters liv og muligheder.Den 45-årige sognepræst, der selv er lesbisk, er ikke præget af nogen traditionel kirkelig retning, men kalder selv sin teologi for en feministisk queer-teologi, der er en refleksion over heteroseksualitetens dominans i kristendommen." Som forkynder og prædikant forsøger jeg generelt at være bevidst om, hvem jeg taler til. Det er vigtigt for mig, at LGBT-personer også føler sig inkluderet. Jeg forsøger at gøre queerteologien virkelighedsnær ved ikke altid at fortælle historier om heteroseksuelle personer i mine prædikener," siger hun.Mia Rahr Jakobsen har været involveret i mange projekter, der bryder med de klassiske rammer, som kirken ofte arbejder inden for, som for eksempel " Himmelske Dage", der sidste år vandt Kristeligt Dagblads Initiativpris." Mia er meget ihærdig og arbejdsom.Da vi organiserede Himmelske Dage, var det hende, der havde styr på alle detaljerne. Hun vil frem i verden, og hun vil sætte dagsordenen," siger Hans Grishauge, der er tidligere sekretariatsleder i Grundtvigsk Forum og samarbejdede med Mia Rahr Jacobsen om Himmelske Dage.Det er Mia Rahr Jacobsens egen erfaring med selv at skulle finde et rum for sin tro, der driver hende til at udfordre kirkens rammer og tilbyde dem, der gerne vil have det, nogle begreber for deres tro, som de ikke kan finde i kirken.Sit eget rum for troen fandt hun dog i den klassiske gudstjeneste." Da vi lavede Himmelske Dage, var jeg købt fri i et år, og det gik op for mig, hvor meget jeg savnede at holde gudstjeneste. Idet jeg ikke er vokset op med aftenbøn og den slags, er gudstjenesten blevet rummet for min tro. Når jeg holder gudstjeneste om søndagen, er jeg også selv til gudstjeneste, og det kan jeg ikke undvære," siger hun.Hun mener heller ikke, at forskellen på at forkynde som gadepræst og sognepræst er særlig stor. Uanset hvor hun er, er de mennesker, der kommer, forskellige og har brug for de samme budskaber.Når Mia Rahr Jacobsen på søndag skal prædike over dagens tekst i Sankt Jakobs Kirke på Østerbro i København, bliver det ved en særlig pride-gudstjeneste, der er et led i Copenhagen Pride-festivalen. Hun ønsker, at gudstjenesten skal markere, at de homoseksuelle også findes i kirken." Det er en festgudstjeneste og en fejring af, at vi er i kirken, og at vi gerne må være her. Nogle har måske en opfattelse af, at kirken står i et hjørne og overvejer, om den vil lukke de homoseksuelle ind, og vi homoseksuelle står i det andet hjørne og overvejer, om vi vil ind. Men sådan er det ikke, " siger Mia Rahr Jacobsen.yskes@k.dk 
portræt Det lå ikke i kortene, at Mia Rahr Jacobsen skulle blive præst. Men det blev hun, og i sine mange kirkelige projekter bryder hun ofte med kirkens traditionelle rammer. I denne uge vil hun være synlig på Københavns pridefestival.
Det skete egentlig ved et tilfælde.Marianne Worm sad i sin lejlighed og skimmede sin andelsforenings årsregnskab op til generalforsamlingen, da hun faldt over en bestemt udgiftspost: valuarvurdering.Ligesom adskillige andre andelsforeninger i København har Marianne Worms forening nemlig fravalgt den offentlige vurdering til fordel for en privat vurdering af en valuar. Og prisen, som Mariannes andelsforening betalte for, at dens faste valuar hvert år vurderede foreningen, var steget støt de seneste år.»Det fik mig til at sætte mig ind i de her valuarvurderinger«, fortæller Marianne Worm, og det udviklede sig hurtigt til et projekt for hende.Samtidig kunne hun nemlig se, at andelsboliger i andre foreninger i nabolaget på Østerbro i København, hvor Mariannes forening ligger, blev solgt væsentligt dyrere end boligerne i Marianne Worms forening.»Så jeg henvendte mig til ni ejendomsmæglere og spurgte, om de ville give en vurdering«. Nogle af dem takkede nej til opgaven, og andre fravalgte Marianne Worm selv, fordi de ikke var »tillidsvækkende«. Det endte med tre valuarer, der hver gratis gav en såkaldt indikativ vurdering af den lille andelsforening på 12 lejligheder.20 procents forskelPolitiken kan i dag fortælle, at andelsforeninger i København med valuarvurdering de seneste 5 år har hævet deres andelskrone mellem 50 og 375 procent. De skæve stigninger skyldes primært, at der er stor forskel på, hvordan valuarer vurderer.Det oplevede Marianne Worm også, da de tre valuarer vendte tilbage. Den ene vurderede ejendommen til små 22 millioner kroner svarende til en kvadratmeterpris på 23.000 kroner. Den anden til en kvadratmeterpris på 25.000 og den tredje til lige under 28.000 kroner.Altså et spænd på 5.000 kroner per kvadratmeter eller omkring 20 procent.Resten kunne ligne en formssag. For jo højere en vurdering en andelsforening vælger, jo højere kan den også sætte andelskronen, som afgør, hvor meget hver enkelt andelsbolig må sælges til.I modsætning til ejerboligmarkedet må andelsboliger nemlig højst sælges til den pris, som foreningen sætter andelskronen til. Og andelskronen kan maksimalt sættes til den pris, som ejendommen er vurderet til.Alligevel valgte bestyrelsen i Marianne Worms forening den laveste af de tre valuarvurderinger, som dog stadig betød en forøgelse på godt 1.600 kroner per kvadratmeter i forhold til den gamle valuarvurdering.Det skete efter rådgivning hos blandt andet foreningens administrator, som anbefalede at tage den laveste vurdering.For selv om der i disse år er glade dage på andelsboligmarkedet, så kan det lynhurtigt vende, som man så det under fi-nanskrisen. Og begynder andelskronen at falde, fordi ejendommen har været vurderet for højt, kan det komme til at koste andelshaverne dyrt, siger Niels Hupfeld, der er foreningens administrator og advokat og partner i Hupfeld &amp; Hove.»Andelsboligerne koster så meget i dag, så folk skal typisk ned og låne penge til at købe dem. Og hvis andelsværdien pludselig falder fra det ene år til det andet, kan andelshaverne risikere at blive kaldt ned i banken for at stille supplerende sikkerhed«, siger Niels Hupfeld.På baggrund af valuarvurderingen og den gæld, som en andelsforening har, kan foreningen selv vælge, hvor højt den vil sætte andelskronen. Også her anbefalede Niels Hupfeld dog foreningen på Østerbro at være konservativ. Kommer der uforudsete udgifter som udskiftning af taget, som foreningen må tage lån til, kan det nemlig gå ud over andelskronen.»Den risiko bliver større, jo højere du har trukket andelskronen op til maksimum af, hvad den kan være«, siger han.Derfor endte foreningen på Østerbro med at vælge en andelskrone på 15.600 kroner per kvadratmeter.Nabo solgte til det dobbelteMarianne Worm er glad for, at hun fik sin forening til at vælge en ny valuar. Men hun undrer sig over, at det er så svært at gennemskue, hvad der får den ene valuar til at vurdere ejendommen en femtedel højere end en anden. Ikke mindst fordi hun kan se, at andre foreninger i nabolaget er vurderet langt højere.For nylig blev en næsten identisk lejlighed i andelsforeningen lige ved siden af, som ligger ud til samme gård, men til gengæld ikke har altan som Mariannes lejlighed, solgt til 31.000 kroner per kvadratmeter, fortæller Marianne Worm - altså dobbelt så meget som andelskronen i Mariannes forening.»Det er et uigennemsigtigt spil, hvor det er holdninger, der driver det. Skal vi være idealister og fastholde en kunstigt lav pris, eller skal vi følge markedet?«.frederik.buhl@pol.dk Skal vi være idealister og fastholde en kunstigt lav pris, eller skal vi følge markedet? Marianne Worm, andelshaver.
De kunne have valgt en vurdering, der var 5.000 kroner højere per kvadratmeter. Men efter en snak med administratoren valgte Marianne Worms andelsforening den laveste valuarvurdering til 23.000 kroner per kvadratmeter.
Det er et helt lille Østerbro, de har fået indrettet sig hernede på Frederiksberg-siden af Hans Tavsens Park. Cykelruten Den Grønne Sti fører lige hertil, og her er stisystemer og stilleveje, kaffebar med spelt, en cool ølbar med tolv haner, børnefamilier i hærdebrede, besiddende ladcykler, en cocktailbar, et fitnesscenter, en kunst-&amp; designskole og noget, der kalder sig Alternative Copenhagen.Men her ligger også en halalslagter, en falafelsnask og en butik, der sælger klædedragter til muslimske kvinder.Og så ligger her såmænd også en god, gammeldags kirke. Hellig Kors Kirke ligger her i Hans Tavsens Gade med præsteboligen ved siden af. Her bor sognepræst Andreas Christensen med erfaringer fra både Irak og Østerbro og således rustet til at virke her på Nørrebro, der er sådan lidt en mellemting, hvis man skal tro reportager i pressen, og dem har der været mange af i det forløbne år, hvor Nørrebro, 2200 København N, har været det mest omtalte sted i Danmark og sådan et sted, man er bange for at komme, hvis man ikke kender det eller ligefrem bor her, for kuglerne fyger jo vidt og bredt.Nogen kalder det tabt område. Men sognepræsten er glad for at være her.»Nørrebro er jo også et sted, hvor vi har det godt; ellers ville folk gå rundt med skuldrene oppe om ørene, så ville det jo ikke være til at være her. Og vi er her hver dag, og vi laver konfekt med vores børn, børn af anden etnisk herkomst, børn af alle sociale lag. Men det er klart, at der er bad business på Nørrebro, og man kunne overveje at legalisere hash og lade Frank Jensen sælge det i stedet for banderne. Det er jo en forretning, først og fremmest « Og det er jo nok også derfor, de slutter fred. Det foregår i moskéen. Hvad mener en venlig, konfektproducerende, dansk sognepræst om det, når han arbejder på Nørrebro? »Jeg tror, jeg ville gøre det samme, hvis jeg havde to kulturelt kristne grupperinger med vold på dagsordenen. Hvis det kunne spare menneskeliv, ville det ikke genere mig at bruge kirken til at mægle imellem dem. Fred er godt, det må jeg sige. Men jeg må også give min kollega imamen ret i, at de er dårlige muslimer. Muslimer, der stjæler, er dårlige muslimer; muslimer, der skyder, er dårlige muslimer; muslimer, der horer, er dårlige muslimer. De kunne lige så godt spise svinekød også, de er ikke imamens darlings «.Mission på Nørrebro?Nu har du travlt med at udlægge Koranen, men din opgave er vel snarere - strengt taget - at missionere over for dem, er det ikke? Her i grænselandet? »Jeg skal sørge for, at kristendommen er troværdigt til stede i dette her område. Set fra en oldtidskontekst skulle jeg tage fat i kraven på dem og sige, at der venter ingen evighed, hvis ikke du sluger min pille, men i en moderne kontekst har den slags missionsvirksomhed ingen ben at gå på. Men selve missionens ærinde er der jo stadig, nemlig at jeg skal være den, der er mest troværdigt til stede i lokalmiljøet.« Og hvad vil det sige anno 2017 på Nørrebro? »En ordentlig prædiken hver søndag. Og over for dem, der ikke kender til kristendommen, handler det om at signalere, hvad den er, og den er for mig hverken orgelpiber eller messehageler eller gotiske udskæringer; den er, at vi tager os af de fattige. Vi tager det alvorligt, at et menneske i nød skal hjælpes.Det er grundstenen. Her kan man roligt gå tilbage til rødderne, for der er ingen idéhistorisk periode, der har fået hjertet til at holde op med at slå. Og jeg kan jo se, at det, jeg laver som stabsfeltpræst, griber ind over det, jeg laver som formand for et hjemløseherberg, der huser 40 mennesker hver nat; det handler om menneskesyn.« Menneskesyn - kan du definere det nærmere, for det er jo meget brugt også i det politiske..? »Menneskesynet handler om, hvad et menneske er, og det er et spørgsmål, man må stille sig selv hver dag. Et menneske er en gåde.Og det forbliver en gåde for mig. Det gælder om at stå i et fortsat levende forhold til spørgsmålet: Hvad er et menneske? Ikke noget statisk, noget dynamisk.« Et guddommeligt eksperiment af støv og ånd - meget grundtvigsk, unægtelig? »Ja, jeg må erkende, jeg er grundtvigianer.Og derfor er jeg selvfølgelig også i opposition til dem, som vil gennemtvinge et bestemt syn på det at være menneske eller det at være dansk. For mig er danskhed en vedvarende dialog. Men det afgørende i kristendommens syn på mennesket er, at mennesket er en falden skabning. Et væsen, der ikke har livet fra sig selv og et væsen, der skal rejses op.Hele tiden.«.Julen og hyrderneHvordan prædiker man om det på Nørrebro? Hvordan holder man sin juleprædiken her? »Jeg prædiker altid i en særlig kontekst. Og når det gælder juleprædikenen « Præsten afbrydes af en alarmerende lyd fra luften. Let truende. Han lytter.»Nej, det er Rigshospitalets helikopter  nej, det er 21. gang, jeg skal holde juleprædiken, og den har fået forskellige konnotationer.Noget af det, jeg elsker ved Lukas-evangeliet, er jo, at det er skrevet på perkergræsk - selv om Lukas faktisk behersker klassisk græsk; der er sprogblandinger i det. Når han siger: Og det skete i de dage, så er det en sprogblanding. Sådan kan man ikke indlede en sætning, det sværger faktisk til wallah, min fætter eller Koran, jeg sværger « Præstens gengivelse af det, man kalder perkerdansk, er perfekt. Og han fortæller historien om et 17-årigt sognebarn, pæredansk, der kom til ham kørende i en spritny bil og brugte samme sætningsopbygning, da han blev spurgt, hvor han dog havde sådan en fin bil fra: »Kraftedeme, der var en, der skyldte mig den.« En sætningsbygning, der for præsten afslørede, at drengen nok havde fået bilen i et semitisksproget miljø. (Præsten hjalp ham på fode igen, og benævnte sognebarn er nu et andet sted; han har kone og børn et sted på Midtsjælland, hans bandeord ligger rigtig i sætningen, han har et godt job. Og formodentlig en noget mindre bil).»Men det er jo bare en af juleevangeliets sociale aromaer. Det bevæger sig fra templet og Johannes Døberen og Zacharias og så videre, og så laver vi et clean cut, og så går vi til kejseren; der udgår en befaling fra kejser Augustus.Derfra til Betlehem, og til sidst bider den i græsset hos hyrderne; det er dem, der lugter af ged og sved, og som ingen vil lege med, de er skodmennesker, ikke borgere. Og det er dem, der er Vorherres første gæster. Og det er selvfølgelig også en sød Østerbro-juleprædiken, men det er så sandelig også en Nørrebro-juleprædiken, hvor vi må lufte grundigt ud inden gudstjenesten, fordi de hjemløse har ligget og pruttet inde i kirken hele natten. Det er nærværende kristendom på Nørrebro...« Men når vi er færdige med at more os over de filologiske finurligheder, står jo stadig en kon-flikt tilbage; konflikten mellem en eller anden form for dansk kristendom - eller de sidste rester af den - og et anderledes terrængående islam.Og den konflikt er jo lige her; din kollega i Mjølnerparken blev jo nærmest stenet ud? »Ja, de kastede også sten efter Paulus i sin tid « Og hvad så, dette er Danmark 2017? »Man kan jo også opsøge de sten med sin egen optræden, ligesom Glistrup opsøgte æg på tøjet. Men ja, der er da en konflikt mellem islam og så en indforstået kristen kultur, som har sin egen krise. Derfor deltager jeg i borgermøder, når jeg kan, og jeg ærgrer mig gul og grøn, når muslimerne gør det bedre end mig. For de findes også; dem, der gør moskeen til en del af lokalmiljøet og skaffer pengene til bordtennisborde og en badmintonhal, så de her drenge har et sted at gå hen. Jeg går ind for frihed og konkurrence, og jeg bliver bare nødt til at gøre det bedre end dem. På konkurrencevilkår. Det er jo mennesker, der dybest set vil det samme som mig; de tror bare på noget andet, og det er der, jeg skal være troværdigt til stede.«.Et konkurrenceforholdForudsætningen for det svar er jo, at Danmark er et øde landområde, hvor den sjoveste religion vinder; hvem har de bedste bordtennisborde, de bedste badmintonhaller. Er det sådan, du ser det? »Nej. Danmark er et land, hvor kristendommen har været i tusind år, men også et land, hvor vi har frihed til at tro, hvad vi vil, og hvor jeg dermed kommer til at stå i et konkurrenceforhold.Med den konkurrencefordel, at jeg har tusind års historie og de højeste tårne på min side. For mig at se befinder jeg mig ikke i en konfliktzone, men i en udviklingszone «.Fra hvad til hvad?»Jamen, altså, kristendommen er i Danmark, den er allevegne; i tårnene, i tidsregningen, i historien, i flaget, alle steder, men der er også en vedtagelse om, at den helst ikke må handle om alt for meget. Det er er klart, at uvidenheden om kristendommen i dag er omtrent uden huller, men kristendommen er der alligevel. Men om glasset er halvt fyldt eller halv tømt, er et spørgsmål om øjnene, der ser, jeg vælger at sige, at Nørrebro er et dejligt forudsætningsfrit område at arbejde i. Ikke forudsætningsløst.«.Hvad betyder det for fremtiden?»Jeg tror, at det frie fald i forhold til medlemskab af Folkekirken vil flade ud. Når jeg går på pension, har vi nok en mindre kirke, men en stærkere kirke, mere engageret med et mere aktivt medlemskab. Vi er jo et trossamfund, glem ikke det; Folkekirken vil blive tydeligere som bevægelse.« Bevægelse? Det er jo et brud med forestillingen om den danske vanekristendom, nu skal vi være mere hellige. Det lyder også som kirkens løsrivelse fra staten? »Ja, det sker nok. Det vil være naturligt. Jeg ønsker det så langsomt som muligt, men det vil ske. Vi kan jo lægge an til landing nu her i Reformationens jubilæumsår og så sige, at vi regner med, at det sker i 2036. Så har vi haft en statskirke i 500 år, og så tror jeg, vi kan sige tak for godt følgeskab.«.lillelund@jp.dk Vi tager det alvorligt, at et menneske i nød skal hjælpes.Det er grundstenen.Her kan man roligt gå tilbage til rødderne, for der er ingen idéhistorisk periode, der har fået hjertet til at holde op med at slå.Andreas Christensen, sognepræst.Fakta: BLÅ BOG Andreas ChristensenSognepræst, f. 1969.Cand. theol. i 1997.Præst på Østerbro i 16 år.Sideløbende har han varetaget forskellige andre hverv, blandt andet som feltpræst i Afghanistan.Ansat som sognepræst i Hellig Kors Kirke på Nørrebro siden 1.september 2013.
Hvordan forkynder man juleevangeliet som præst på Nørrebro? Andreas Christensen har erfaringen både fra Irak og Østerbro, og han ser lyst på fremtiden - også den på Nørrebro.
Sjældent har et fællessuk dirret så højlydt over Østerbro, som da en kvinde forleden bad om 20 croissanter på Århusgade. Jeg siger og skriver: 20 croissanter. Med ordren, der fik regnvejret til at føles endnu tungere over den 8-10 mennesker lange kø på fortovet foran bageriet Juno the Bakery, blev en kappestrid fløjtet i gang: Hvem ville løbe med morgenens 3 sidste croissanter? Jeg spekulerede kort over, hvorvidt herren foran mig 1) bare var ualmindelig morgenknotten eller 2) reelt var på vej til at slå storindkøberen i klinkegulvet og løbe af sted med hendes fyldte papirposer.Siden åbningen før jul har det mytiske bagværk hos Juno the Bakery daglig skabt lange køer foran bageriet, der drives af Nina Schmiegelow og Emil Glaser.Vi tog plads i de to stole ved vinduet med et par kopper glimrende filterkaffe på bønner fra Prolog (30 kr.).Jeg har tidligere smagt deres surdejsbolle med smør og ost (35 kr.), og det er en usædvanlig tasty satan fuld af snobrødsminder og med en comté, der har lagret i tre godgørende år.I dag fokuserede vi på det søde. Junos mandelcroissant (30 kr.) var perfekt splintrende mundfulde af bagværkslykke.Sprødt, sødt, blødt og med den lækreste remonce. Det mesterstykke ville frem i verden.Deres chokoladecroissant havde smukke skarpe rullelag, dyb chokoladesmag og livsalig duft. Af smør. Masser af smør.Kardemommesnurren har den tidligere Noma-kok Emil Glaser taget med fra hjemlandet Sverige.På Juno er den forbilledligt bagt og smukt formet, om end lige det mindste til prisen (25 kr.), men smagen var indiskutabelt lækker: saftig, tilpas fedtet og med en dyb krydret kardemommesmag.Simpelthen vacker.Stil dig bare i køPladsen er trang hos Juno, så langt de fleste kunder henter brødet med hjem.Selv tog jeg et rugbrød med derfra; en rustik sag bagt på rent fuldkorn, rugkerner fra Kornby Mølle, mørkt øl og ristede kerner.Et rugbrød til 45 kroner skal kunne noget ud over det sædvanlige, og konsistensmæssigt har jeg fået mindre bastante og mere elegante udgaver af denne type hos f. eks. Brød på Enghave Plads.Samtidig gav de meget hårdt ristede kerner en fornemmelse af, at man skulle tygge uden om småsten.Der var meget andet, jeg gerne ville have smagt - fastelavnsbollerne med kardemomme f. eks. - men hos Juno bager de, hvad de er i humør til på dagen, udvalget er lille, og der bliver hurtigt udsolgt.Sådan er det, når hypen holder. Så stil dig bare i kø.morten.hjortshoj@pol.dk Fakta: Kort fortalt om Juno the BakeryHipsterfaktorHvis der er et bageri, der kan tillade sig at gå elgigantiske veje og skrive ' Max. 2 stk. per kunde' i vinduet, må det være det nyåbnede Juno. Du kan dårligt sparke dig frem for Aesop-duftende københavnere, der står i kø langt ud på gaden.Vi talte i hvert fald 40 kunder inde og ude på de tre kvarter, vi besøgte bageriet.Selv i regnvejr med fladt hår og sjaskvåde Acne-halstørklæder. Hvad man dog ikke gør for sagnomspundent bagværk.PrisDet er immervæk ikke hver dag, man handler brød for 236 kroner til to personer, men hos Juno løber det op. Det tilgives dog, når man ser og smager råvarerne og niveauet af håndværk i det åbne bageri. Kaffen kommer fra bønnenørderne hos danske Prolog og Koppi i Helsingborg, og det er personalets humør, der bestemmer, hvilken kaffe, de brygger på dagen. Koppen er lille, så du bliver tilbudt en refill.DommenDet er fremragende brødtider i København.Med en surdejsrevolution anført af Meyers bages der i dag stjernegodt brød hos blandt andre Mirabelle og Brød. Den nyåbnede Juno the Bakery placerer sig i toppen af toppen med bagværk, der går lige i hjertet. Emil Glaser står selv bag disken med smittende overskud og imponerende overblik.
Juno the Bakery på Østerbro er en stærk kandidat som Københavns bedste bageri lige nu.
Da Jens Ole Christensen sidste år begyndte som sognepræst i Fredens-Nazaret Kirker på Østerbro i København, stod han over for en udfordring: Hvordan skulle han gøre sig synlig midt i storbyens mylder af mennesker, så sognebørnene vidste, hvem der var deres nye præst? Løsningen kom til ham efter et par måneder, hvor han besluttede at skifte hverdagsskjorten ud med en klassisk præsteskjorte med en hvid flip foran på kraven, som man kender den fra blandt andre katolske og anglikanske præster. Siden har han brugt skjorten med den hvide flip, når han til daglig færdes i sognet." Det er blevet et meget praktisk arbejdsredskab for mig til at blive synlig i et sogn, hvor folk ikke nødvendigvis ved, hvem præsten er.Jeg har træffetid på en café i byen. Og der skal folk kunne se, hvem jeg er," siger han.Og Jens Ole Christensen er langtfra den eneste folkekirkepræst, der over de seneste år har taget den hvide præsteflip til sig, der ellers traditionelt er blevet forbundet med andre kirkeretninger. Det forklarer Karsten Nissen, tidligere biskop over Viborg Stift." Oprindeligt var det sådan, at kun de mest højkirkelige præster i folkekirken kunne finde på at bruge præsteflippen uden for gudstjenesten.Og de præster var der ikke mange af," siger han med henvisning til gejstlige, der lægger stor vægt på detaljerne i kirkens ritualer og traditioner." Men der er sket en udvikling over de seneste år, hvor præsteflippen nu bliver brugt af et langt bredere udsnit af folkekirkens præster," siger han.Ifølge den tidligere biskop skyldes det, at præsterollen har udviklet sig. I dag står mange præster i særlige funktioner for eksempel på et sygehus eller ved en festival, hvor de har brug for at identificere sig som præst, men hvor det vil virke for voldsomt at tage den sorte præstekjole med pibekrave på.Samtidig ser han brugen af præsteflippen som et resultat af, at der er sket en fremmedgørelse mellem kirken og folket.Tidligere boede flere i overskuelige miljøer, hvor man vidste, hvem den lokale præst var. Sådan er det ikke nødvendigvis længere, og det kan derfor være brugbart med et synligt hverdagssymbol for præsten.På Folkekirkens Uddannelses-og Videnscenter genkender lektor Anita Hansen Engdahl også tendensen, at præsteflippen er blevet et stadig mere udbredt syn i folkekirken.Hun møder jævnligt diskussionen blandt præster om, hvorvidt det er en god idé at bruge det lille, hvide symbol i skjortekraven. Og her oplever hun, at der går et skel mellem generationerne." De ældre præster er ofte mere kritiske, fordi de typisk forbinder den med noget katolsk, højkirkeligt eller en særlig fromhedstype. Sådanne associationer fylder ikke meget hos de unge. For dem er det snarere et praktisk spørgsmål, hvor præsteflippen kan være en måde at signalere på, at kirken er repræsenteret, og at der er en præst til stede," siger hun.Selvom man i dag ser præster fra både den katolske og protestantiske kirke benytte præsteflippen, er det en tradition, der kommer fra den anglikanske kirke. Her har den været et symbol på præster siden midten af 1800-tallet, forklarer Matthew Salisbury, der er national liturgiog gudstjenesterådgiver i Church of England." Det er en form for beklædning, der udspringer af, hvad almindelige lægfolk i England gik i for små 200 år siden," siger han og forklarer, at det oprindeligt var et hvidt slips, der senere udviklede sig til en lille, aftagelig hvid flip i kraven.For sognepræst Jens Ole Christensen på Østerbro har præsteflippen i det store hele været en positiv oplevelse.Han har kun mødt en enkelt person i løbet af det seneste år, der syntes, at det var upassende og fremmed at se det hvide tegn på en dansk folkekirkepræst. Samtidig har tøjet givet ham en fornyet bevidsthed om, hvilket ansvar der følger med præsterollen i hverdagen." Jeg bliver tvunget til at tænke mere over min adfærd.For hvordan går man for eksempel lige forbi en tigger i den her skjorte? Tøjet er hele tiden på godt og ondt med til at minde mig om, hvilken rolle jeg står i som præst," siger han.krak@k.dk 
Traditionelt er en hvid stribe foran på skjortekraven blevet forbundet med en katolsk eller anglikansk præst. Men over de seneste år har også danske folkekirkepræster taget det hvide symbol til sig. Et tegn på, at præsterollen har ændret karakter, siger tidligere biskop.
Hvor bor du? Jeg bor i Nordre Frihavnsgade på Østerbro, hvor jeg også gik i folkeskolen. Jeg har taget turen hele vejen rundt i København og er nu endt 500 meter fra, hvor jeg voksede op.Hvad kendetegner dit kvarter? Folk er rige. ' Velstand' er det ord, jeg vil bruge til at beskrive det. Og så er der meget stille og roligt. Men jeg savner at være tæt på mine venner. Og jeg savner Nørrebros bland-selv-slik.Hvor går du ud og spiser? Jeg kan virkelig godt lide at spise på Italo Disco på Vesterbro, som er enkel italiensk mad, der er til at betale. Menuen er allerede sat - det kan jeg godt lide, for jeg er virkelig dårlig til at beslutte mig. Det gør mit liv og mine restaurantbesøg mindre angstbetonede.Hvor i byen synes du, der dufter bedst? På Vestre Kirkegård en forårsdag. Da jeg boede i Sydhavnen, lige da jeg var flyttet hjemmefra, løb jeg ofte ture på Vestre Kirkegård. Der dufter simpelthen så godt af kogler. Mange parker i København er meget planlagte, men det fede ved Vestre Kirkegård er, at der kan stå en stor, fed eg og ved siden af den et juletræ. Det giver en duft, hvor du virkelig føler, at du er i naturen.Hvis du fik besøg af udenlandske gæster, hvad ville du så vise dem? Det gør jeg tit. Jeg har boet i Sverige og New York og har ofte gæster. Jeg viser dem altid det samme, og det virker lidt corny, men jeg køber en six pack øl og tager dem med på kanalrundfart. Jeg har oplevet, at hvis man kommer fra en anden stor by i Europa eller USA, ved man godt, hvad en smart latte er, og hvad smart modetøj er. Men det, vi til gengæld har, er et kanalsystem i hele Indre By. Det gør København unik, og det giver et indtryk af, at inden vi blev det lille lorteland, vi er i dag, var vi en stormagt, der havde råd til at bygge kæmpe slotte og paladser, og det ser man på kanalrundfarten.Har du et stamsted? Ja, vi sidder her lige nu (Tjili Pop, red.).Da jeg boede på Nørrebro, var det altid her, jeg gik hen, hvis jeg skulle holde møde eller mødes med en ven. Men efter jeg er flyttet til Østerbro, er jeg faktisk blevet stamstedsløs.Hvis du havde en bulldozer, hvad ville du så fjerne? I Dagmarsgade er der et moderne byggeri, som ligger der, hvor alle unge gerne vil bo, men det er så grimt.Det er kæmpe altaner og bittesmå lejligheder, som er ét stort rum - med ét vindue ud til gaden, så der er bælgravende mørkt i den anden ende. Og så er der en pool. I et land, hvor der i gennemsnit er 10 grader, har man valgt at bygge en pool. Det lejlighedskompleks ville jeg bulldoze.Hvornår kan du blive allermest irriteret på København? Der, hvor der ikke er ordentlige cykelstier.Jeg er kommet cyklende, og en bil har åbnet døren, og jeg er fløjet hen over døren. Det fedeste ved København er, at vi kan cykle så meget rundt, men mange steder føler man sig mast og utryg - der er så mange, der cykler til og fra arbejde hver dag, og vores interesser burde blive tilgodeset.Hvad synes du, København mangler? Jeg mangler ikke noget. Men jeg vil give et shoutout til mine LGBT-venner.De fortæller mig, at København mangler fede steder at gå i byen, hvis man er LGBT-person. Vi er bagud i forhold til andre byer i Europa.Hvor i byen synes du, der lugter værst? Nogle gange går der noget galt med kloaksystemet ved Nørrebro Station. Så lugter der af afføring. København er en ret vellugtende by, men når det går galt, lugter det virkelig slemt. Og så i Indre By - der lugter af penge, rigdom og statussymboler. Ad.Hvad er der for meget af i København? Biler. Der skal være færre biler og flere studielejligheder.Hvor er det værste sted i København? Kalvebod Brygge. Det er et af de smukkeste steder i København, men man har bygget kontorer og hæslige hoteller.Der er den smukkeste aftenudsigt fra de kontorer, men ingen ser den, for alle er gået hjem. Hvis det stod til mig, skulle der ligge 2.000 ungdomslejligheder på 40 m2. hver. Så kunne der være så meget gang i den havn. Det er lykkedes København at give det smukkeste, vi har, til storkapitalen, og det er tragisk.anna.okjaer@pol.dk 
MIN BY EMMA HOLTEN Emma Holten bor på Østerbro, men savner Nørrebros bland selv-slik og brune værtshuse. Hun synes, at Kalvebod Brygge er det værste sted i København - og det kunne være det bedste. 6. april og 8. maj holder hun foredrag om den nye feminisme på Bremen Teater.
Det er dansk, det er dejligt - og det har fundet vej til en af tidens mest sete serier.Når millioner af mennesker verden over åbner Netflix for tiden, møder de dansk kunst til den store guldaldermedalje: To huse med centrale placeringer i successerien »Alias Grace« har værker af Jens Juel, Christen Købke, Constantin Hansen og flere andre på væggene.»Alias Grace« bygger på Margaret Atwoods meget læste roman og handler om stuepigen Grace og hendes liv i 1830ernes kvindefjendske samfund.Den grumme historie udspiller sig på amerikansk jord og har ingen danske vinkler af nogen art. Så hvor kom alle de flotte malerier fra dansk guldalder lige ind? Hvad laver »Parti af Østerbro i morgenbelysning« her? Billederne ejes af Statens Museum for Kunst og ligger til download kvit og frit på museets hjemmeside. Producenterne på Netflix har altså printet billederne ud, sat tilpas troværdige rammer om dem og hængt det hele op i begge historiens bærende huse. Og fremgangsmåden er på alle måder i orden. Statens Museum for Kunst glæder sig faktisk stort og kalder brugen af billederne for helt legitim.»Vi er glade for det her,« siger kunsthistorikeren Merete Sanderhofffra museet. »Det var lige præcis sådan noget, vi havde håbet på: At vores samlinger i digital form får en ekstra dimension som kreativ værktøjskasse.« Forudsætningen er et stort arbejde med digitalisering af museets billeder. Statens Museum for Kunst har ladet sig inspirere af særligt Rijksmuseum i Amsterdam og sat et arbejde med digital deling af samtlige værker uden ophavsret i gang - ligesom Thorvaldsens Museum, Nivaagaards Malerisamling og Den Hirschsprungske Samling har gjort det.Ikke alt på museet ligger på internettet endnu.Man har nået en tiendedel af samlingen og leder efter midler til digitalisering af resten. Resultatet indtil nu er flere end 25.000 malerier fra mange århundreder og i meget høj opløsning.Og de skal være i bedst mulige kvalitet, understreger Merete Sanderhofffor print som dem i »Alias Grace« ville ellers bliver alt for grynede.Men hvilken interesse har museerne i det her? »Det holder kulturen levende og nærværende for mange mennesker,« siger hun.»Det er jo ikke alle verdens syv milliarder borgere, der har mulighed for at besøge museet.Men vi kan dele værkerne digitalt og dermed åbne endnu fleres øjne for dem.« Statens Museum for Kunst håber også på interesse fra almindelige mennesker. Kunsten inspirerer allerede designere og byudviklere og bliver brugt på eksempelvis Wikipedia og i folkeskolen. Kun omkring én procent af museets værker er udstillet til daglig - så digitaliseringen vil inden længe blive en vigtig søjle i arbejdet med deres udbredelse.Når seriens producenter lige præcis har valgt danske billeder, handler det måske om maleriernes mangel på berømmelse.Kendte værker som »Pige med perleørenring« eller Vermeers mælkepige ville virke knap så overbevisende i den amerikanske provins.At producenterne på Netflix har printet flere af billederne ud i forkert format, må man bare tage med. Originalværkerne kan sagtens bære en fri og kreativ genbrug.Statens Museum for Kunst har overdraget billederne til det offentlige domæne. Alle må altså bruge dem uden restriktioner. Merete Sanderhoffhavde da gerne set en kreditering af museet fra Netflix' side.»Vi opfordrer folk til at angive, hvor billederne kommer fra - men vi kræver det på ingen måde,« siger hun. »Digitalisering handler om fri og lige adgang til information for alle. Så vi er lykkelige hver gang, vi ser vores samlinger gøre nytte derude.«.shx@berlingske.dk »Det er jo ikke alle verdens syv milliarder borgere, der har mulighed for at besøge museet.Men vi kan dele værkerne digitalt og dermed åbne endnu fleres øjne for dem.« Merete Sanerhoff, kunsthistoriker, Statens Museum for Kunst.
Margaret Atwood-serien »Alias Grace« på Netflix er fuld af malerier fra dansk guldalder. Seriens producenter har printet billederne ud og selv sat ramme om - alt sammen fuldt lovligt og til SMKs store tilfredshed.
Politiet ser ingen umiddelbar relation til den verserende bandekrig, lød det onsdag, efter at en kun 16-årig dreng blev skudt og dræbt på Ydre Østerbro i København mandag aften.»Han var en helt almindelig dreng, som levede et normalt teenageliv,« sagde efterforskningsleder og politikommissær Hans Erik Raben, da han mødte pressen tæt på gerningsstedet. Politiet har ingen oplysninger, som tyder på, at drengen havde med bander at gøre.»Hvad så, hvis han havde banderelationer? Det havde stadig været meningsløst.Men det havde han ikke. Det ved vi, der kender ham. Men uanset hvad, var han kun lige fyldt 16 år. Han gik i niende klasse og havde lige været ovre at spille fodbold med sine venner. Ufatteligt,« sagde en ven af familien, som har kendt den dræbte, siden de begge var små. Både hans og den dræbtes familie er albanere, som er flygtet til Danmark fra Makedonien.Den dræbte er opvokset i Danmark.Lige omkring kl. 21 mandag aften blev der ifølge politiet affyret seks til otte skud ud for Ragnhildgade 42, som ligger i et socialt boligbyggeri på Østerbro, ikke langt fra Mjølnerparken på Nørrebro.Gerningsmændene havde angiveligt anråbt den dræbte i hans opgang, kort efter at han var kommet hjem.Politiet oplyste tirsdag, at flere vidner så tre eller fire unge mænd med hættetrøjer løbe fra Ragnhildgade og over Lersø Parkallé for at sætte sig ind i en mellemstor mørk bil, hvor en fører tilsyneladende ventede på dem, hvorefter de kørte derfra. Politiet efterlyser vidner, som måtte have set noget både inden og efter klokken 21 mandag aften.Hans Erik Raben sagde, at der ud for Ragnhildgade 42 er så oplyst om aftenen, at gerningsmændene med stor sandsynlighed har gået målrettet efter at skyde netop den dræbte. En obduktion skal onsdag kortlægge hvor tæt på den 16-årige, gerningsmanden, der affyrede pistolen, har stået. Og af den grund ville efterforskningslederen ikke tage ordet likvidering i sin mund. I hver fald ikke endnu.Hvis ikke bander - hvad så?Foran opgangen var der hele eftermiddagen fyldt med mennesker. Skolekammerater, naboer, venner og nogle fra kickboksningklubben, hvor den 16-årige kom.På en lille græsplæne foran opgangen blev der lagt blomster.En lille håndfuld piger havde sat sig der. De kom om formiddagen og blev siddende i flere timer, mens folk omkring dem kom og gik, og mens den tættere familie af og til trådte ud på altanen over dem. De græd, og en ældre dame faldt sammen og måtte hjælpes inden for igen.Erik Voss, 50 år, bor et par opgange væk. Mandag aften hørte han skuddene, mens han stod i køkkenet med sin kone.»Der gik højest et minut, før jeg var henne ved ham (den dræbte, red.). Men der var han død. Han var blevet skudt i halsen, og han trak ikke vejret,« sagde Erik Voss, som har boet i boligforeningen i knap 30 år.»Jeg er stadig chokeret over, hvad der er sket. I Mjølnerparken, som ligger lidt herfra, ved man, at de har mange problemer med kriminalitet og senest også med skyderier. Men det har aldrig været tilfældet herovre,« sagde han.Chokeret, men ikke rigtig overrasket, tilføjede han. For han har som alle andre i området fulgt med, mens skyderier har ramt København sommeren over og ind i efteråret.Også politiet adresserede bandekonflikten.»Der er blevet skudt 32 gange på det seneste. Og jeg kan godt forstå, at folk kæder dette skyderi sammen med den verserende bandekon-flikt. Det har vi bare ikke noget, der tyder på skulle være tilfældet,« sagde efterforskningsleder Hans Erik Raben, som dog ikke helt udelukker bandesporet endnu.Men hvis drabet ikke skete i bandemiljøet, hvad er det så for et miljø, hvor der er våben, og hvor hætteklædte unge mænd tilsyneladende slår ihjel med vilje? Det ville politiet ikke kommentere tirsdag. Det var dog indtrykket hos flere beboere, som Jyllands-Posten talte med, at 16-årige drenge, som vokser op der, ofte vil have bekendte, som kommer i kriminelle miljøer, hvor der findes skydevåben.michael.thykier@jp.dk Han var en helt almindelig dreng, som levede et normalt teenageliv.Hans Erik Raben, efterforskningsleder og politikommissær i Københavns Politi.
En 16-årig dreng blev mandag aften skudt på Østerbro i København. Modsat nylige episoder er der ikke umiddelbart tale om bandeskyderier.
En gruppe ejendomsinvestorer med Lars Thylander i spidsen har stævnet 61 tidligere andelshavere med krav om at sætte huslejen op til det dobbelte.De tidligere andelshavere har de forløbne to år været lejere i ejendommen Klostergaarden på Østerbro.Andelsforeningen Klostergaarden AB gik konkurs i 2011 og blev i 2015 overtaget af en ejendomsfond etableret af Thylander Gruppen, hvorefter de tidligere andelshavere overgik til at være lejere. Thylander Gruppen fastsatte lejen for lejerne i Klostergaarden på samme niveau, som de som andelshavere tidligere havde betalt i boligafgift til Klostergaarden AB.Kort efter overtagelsen indbragte en af de tidligere andelshavere, Lars Erik Sebbelov, husleje og depositum for den godt 100 kvadratmeter store lejlighed, han nu beboede som lejer, for huslejenævnet i Københavns Kommune, og i februar i år afgjorde nævnet, at Lars Erik Sebbelovs leje skulle sættes markant ned fra ca. 7.500 kroner til godt 4.000 kroner.Lars Thylander ankede huslejenævnets afgørelse til ankenævnet for huslejenævn, men det fik han ikke noget ud af. Ankenævnet gav huslejenævnet ret i, at lejen i Klostergaarden skulle noget nær halveres. Efterfølgende indbragte 60 andre lejere i Klostergaarden også deres husleje for huslejenævnet og fik deres leje sat kraftigt ned.»Vi har heldigvis fået ret både hos huslejenævnet og ankenævnet - men ikke uden hård modstand fra Lars Thylander. Han er en ægte bolighaj,« lyder det fra Lars Erik Sebbelov.Han glæder sig over, at de tidligere andelsbeboere i Klostergaarden nu er nede på at betale såkaldt omkostningsbestemt leje i henhold til Lejelovens og Boligreguleringslovens vilkår.Med udsigt til HøjesteretLars Thylander og ejendomsfonden TG Partners V, hvor bl. a. tidligere EQT-partner og nu formand for CEPOS Bjørn Høi er medejer, giver imidlertid ikke op. I august stævnede TG Partners Lars Erik Sebbelov og 60 andre tidligere andelshavere i Klostergaarden med krav om, at huslejen sættes op til 814 kr. pr. kvm. i forhold til de 461,46 kr., som huslejenævnet nedsatte lejen til. De 814 kr. pr. kvm. svarer nemlig til den boligafgift, som de tidligere andelshavere før betalte i boligafgift.Ifølge Thylander Gruppens advokat Allan Thomsen er sagen principiel, fordi striden går på, om de tidligere andelsbeboeres leje skal fastsættes efter andelsboligloven eller efter lejeloven.Sagen ligger lige nu i Københavns Byret, men sagsøger og sagsøgte søger om at få den i landsretten fra begyndelsen. »Sagen ender formentlig i Højesteret,« siger Lars Erik Sebbelov.Ifølge stævningen fra TG Partners V, som er udformet af advokat Allan Thomsen, skal de tidligere andelshaveres leje fastsættes til et beløb, der svarer til den boligafgift, de betalte, da Klostergaarden var en andelsboligforening.De tidligere andelsbeboere er uenige. De mener, at lejeforholdene er reguleret af lejelovgivningen, og de har nægtet at underskrive de nye lejekontrakter, som Thylander Gruppen på vegne af TG Partners V har fremsendt.En arbejdsgruppe under Erhvervsministeriet har behandlet spørgsmålet om tidligere andelshaveres huslejebetaling. Arbejdsgruppen anbefaler i et notat fra maj i år, at huslejen for lejere, som tidligere var andelshavere, fastsættes som et gennemsnit af boligafgiften for den seneste tre-fem år.Det har ikke været muligt at få en kommentar fra Lars Thylander eller Bjørn Høi til denne artikel.bge@berlingske.dk Fakta: SAGEN OM KLOSTERGAARDEN2011 blev andelsboligforeningen Klostergaarden AB erklæret konkurs.2015 overtog Thylander Gruppen ejendommen fra Nordea, og de tidligere andelshavere overgik til at være lejere.Thylander Gruppen fastsatte lejen til samme niveau, som de tidligere andelshavere forinden betalte i boligafgift.Februar 2017 fik Lars Erik Sebbelov medhold i huslejenævnet i, at lejen skulle fastsættes efter lejelovens bestemmelser om omkostningsbestemt leje, og huslejen blev næsten halveret til godt 4.000 kr.August 2017 stævnede Thylander Gruppen Sebbelov og 60 andre lejere med krav om, at lejen skal fastsættes i henhold til andelsboligloven og dermed sættes op til 7.500 kr., som svarer til den boligafgift de tidligere andelsbeboere betalte inden konkursen.
Ejendomsmatador Lars Thylander og tidligere EQT-partner Bjørn Høi er blandt en håndfuld investorer, der tager et opgør med tidligere andelshavere i konkursramt andelsboligforening.
Endelig er den her, fristes man til at skrive.Københavns nye omfartsvej, Nordhavnsvej.Åbningsdagen er på mandag, men tidspunktet for hegnnedtagning forbliver hemmeligt til sidste øjeblik: »Vi kan ikke risikere, at bilisterne begynder at holde i kø på Helsingørmotorvejen,« ler Anne Kongsfelt: »I kan skrive, at hegnet helt sikkert er væk, når folk skal retur igen om eftermiddagen.« Hun er projektchef på Nordhavnsvej, Københavns Kommunes største infrastrukturprojekt i nyere tid, og har knoklet for at samle alle ender siden 2007. Det første spadestik blev taget i 2010, og nu - syv år efter - er den knap to kilometer lange vej med 920 meter tunnel køreklar, om end fortsat bilfri, da hun torsdag viser Berlingske rundt på vejbanen med to spor i hver retning.Vejen blev udskudt med to år, da politikerne tilbage i 2014 besluttede at ændre vejforløbet og etablere en videreførsel af tunnelen til Nordhavn - den såkaldte Nordhavnstunnel - med det samme, så vejen og den kommende tunnel let kan sammenkobles, når finansieringen er på plads.»Politikernes beslutning kom dagen efter, at vi var blevet færdige med at støbe i Strandvænget,« siger Anne Kongsfelt: »Når det sker, trækker man lod om, hvem der skal ned og fortælle betonarbejderne, at de skal bryde det op, de netop har færdiggjort.Det vakte ikke begejstring i øjeblikket, men det var den rigtige beslutning,« siger Anne Kongsfelt.I dag er blindtunnelen på plads, og på den anden side af dens endevæg er Svanemøllehavnen: »Vi er ude at kysse vandet,« som Anne Kongsfelt siger.Usynlig for de bilister, der lige om lidt kører ad Nordhavnsvej for at komme hurtigere til Nordhavn og byen, men den naturlige vej for bilister at fortsætte ad, når også Nordhavnstunnelen kommer på plads.Dagligt forventes flere end 30.000 bilister at benytte Nordhavnsvej, og vejen vil lede i omegnen af 15.000 biler væk fra centrale beboelsesgader på Østerbro, i Indre By og i Gentofte.Ifølge Københavns Kommunes teknik-og miljøborgmester Morten Kabell (EL) er hensigten med Nordhavnsvej da også at mindske trafikken på Østerbro og i Indre By, så det bliver tryggere og mindre forurenende at leve og bo i byen.»Nordhavnsvej er en omfartsvej, der skal sørge for, at den tunge trafik ikke er inde i vores boliggader og ikke er der, hvor rigtigt mange mennesker færdes. I dag kører der mange biler og tunge lastbiler forbi eksempelvis Nørreport og Østerport. Nordhavnsvej sikrer, at de kan komme direkte ud på det overordnede vejnet,« siger Morten Kabell.Et formål, der har københavnerne for øje: »Pludselig skal man ikke have en mange ton tung lastbil op ad sig, og det bliver sikrere for skoleeleven at komme til og fra skole. Omfartsveje som Nordhavnsvej hjælper med at skabe en mere tryg by, og det bør være førstemålet for alle politikere,« siger borgmesteren.København har nemlig vokseværk, og byen vokser hurtigt. Over de kommende år skal den nye bydel Nordhavn huse op mod 35.000 indbyggere, og mange nordsjællandske pendlere kører fortsat ind og ud af København hver dag.Pladsen er den samme, og det kræver, at infrastrukturen hele tiden skal forbedres, hvis København også skal være fremkommelig i fremtiden.Derfor er Nordhavnsvej heller ikke i kon-flikt med Morten Kabells ønske om først og fremmest at tilgodese Københavns bløde trafikanter, som fylder mindst, men som der samtidig er flest af: »Jeg har en effektiv københavnsk trafik for øje, for det er den, vi er nødt til at satse på i en voksende by. Men det er også vigtigt, at den tra-fik, der er til en storby, foregår på den bedst mulige måde, og hvis en omfartsvej kan friholde boligområder for tung trafik, synes jeg, at det er fuldstændig i tråd med en by for mennesker, og ikke for biler i sig selv,« siger Morten Kabell om projektet, der har kostet 2,5 mia. kroner.Borgmesteren vil sammen med transportminister Ole Birk Olesen (LA) være til stede ved indvielsen søndag fra 11-14, hvor københavnerne og andre interesserede kan komme på cykeltur på den jomfruelige vejbane.Støjgener og forureningBlandt de cyklister, som søndag tropper op for indvie vejen, vil Allan Marouf være, og mandag planlægger han at prøvekøre ruten i bil.Han er formand for Østerbro Lokaludvalg, og det var Nordhavnsvej-projektet, der i sin tid fik ham til at involvere sig i politik.Han er spændt på, hvad vejen får af betydning for Østerbros beboere, og hvad den kommer til at betyde for trafikbelastningen i området.»I dag kører der mange tusinde biler på Østerbrogade, som flere tusinde mennesker bor ved, og de lider rigeligt af støjgener og forurening.Så vi ser frem til at se, hvordan trafikken arter sig på Indre Østerbro, nu hvor Nordhavnsvej står færdig,« siger Allan Marouf.Han har en stille bøn til de mange nordsjællandske pendlere, som lige nu fylder i bydelen, ikke mindst fordi færdiggørelsen af Nordhavnsvej har tvunget bilister over på Strandboulevarden og Østerbrogade: »Jeg håber, at pendlerne tager den nye vej, og at det forhåbentlig forkorter deres rejsetid,« siger Allan Marouf.Det er endnu uvist, hvor tidsbesparende det er at transportere sig via Nordhavnsvej, men trafikudviklingen bliver fulgt nøje af Københavns Teknik-og Miljøforvaltning.For projektchef Anne Kongsfelt er tiden frem til mandag et spørgsmål om, at tingene skal klappe.Nordhavnsvej og tunnelen er testet fra ende til anden, men nu skal dens virkelige prøve stå.De 130.000 kubikmeter beton ligger, som de skal, samarbejdet parterne imellem har været forbilledligt, og Nordhavnsvej-projektet har slået danmarksrekorden i antal dage uden arbejdsulykker.511 dage, helt præcist - »og så var der en, der klemte en tå,« siger Anne Kongsfelt.Der skal meget til at forstyrre hendes nattesøvn, men indvielsen har fyldt meget de seneste seks måneder, og morgengåturen med hunden er præget af tanker om projektets forskellige smådele: »Men vi er klar til at få bilister på Nordhavnsvej,« forsikrer hun.Den første måneds tid efter åbningen vil Nordhavnsvej være spærret i tidsrummet 20-06.Timerne skal bruges på at regulere og finjustere tunnelens tekniske installationer.perd@berlingske.dk 
Københavns nye Nordhavnsvej står færdig. Den 1.950 meter lange vejbane med tunnel skal mindske presset på Østerbro og Indre By, i takt med at København vokser.
I et helt almindeligt rækkehus i et villakvarter i forstaden Virum nord for København voksede Trine Laier op i 70' erne og 80' erne som lillesøster og efternøler i en kernefamilie, der var skruet sammen som de fleste familier på den tid.Hendes far arbejdede som økonom i Landbrugsministeriet - det meste af tiden.Og hendes mor var hjemmegående husmor - det meste af tiden. Men noget var alligevel anderledes i familien Laier.Nogle gange skulle hendes far være væk nogle dage, og en dag Trine spurgte, hvor han skulle hen, lød hans svar, at han skulle arbejde ' i et fort, der ligger dybt nede under jorden'.- Da var jeg 12-13 år, og jeg kan huske, jeg syntes, det var meget spændende. Senere har jeg fundet ud af, at det må have været Stevnsfortet.Men min far fortalte mig aldrig rigtig, hvad arbejdet dernede gik ud på.- Jeg ved ikke, om det overhovedet havde noget at gøre med hans arbejde i efterretningstjenesten, men det var første gang, det for alvor gik op for mig, at der var noget, han ikke kunne fortælle om sit arbejde, siger Trine Laier, da Ekstra Bladet møder hende i en dunkel kælderlejlighed på det ydre Østerbro.Seks års arbejdeI kælderen har Trine som instruktør - sammen med en lille flok grafikere, animatorer og spil-og filmfolk - brugt de sidste seks år på at lave ' Cosmic Top Secret', som på samme tid er et computerspil og en selvbiogra-fisk dokumentarfilm.Den handler om, hvordan ' T' forsøger at trevle sine forældres fortid op i jagten på at finde ud af, hvad hendes nu 84-årige far, Bengt Laier, og 81-årige mor, Hanne Laier, egentlig lavede for efterretningstjenesten under den kolde krig.Og i sprækkerne mellem afsløringerne af deres historie som agenter jagter hun også familiens historie.Hvordan mødte forældrene hinanden? Hvilke værdier havde de? Hvem var de? Og dermed; hvem er hun selv i dag? - Hvordan har det præget dig at have forældre med hemmelige jobs? - Det er mærkeligt at tale om, for jeg vidste jo ikke, hvad det var, jeg ikke vidste.Og jeg ved ikke, hvorvidt det har påvirket mig, for jeg har aldrig prøvet andet.Da Trine i tusmørket ankommer på cykel til kælderen på Østerbro, er hun klædt i nystrøget, dueblå skjorte med stiv flip og butterfly, en kort stram nederdel, skråhue og militærstøvler.Hun har altid været fascineret af det militære udtryk, og i spillet er figuren ' T' et foto af Trine selv, der er klippet og tegnet op som en slags dukketeater-figur, man kan føre rundt i sit eget tempo, mens man er med til at løse gåder og afsløre hemmelige dokumenter, hentet fra den faktuelle verden.Alle figurer er fotos, hvor mange er taget fra familiens album i Virum, hvori der var masser af billeder fra begge forældres fortid i militæret.Hendes far var major, og hendes mor var delingsfører i det kvindelige flyverkorps.Særligt et foto, hvor Trines mor eksercerer med den unge Margrethe, der dengang var 17-18 år og kronprinsesse, der skulle trænes til at blive den øverste chef for det danske forsvar, fascinerede Trine.Mor afsløret- Min mor stod der på billedet, iført militæruniform og solbriller, og trænede en deling kvinder og den unge Margrethe. Jeg syntes, det var sejt, siger Trine, der fik tændt lysten til at vide meget mere om familiens historie.- Jeg har altid vidst, at hun blev uddannet i Flyverkorpset og trænede den kommende dronning i både skydning, judo, fægtning, orienteringsløb, honnør og eksercits, siger Trine.Men det var først, da hun begyndte at researche i sin fars fortid, at det gik op for hende, at arbejdet i Flyverkorpset havde bragt hendes mor videre op i systemet, indtil hun også blev headhuntet til efterretningstjenesten.Det bliver afsløret, da Trine i et interview til computerspils-dokumentaren spørger: - Mor! Ved du, hvad far arbejdede med dengang? Og hendes mor svarer: - Nej. Jeg var i en anden afdeling.- Hvad? Var du også i efterretningstjenesten? Hvor var du? spørger Trine og får det meget effektive svar: - Det kan jeg ikke huske.HemmelighederDen type svar var metoden, der blev brugt, forklarer Trine.- Det betød, at der var nogle sjove ordvekslinger, men jeg følte det ikke ubehageligt, eller at de løj for mig, fortæller hun og forklarer: - Der blev hele tiden svaret, at ' det kunne man måske godt forestille sig' eller ' nej, det kan jeg ikke udtale mig om'. Men der blev alligevel sagt et eller andet, man kunne bruge. En afledningsmanøvre, der på samme tid var en slags svar, der ikke var absolut.På den måde fandt Trine ud af, at hendes mor kom et endnu mere hemmeligt sted hen end der, hvor hendes far var.- Jeg spurgte min mor, om det sted var Echelon ude på Amager. Og hendes svar lød: - Det er ikke Echelon. Det hed FCR - Forsvarets Centralradio.- Og DIN hemmelighed, hvad går den ud på? - Det kan jeg ikke huske.- Bliver den afsløret i spillet? - Det kunne man godt forestille sig, svarer hun på efterretningssprog og fastslår, at hendes opvækst i hvert fald har gjort, at hun elsker hemmeligheder.lade@eb.dk.Et puslespil af svar skulle samlesSvarene fra forældrene måtte Trine selv sætte sammen med, hvad hun ellers havde samlet op. Det er også den måde, Trine nu selv fortæller sin og familiens historie på i form af computerspillet.Spillet er for voksne, og ved at følge ' T', løse gåder, finde og afsløre hemmelige dokumenter, kaste med håndgranater, flyve og forcere forhindringer, styrer man ' T's jagt på forældrenes hemmeligheder.Man møder Uffe Ellemann-Jensen, en jagerpilot og en af de to danske spioner, der i 1987 blev fanget under en opgave i Polen og idømt syv og ni års fængsel.Senere blev de udleveret til Danmark mod en kaution på 3,5 millioner kroner, men efterretningstjenesten anerkendte aldrig det arbejde, de to spioner havde udført bag jerntæppet, og tjenesten fastholdt, at de to danskere blot var ' uheldige turister'.På skydebanen med farAlt bliver sat i spil i ' T's forsøg på at komme dybere i fortidens hemmeligheder. Som spiller løber man med hende ind i de nordsjællandske skove, hvor hun har løbet orienteringsløb, lige siden hun var lille. Og vi er på skydebanen, hvor hun også fik lov at følge med sin far til træning, men ifølge spillet aldrig fik lov til at skyde selv - eller fik hun det? Det ' kan hun ikke huske'.Hårdt arbejdeLangt størstedelen af hendes fars arbejde i tjenesten foregik ikke på spændende, farefulde agent-rejser, men var hårdt arbejde på et dansk kontor, hvor den daværende udenrigsminister Uffe Ellemann-Jensen også var, fortæller hun.- De prøvede med statistiske og matematiske metoder at finde ud af, hvor stor kapacitet Sovjet havde økonomisk, og hvor meget naturgas, sværindustri og våben de rådede over. De prøvede via kæmpe udregninger på den gigantiske datamat DASK, der fyldte to etager i en villa i Valby, at vurdere, hvor stor faren fra øst var.Det er blandt andet det arbejde, jeg nu har prøvet - med ret stor usandsynlighed - at finde igen på den gamle datamats lagre.- Hvad har overrasket dig mest undervejs i din jagt? - At efterretningstjenesten var så åben. Da jeg bad om indsigt i de dossierer og journaler, de havde liggende om mine forældre, var tjenesten meget hjælpsomme og satte et såkaldt ' afklassificerings'-møde op, hvor mine forældre blev inviteret ind på Kastellet til kaffe med småkager og blev briefet om, hvad de kunne - og ikke kunne - afsløre, siger Trine.Svært for forældreneHun fortæller, at hendes forældre lige skulle vænne sig til, at der faktisk var noget, de godt kunne tale om i dag.- Det er lidt svært for mine forældre at navigere i det, men de gør absolut en indsats, og det har betydet, at de også selv er begyndt at snakke om noget, de heller ikke har talt så meget om tidligere.- Det vælter ud af skabet, som min mor siger. Jeg tror, det er dejligt for dem at kunne tale om det. Og jeg har også lært mine forældre meget bedre at kende.Jeg har altid vidst, at hun blev uddannet i Flyverkorpset og trænede den kommende dronning Der var nogle sjove ordvekslinger, men jeg følte det ikke ubehageligt, eller at de løj for mig Alt bliver sat i spil i ' T's forsøg på at komme dybere i fortidens hemmeligheder.Fakta: TRINE LAIERTrine Laier er uddannet som instruktør på Den Danske Filmskole og har lavet en lang række animationer til dansk film og tv.I marts eller april udkommer spillet ' Cosmic Top Secret' - ' Yderst hemmeligt' i Danmark og internationalt til iOS, Android, Mac og pc.Undervejs i udviklingen har det fået flere priser i udlandet for den nye måde at lave interaktiv, spilbar dokumentar på.
FORTROLIGT: Trine Laier voksede op med forældre, der arbejdede for den danske efterretningstjeneste under den kolde krig. Nu afslører hun deres fortid i ' tophemmeligt' computerspil.
En af de største teateroplevelser, jeg nogensinde har haft, var netop i det her rum - meget tidligt i mit teaterliv.« Emmet Feigenberg lægger nakken tilbage og lader blikket vandre op mod det kuplede træloft øverst oppe i Martin Nyrops gigantiske gasbeholder på Østerbro, der siden 1986 har fungeret som teater.»Det var én af de første forestillinger, der blev spillet her - Peter Brook gæstespillede med »La Tragédie de Carmen« med bare femseks sangere og 12 musikere. Intet andet. Men det var total magi. Den gik tre gange. Jeg havde premierebillet, men så snart forestillingen var forbi, strøg jeg ud i billetkontoret og sikrede mig billet til de to næste opførelser også,« ler han og tilføjer: »Siden har der jo været spillet mange andre fantastiske ting i det her storslåede rum. Det er en stor arv, jeg glæder mig til at videreføre.« 1. september satte Emmet Feigenberg sig i direktørstolen for det nye Østerbro Teater - en fusion af Østre Gasværk og Republique. Siden den bratte afgang som skuespilchef på Det Kongelige Teater for tre år siden har han arbejdet som freelance-instruktør og sat forestillinger op både herhjemme og i udlandet, blandt andet på Dramaten i Stockholm. Men det er tydeligt, at han trives ved igen at have foden under eget teaterbord og glæder sig over de nye udfordringer.»Det er jo to meget væsentlige, men også meget forskellige teaterprofiler, som bare tilfældigvis har adresse tæt på hinanden her på Østerbro, man nu har valgt at slå sammen,« siger han.»Og det er klart, at den store udfordring - men også det, som gør opgaven allermest spændende - bliver at forene de to yderpunkter. På den ene side det mest brede og spektakulære teater i Det Københavnske Teatersamarbejde, og på den anden side det teater, hvis opgave og dna er at eksperimentere og undersøge grænserne for scenekunsten og have en international pro-fil. Det er de to ben, vi skal stå på - alt det inde i midten, den mere konventionelle forståelse af teatret, det er nok ikke så meget der, vi skal boltre os. Vi skal være ude på fløjene.« At organisationen officielt har fået fællesnavnet Østerbro Teater betyder altså ikke, at publikum fremover skal opfatte den som ét teater med en ensartet profil, understreger Emmet Feigenberg.»For publikum vil vi stadig være Østre Gasværk og Republique,« siger han.Men internt håber han, at sammenlægningen vil gøre det muligt at pulje kræfterne på tværs af de to teatre, så der kan skabes mere kunst for de stadigt færre midler, der er til rådighed.»Man har jo allerede sparet en del ved at have én ledelse i stedet for to, men jeg tror også på, at vi kan opnå nogle yderligere stordriftsfordele, for eksempel ved at teatrene hjælper hinanden i spidsbelasninger i stedet for at købe dyr arbejdskraft udefra,« siger han.Men sammenlægningen rummer også en kulturpolitisk idé, understreger Emmet Feigenberg.»Og det er den, jeg skal stå på mål for. Det særlige behøver ikke nødvendigvis være smalt og svært tilgængeligt. Det kan godt være, at noget, som vi først tester i et mindre format på Republique, viser sig at have potentiale til at få et stort liv på Gasværket. Og at den eksperimenterende ånd og internationale udveksling, der har været karakteriserende for Republique, vil kunne få en afsmittende virkning i den måde, vi tænker teater på Østre Gasværk,« siger han, men skynder sig så at slå fast, at de to huse på ingen måde skal nivelleres ned og gøres ens: »Jeg bygger videre på det, der er - Østre Gasværk som det store og bredt favnende teater og Republique som det eksperimenterende og nyskabende.« Når vi til dette interview har valgt at sætte Emmet Feigenberg stævne på Østre Gasværk Teater og ikke på Republique, skyldes det, at Gasværket står foran en gennemgribende ombygning; den største siden gasbeholderen blev taget i brug som teater for godt 30 år siden.»Efter nytår bliver hele bygningen tømt. Alt bliver ryddet ud, kun de rå mure vil stå tilbage.Og det nye, der fyldes ind, bliver meget mere fleksibelt. Flytbare moduler, både publikumsopbygningen, foyerområdet og baren, så vi får mulighed for at udnytte det fantastiske rum på mange flere, forskellige måder,« forklarer Emmet Feigenberg.»Og der kommer helt nye stole. Det tror jeg, publikum vil sætte pris på,« tilføjer han.Selv har han ikke haft indflydelse på projektet, det har ligget hos bygningsbestyrelsen, der også har formået at skaffe de 40 mio. kroner, der skulle til. Men han er ovenud tilfreds med det, de har planlagt, og kan ikke lade være med at tænke, at der må være et nådigt forsyn, der nu for anden gang sørger for, at han kan rykke ind i et helt nyindrettet teaterrum - første gang var, da han som ny skuespilchef i 2008 rykkede ind i det helt nye skuespilhus.Lige nu er Gasværkets store rum fyldt godt op med scenografien til familieforestillingen »Vildheks« - den seneste af de store familieog fantasyforestillinger, blandt andre »Skammerens Datter« og »Jordens Søjler«, som har trukket publikum i titusindvis og i høj grad er blevet Østre Gasværks varemærke.Om den tradition fortsætter, når han næste efterår sætter sit eget første sæsonprogram på scenen, vil Emmet Feigenberg ikke skrive under på.»Personligt tror jeg, at tiden nu er kommet til noget andet. Så jeg vil nok vægte fantasyuniverset noget mindre, end publikum har vænnet sig til,« siger han. »Lige nu mærker jeg en voldsom interesse for Danmarks historie, og jeg kunne godt tænke mig, at vi sætter nogle historiske dramaer op med realistiske fortællinger fra danmarkshistorien - uden at vi skal til at holde historiske foredrag på teatret.« Musik kommer helt sikkert også fremover til at spille en stor rolle i forestillingerne på Østre Gasværk. Men Emmet Feigenberg regner også med, at der bliver plads den slags store, »rigtige« skuespil, som han tidligere har sat op på Skuespilhusets Store Scene - stykker som »Fanny og Alexander«, »Hærværk« eller store Shakespeare-forestillinger.»Men dagligstuedrama med fem personer tror jeg ikke, vi kommer til at se på Østre Gasværk,« siger han. »Her skal vi udnytte rummets særlige kraft og magi til at give følelsen af en overvældende oplevelse.« På Republique tager Emmet Feigenberg over efter en sæson, som har været teatrets mest succesfulde med Mette Martinussen og Rolf Heims »Festen« som madteater« som det effektfulde punktum.»Det har været spændende at følge den udvikling, som H. C. Gimbel - sammen med Martin Tulinius, som desværre døde alt for tidligt sidste år - har givet teatret de seneste sæsoner.Jeg ville være et skarn, hvis jeg ikke med respekt og taknemmelighed byggede videre på de resultater,« siger han.»Men der vil selvfølgelig også ske nye ting.Jeg er vældig optaget af at holde øje med nyt talent, og jeg mener, at vi, der nyder det privilegium at have en scene til rådighed, også har pligt til at sikre fødekæden ved at invitere de nye talenter ind. Det er selvfølgelig risikobetonet.Men ligegyldig hvor meget nedskæringerne og den stramme økonomi tilsiger os at satse på det sikre, skal der også være plads til fornyelse.« Han ser det som en vigtig mission for det nye Østerbo Teater at samarbejde bredt, både med samtidens danske og udenlandske dramatikere og med det såkaldt »frie felt«. Han er også parat til at kigge efter andre og mere utraditionelle »legekammerater« inden for tilgrænsende kunstformer - f. eks. billedkunst og performance. Eller blandt de helt store spillere som TV.»Der er helt sikkert noget i TV-universet, vi kunne samarbejde om at videreudvikle til teater, enten det er drama, underholdning eller børneformater. Også for at honorere vores lyst til at nå et stort publikum,« siger han.»Det er vigtigt, at vi eksperimenterer og er åbne for nye vækstlag og nye samarbejdspartnere.Men det er også vigtigt, at vi selv som teater stræber efter en større fleksibilitet og kan producere oplevelser i forskellige formater og med forskellige produktionsmetoder.Det er ingen naturlov, at en produktion absolut skal have syv ugers prøvetid. Nogle kan laves hurtigere, andre har brug for længere tid.Den strukturændring, der er kommet med sammenlægningen af de to teatre, ser jeg ikke kun som en nødvendig spareøvelse. Den lukker også op for et udviklingsrum, som, hvis vi håndterer det rigtigt, betyder frisættelse af nogle muligheder, vi ikke har haft før.«.»Jeg mener, at vi, der nyder det privilegium at have en scene til rådighed, også har pligt til at sikre fødekæden ved at invitere de nye talenter ind.« Emmet Feigenberg, direktør for Østerbro Teater.
1. september satte Emmet Feigenberg sig i chefstolen for Københavns nye, fusionerede Østerbro Teater. Han ser ikke kun den administrative sammenlægning af de to teatre som en nødvendig spareøvelse, men også som en frisættelse af nye muligheder for scenekunsten.
Danmarks første trestjernede Michelinkok, Rasmus Kofoed, taler lavmælt med to kokkekolleger, mens han med en pincet nipper krydderurter op fra en gennemsigtig plasticboks og lægger dem på et lille stykke lever. De tre kokke befinder sig i deres eget univers, opslugt af arbejdet og deres indbyrdes samtale.Februars gråtoner er forvist denne torsdag, hvor frokostgæsterne endnu ikke er begyndt at indfinde sig på Geranium. Solen sender generøst farve og varme ind ad de store vinduer på ottende etage i Parken på Østerbro, hvor udsigten til sund og by er overdådig.Roen og koncentrationen hersker, da Rasmus Kofoeds uadskillelige makker og chefsommelier, Søren Ledet, energisk skridter ind i det store rum. Omklædt og klar til dagens dont.Restaurant Geranium er et fælles hjertebarn.De er jævnaldrende og har kendt hinanden og arbejdet, siden de var kokkeelever på henholdsvis Hotel d'Angleterre og Strandmøllekroen.»Vi klikkede godt sammen,« husker Søren Ledet.Begge kronede deres kokkeuddannelse med bronzemedaljer til den afsluttende eksamen, og de kunne spejle sig i hinandens ambitioner om at præstere deres ypperste.Makkerskabet har budt både på op-og nedture.De er blevet vist vintervejen - fyret sammen - da de arbejdede sammen på Krogs Fiskerestaurant og siden på D'Angleterre. Allermest har de udviklet sig sammen, inspireret hinanden, blevet mere erfarne sammen, støttet hinanden, når knubsene regnede ned over dem, allermest har de sammen skabt Geraniums værdier, ånd og særkende.Geranium har alle dage »været et ambitiøst livsprojekt«, understreger makkerparret.Rasmus Kofoed: »Vi er grebet af at skabe og forme Geranium. Det inspirerer os, og det har udviklet os som mennesker,« siger Rasmus Kofoed.Søren Ledet: »Det handler om en helhed.Man kan ikke bare vie hele sit liv til Geranium og så lade familien sejle. Når man ser hinanden på den måde, bliver det også lettere at arbejde sammen og have et langvarigt makkerskab.« »Vi arbejder godt sammen, fordi vi forstår hinandens styrker og svagheder, accepterer hinanden og giver hinanden rum til at være dem, vi er,« fortsætter han.Rasmus Kofoed: »Vi vil begge have det bedste ud af det, vi beskæftiger os med. Vi dækker hinanden af, og vi bevæger os også ind over hinandens områder. Søren er jo en aldeles fremragende kok,« siger Rasmus Kofoed.Makkeren Søren Ledet: »Vi er kompromisløst ærlige over for hinanden. Er vi ikke det, så mister vi grundlaget for vores forretning.« F ælles forcer er, »at vi er gode til at bevare roen og overblikket«. Et karaktertræk, som Rasmus Kofoed har lært sig som konkurrencekok. Han er den eneste kok, der hidtil har taget både guld, sølv og bronze ved det uofficielle VM for kokke, kaldet Bocuse d'Or.»Det har formet mig som kok og menneske.Jeg fik brændt meget krudt af ved at kaste mig ud i det. Det var et livskundskabs-kursus, hvor jeg fandt ud af, hvor jeg kunne udfolde mig bedst.« Undervejs betød det også en ny rollefordeling.Rasmus Kofoed forblev ved sin læst i køkkenet, mens Søren Ledet rykkede ud i restauranten, blev restaurantchef og vejledende mundskænk - sommelier - for Geraniums gæster.»Dengang anede jeg ikke, hvor stor en forskel en tjener kunne gøre i forhold til gæstens totaloplevelse. Da Rasmus og jeg stod i lære, tænkte man ikke på et restaurantbesøg som en helhedsoplevelse; et design.« Vin er ikke bare smag og duft for Søren Ledet.Det er fortællinger, oplevelser, minder og en masse benhårde studier, der aldrig får en ende, fordi han vil holde sig skarp på sit felt.Rasmus Kofoeds kald er at være i et køkken.Han er opslugt af den kreative proces og er i »en konstant abstrakt dialog med årstiderne«, når han udvikler sine retter. Han er også fascineret af holdarbejde på Geranium.»Jeg har aldrig læst bøger om ledelse. Det er styret af mine fornemmelser; om bare at være til stede, inspirere. Eksempelvis nu hvor det er sæson for ramsløg. Så skal vi lave en fantastisk ret, hvor vi får det bedste frem i dem. For ramsløgene er for mig som et møde med en gammel ven, jeg ikke har set et år. Den begejstring smitter og giver energi i køkkenet, og alle er med, når jeg siger: »I år skal vi tilberede ramsløgene lidt anderledes. Kom, nu går vi i gang«.« Sjusk gør ham vrissen, men han hverken råber eller skriger i køkkenet. Han siger det, der skal siges, når man er ambitiøs på Geraniums vegne.Succesen er til at få øje på. Ud over at Geranium er den første restaurant herhjemme, der har fået tre Michelinstjerner, er den kåret som verdens 19.-bedste restaurant blandt »The Worlds 50 Best Restaurants«. Og i den nordiske restaurantguide, White Guide Nordic, er den kåret som Nordens bedste restaurant.P udsigt i al den enighed er, at makkerparret stikker af fra hinanden, når det gælder fodboldklub. Rasmus Kofoed holder mest med Brøndby, Søren Ledet er FCK-fan. I hvert fald »lidt endnu« truer han med glimt i øjet. »Går det helt ned ad bakke, så skifter jeg.« Søren Ledet husker stadig sit første, lidt forbeholdne møde med Parken og lokalerne. De var gået konkurs med deres første restaurant i Kongens Have, som de havde åbnet i 2007, og måtte lukke halvandet år senere.Rasmus Kofoed var blevet kontaktet af Parken, som havde ledige lokaler. I første omgang havde de sagt nej, for associationen med hotdogs, øl og fodbold stemte umiddelbart ikke med billedet af den type restaurant, de ville være. De blev fuldstændigt revet med af den overdådige udsigt og glemte helt, »at vi var i en af de mindst smukke bygninger i landet. Det er det magiske ved det her sted,« siger Søren Ledet.Og at det lykkedes at vende fallitten og endte med at blive en succeshistorie, skyldes ifølge Søren Ledet, at de stædigt og kompromisløst har holdt sammen.»Vi accepterede ikke nederlaget, men tog kampen op.« »Vi har deltaget i mange konkurrencer, og når man er konkurrenceminded, så lærer man, at man ikke skal lade sig slå ud af et nederlag.De kommer. Det handler om at komme over dem på en positiv måde, at lære af dem, fordi nederlag kommer vi alle ud for. Hvis ikke man accepterer det, kommer man aldrig videre i livet.Man må lære af nederlagene for at blive en bedre version af sig selv,« siger han.I de første år i Parken fik Geranium sin første og siden sin anden Michelinstjerne. Tilsyneladende var alt succes, men økonomien havde det elendigt, og forholdet til restaurantens tidligere ejer var alt andet end godt. Det var en brydsom tid, som påvirkede både familie og privatliv. Det var også tæt på, at Geranium var lukket, fordi mismodet greb dem, men skæbnen ville det anderledes. De købte selskabet af den tidligere ejer, og i 2015 blev Saxo Bankmilliardæren Lars Seier Christensen hovedaktionær i Geranium.»Det var en stor gevinst at få Lars ombord med hans passionerede forhold til mad. Han har et kæmpe netværk af spændende mennesker, der gerne ville besøge restauranten, samtidig med at det gav os mulighed for at få stedet til at være i præcis den ånd, som vi ønskede os, restauranten skulle være. Det er et helt vildt skønt samarbejde, vi har,« siger Søren Ledet.Geraniums køkken blev flyttet midt ind i spisesalen, hvor det ligger totalt åbent, som en stor ø - en scene, hvor man som gæst kan følge 12 kokkes arbejde.K okke og tjenere har denne formiddag travlt med at gøre klar til, at dagens første gæster kommer til frokost.Borde bliver dækket. Blomster båret ind.»Holdet er altafgørende for, at vi lykkes. Vi har ikke behov for 11 Preben Elkjær'er, der alle vil score mål. Vi har behov for alle de færdigheder, et fodboldhold rummer.Vi ansætter passion frem for CVer, og vi ansætter medarbejdere, som passer ind i teamet.På den måde kan vi skabe noget unikt. Selvfølgelig skal fagligheden være på plads, men mest af alt så skal de brænde for at være på Geranium. For når mennesker har passion for at være et sted, så smitter det af på alt, hvad de gør,« siger Søren Ledet.»Jeg elsker, når en tjener - i stedet for at have drukket sig i hegnet i weekenden - kommer onsdag morgen og siger: »Jeg har fået en idé til, hvordan vi kan gøre noget helt anderledes.« Det er med til at gøre vores kreative tænketank endnu større,« siger han.I øjeblikket er de 38 ansatte i familien Geranium.Rasmus Kofoed kalder det et »ungt kuld« og »familieånd«. »Vi arbejder mange timer, og vi kan lige så godt få det bedste ud af den tid, vi er her sammen. Vi skal huske at stoppe op og nyde nu. Det er jeg først blevet bedre til i de senere år.« »Jeg nyder at stå i det åbne køkken, hvor vi står tæt - skulder ved skulder. Hvor vi anretter og serverer, hvor der er et dejligt flow, hvor der er stemning og liv, og hvor vi kan stoppe op og nyde en dejlig solnedgang. Vi er ikke en fabrik, hvor vi stempler ind og stempler ud igen. Det er vigtigt, at vi lader os inspirere af stedet her,« siger han.Geranium »har skabt mange kærestepar«, smiler Søren Ledet med øjnene: »Jeg ved godt, der er mange arbejdspladser, hvor man ikke må date hinanden, hvis man arbejder sammen.Lad nu folk have lidt passion i livet!« Da Rasmus Kofoed og Søren Ledet talte om, hvilken restaurant de ville skabe år tilbage, talte de meget om perfektionisme. I dag er betoningen en anden. Selvfølgelig skal der være orden og høj standard på Geranium, men der er også andre elementer, der er mindst lige så vigtige.Stemningen skal være god. Personalet skal trives. Der skal også være tid til at glæde sig sammen, spise sammen. Fundamentet skal bygges på et godt team og en holdånd. »Det giver god mening, fordi det smitter af på gæsterne.Vi skal også udvikle os hele tiden. Det duer ikke, at vi hviler på laurbærrene. En restaurant er en levende mekanisme, og det skal den være til den dag, hvor den lukker,« siger Rasmus Kofoed.Hverken Søren Ledet eller Rasmus Kofoed har planer om at åbne flere restauranter.»Der er noget smukt i bare at være her, være til stede og fokusere på Geranium. Jeg ved godt, at der er mange andre, der åbner flere restauranter, men jeg tænker more money, more problems. Har jeg brug for det i mit liv?« spørger Rasmus Kofoed og svarer retorisk selv: »Nej.« Der skal også være plads til familien. Han har tre børn, Søren Ledet to, og deres restaurantchef to.»Det er vigtigt for mig, at familien kan fungere sammen med Geranium. Familien betyder alt i verden for mig. Jeg ser rigtig mange af mine kolleger, som enten må vælge restauranten eller familien fra, fordi de ikke kan forene det - så bliver de weekendfædre eller noget andet.« Derfor besluttede Søren Ledet og Rasmus Kofoed sig også for, at de holder lukket søndag, mandag og tirsdag. »Det er en af de vigtigste beslutninger, vi har taget. Vi er grådige. Vi vil have både familien og Geranium. Det har vist sig at være ekstremt frugtbar beslutning for os.« N år ugen på Geranium er omme om lørdagen, samles alle medarbejdere i det åbne køkken. Ugen afrundes med en briefing, hvorefter en tjener eller en kok holder et oplæg på fem, ti minutter for hinanden. Senest var det en polsk kok, der fortalte om sit hjemlands traditioner.»Det er også en god måde at lære hinanden at kende på, for her er hele verden repræsenteret.Vi slutter af med at sige »god service« til hinanden, og så laver vi en highfive,« fortæller Rasmus Kofoed.Får I igen tre stjerner i morgen? »Målet er det samme, som det altid har været.Det har aldrig været at blive årets restaurant, Nordens restaurant eller blive nummer 19 blandt verdens 50 bedste restauranter eller at få tre Michelinstjerner. Målet er at dygtiggøre os og blive ved med at være en bedre version af os selv og give vores gæster en bedre oplevelse, end de fik sidste gang, de var her,« siger Søren Ledet smilende. Og jo, han tror, de får tre stjerner igen. Det gør Rasmus Kofoed også.Rasmus Kofoed: »Jeg bliver ked af det, hvis vi mister en stjerne. Men sådan er det ikke i mit univers, fordi det er ikke sådan, jeg tænker.Vi får tre stjerner. Det er ikke, fordi jeg synes, vi er verdensmestre heroppe. Jeg synes bare, at vi har udviklet os rigtigt meget siden sidste år. Jeg synes, der er bedre harmoni mellem tjenere og kokke, og jeg synes, at menuen er blevet endnu bedre.«.vv@berlingske.dk Jeg har aldrig læst bøger om ledelse. Det er styret af mine fornemmelser; om bare at være til stede, inspirere.Rasmus Kofoed Holdet er alt afgørende for, at vi lykkes. Vi har ikke behov for 11 Preben Elkjær'er, der alle vil score mål. Vi har behov for alle de færdigheder, et fodboldhold rummer.Søren Ledet.Fakta: Rasmus KofoedMedejer og chefkok på Geranium, 43 år.Uddannelse: Udlært kok på Hotel d'Angleterre i 1997. Bestået med bronzemedalje.Karriere: Har i årene 1997-2007 arbejdet som kok eller køkkenchef på bl. a. Scholteshof i Belgien, Kommandanten, Krogs Fiskerestaurant og Hotel d'Angleterre. Siden 2007 Geranium.Bonus: Har som den eneste kok i verden vundet både guld, sølv og bronze ved kokke-VM (Bocuse d'Or).Søren LedetPartner, restaurantchef og sommelier, 43 år.Uddannelse: Udlært kok i 1999. Bestået med bronzemedalje.Gastronom med sølvmedalje i 2011, sommelier 2013.Karriere: Har i årene 2002 arbejdet som kok på Søllerød Kro, været souschef på Krogs Fiskerestaurant, assistant head chef på NOMA og på Hotel d'Angleterre, assisterende souschef på Kokkelandsholdet, National Culinary Team of Denmark. Siden 2007 Geranium.Bonus: Var årets kok i 2004, vandt tredjepladsen i Nordic Championships for kokke i 2005. Vandt European og International Coupe Georges Baptiste i 2012.
Hvordan leder man en trestjernet Michelinrestaurant, og hvad driver Rasmus Kofoed og Søren Ledet, makkerparret bag Geranium? »Holdet er altafgørende for, at vi lykkes,« siger de. Og der er aldrig brug for at råbe højt i køkkenet. Mandag ved de, om der igen er tre stjerner til restauranten på Østerbro.
»Recep Tayyip Erdogan! Recep Tayyip Erdogan!« En gruppe yngre mænd synger taktfast, mens de hopper og klapper, som var det topscoreren for et af Istanbuls ikoniske fodboldhold, de hyldede.For få år siden var den klareste skillelinje i det dansk-tyrkiske miljø, om man holdt med Besiktas, Galatasaray eller Fenerbahçe, joker en ung mand, der er på vej væk fra den tyrkiske ambassade på Østerbro i København: »Nu er der gået politik i den.« Både Erdogans parti, AKP, og det kurdiske parti, HDP, har arrangeret busser, som har transporteret tyrkere fra alle hjørner af Danmark til ambassaden i dagene op til lukningen af det danske valgsted den 9. april.AKP er for forfatningsændringen, mens HDP er imod. Og det ellers så rolige ambassadekvarter er omdannet til et dansk-tyrkisk folkemøde.Der står termokander med sød te og fade med små kager og tyrkiske delikatesser på tagene af de biler, der er parkeret langs vejsiden. Godt 40 mennesker står samlet foran ambassaden, jævnt fordelt i to grupper.Dem, der stemmer ' ja' i dagens folkeafstemning, står på den ene side af den soldækkede villavej, modstanderne på den anden. De er kommet for at deltage i folkeafstemningen om en forfatningsændring, der vil udvide den tyrkiske præsidents beføjelser betragteligt.Vedtages den, vil præsidenten fremover kunne udpege ministre, udstede dekreter og udarbejde budgetter, ligesom præsidenten får myndighed til at erklære undtagelsestilstand uden om parlamentet.For de fleste handler folkeafstemningen dog om, hvorvidt man generelt er for eller imod Tyrkiets stærke mand gennem de seneste 15 år, Recep Tayyip Erdogan.Og aldrig har så mange tyrkere bosat i EU deltaget i en tyrkisk valghandling, skriver det tyrkiske netmedie Haber7.' Ved at gøre sig til diktator'En tallerken med små vindruebladsruller med oksekød går rundt blandt gruppen, der er imod forfatningsændringen.Retten hedder ' sarma', fortæller 51-årige Memet Dogveirin, der ligesom de fleste fremmødte nejstemmer har kurdisk oprindelse.Næsten halvdelen af de herboende tyrkere er kurdere. Det gælder kun omkring 15 procent af befolkningen i Tyrkiet.»Hvis Erdogan får sin vilje, bliver al magt samlet under ham. Parlamentet vil være betydningsløst, og det vil ikke være muligt at stille ham for en domstol,« siger Memet Dogveirin, som dog erkender, at præsidenten er en populær mand i Tyrkiet.»Men demokrati er også ytringsfrihed, et frit retssystem og retfærdighed.Kurderne har aldrig nogensinde oplevet nogle af delene i Tyrkiet, men de seneste år har enhver, der er uenig med Erdogan, mistet sine rettigheder,« siger han.Den 36-årige pædagogmedhjælper Nuray Baastrup afbryder: »Erdogan er ved at gøre sig selv til diktator. Så simpelt er det. Og det har skabt splittelse blandt tyrkerne. Både dernede og herhjemme.« Hun er kommet hele vejen fra Ikast for at stemme ved dagens valg.Præsident Erdogan betragtes i dag som en farlig mand i Europa.Det tyrkiske styre kritiseres rutinemæssigt af menneskerettighedsorganisationer, og Tyrkiet er berygtet for at være det land i verden, hvor flest journalister sidder fængslet.Særligt siden sommerens kupforsøg har AKP-regeringen strammet grebet om landet, der stadig officielt er i undtagelsestilstand. Flere end 40.000 mennesker er blevet anholdt, og titusindvis af offentligt ansatte i retsvæsenet, statsapparatet og militæret er blevet fyret. Den tyrkiske regering hævder, at den blot holder landsforrædere og kupmagere ansvarlige for deres forbrydelser. Mange kritiserer dog styret for at bruge kupforsøget som et påskud for at udrense politiske modstandere. Alligevel nyder Erdogan opbakning fra mange af de tyrkere, der er vokset op og bor i Danmark. Ifølge den tyrkiske avis Milliyet stemte 50 procent af dansktyrkerne på Erdogans parti, AKP, ved parlamentsvalget i 2015. Det kurdiske HDP fik 36 procent af stemmerne, mens det yderligtgående nationalistiske MHP-parti, der anbefaler et ja ved folkeafstemningen, fik næsten 10 procent af stemmerne.DobbeltmoralskDe politiske uenigheder blandt dansk-tyrkerne foran ambassaden i København er dog ikke så voldsomme, at man ikke kan låne en cigaret og en sukkerknald fra nogen på den anden side af vejen. Flere hilser hjerteligt på venner og bekendte fra ' den anden gruppe'.47-årige Erdogan Erbas er i dagens anledning sirligt klædt i jakkesæt.Han nyder en kop te i solen sammen med en håndfuld af de frivillige, der gelejder folk ind og ud af ambassaden.Erdogan Erbas har stemt ja. Og det er ikke, fordi han er navnebror med præsidenten, griner han. For ham handler valget mest om, hvorvidt man støtter den kurs, præsident Erdogan har lagt for Tyrkiet.»Det er dobbeltmoralsk, når europæerne snakker om ytringsfrihed.Hvem i Danmark forsvarer den tossede Aarhus-imams ytringsfrihed? Der er imamlov. I Tyrkiet betragter vi PKK og Gülen-bevægelsen som terrorister. Derfor skrider man ind over for journalister, der sympatiserer med dem. Det er normalt,« siger Erdogan Erbas.Han mener, at Recep Tayyip Erdogan har givet det tyrkiske folk flere rettigheder, end de havde tidligere.»Økonomiske rettigheder,« siger han.»Da jeg besøgte min familie i Tyrkiet i 1990' erne, var landet fattigt. Der var lange køer for at at få mælk, smør og benzin, og man skulle underskrive et gældsbrev for at blive behandlet på et primitivt hospital. Dengang var der en lille superrig elite. Erdogan har fordelt pengene. Skoler og hospitaler er blevet gratis, og der er kommet strøm i landsbyerne. De fattige har ubetinget fået det bedre under Erdogan,« siger Erbas og tager en tår af sin hvide plastikkop.Han finder det naturligt, at man nu vil forlænge præsidentens embedsperiode.Før Erdogan fik magten i 2003, var der militærkup og regeringsskifte »nærmest en gang om året«, siger han og hentyder til stabiliteten, der er indtruffet siden da.»Erdogan er folkets mand. Vi tyrkere kan godt lide politikere, der siger tingene hårdt, som de er, uden kartofler i munden,« siger Erdogan Erbas.»Jeg måler også Erdogan på, at han har gjort Tyrkiet selvstændigt.Vi er ikke afhængige af EU eller Verdensbanken længere. EU tog pis på os. De havde altid ekstra krav til Tyrkiet.I virkeligheden ville de aldrig have os ind, og det er også helt fint.Tyrkiet er ikke Europa, og vi hører måske ikke til. De skulle bare have sagt det, som det var.« Erdogan Erbas er dansk gift og regner derfor med at blive boende i landet, men han fortæller, at mange dansk-tyrkere flytter tilbage til Tyrkiet eller overvejer at gøre det.StabilitetEn af dem er den 48-årige murermester, Ali Keshkin, der er mødt op for at stemme ja. Han føler sig ikke velkommen i Europa længere, fortæller han.»Man snakker grimmere og grimmere om muslimer. Jeg har boet i Danmark hele mit liv uden problemer, men jeg er begyndt at mærke fremmedhadet,« siger han.For et par år siden arbejdede han i Tyrkiet et par år og var forbløffet over, hvor godt landet fungerede.»For 15 år siden betalte man sine trafikbøder to gange: En gang direkte til politimanden og en gang til staten.Alting var bundråddent. Det har Erdogan sat en stopper for. I Danmark tager man for givet, at hospitalet er gratis, og at politiet ikke er korrupt. Det er helt nyt i Tyrkiet,« siger han.Tyrkiet har altid været delt i to grupper: De moderne og de religiøse, fortæller Ali Keshkin.Selv var han ' moderne', da den stærkt religiøse Erdogan blev valgt, og frygtede derfor, at øl ville blive forbudt, at kvinderne skulle have tørklæde på, og at diskotekerne blev lukket.»Sådan blev det ikke. Erdogan er langt mere tolerant, end ' de moderne' nogensinde var. Man kan drikke øl og leve, som man vil. Før AKP fik magten, måtte kvinderne ikke bære tørklæde på offentlige steder.Nu kan religiøse kvinder arbejde på skoler, hospitaler eller i regeringen.De kan deltage i samfundet,« siger Ali Keshkin.SplittelseIfølge Haber7 har 47 procent af de stemmeberettigede tyrkere i EU deltaget i folkeafstemningen. Det svarer til 1,4 millioner mennesker.På villavejen foran ambassaden vil ikke alle have deres navn i avisen.Dem, der stemmer nej, frygter, at det vil føre til repressalier for deres familier i Tyrkiet. Ja-stemmerne er bange for, at danskere og arbejdsgivere vil betragte dem som islamister eller fascister, hvis de står frem.Men for slukkede mikrofoner bliver der diskuteret politik for fulde gardiner under solen på Østerbro. Én mener, at Islamisk stat er et komplot planlagt af præsident Erdogan, en anden, at Abdullah Gülen er en marionet for Vesten, og at det i virkeligheden var USA, der prøvede at kuppe den tyrkiske regering i fjor.Der går rygter om, at den tyrkiske regering har ' stikkerlinjer' i de europæiske lande, hvor regeringstro tyrkere kan angive andre tyrkere, de mistænker for at have forbindelse til PKK eller Gülen-bevægelsen.Politik er blevet betændt for tyrkerne, fortæller pædagogmedhjælper Nuray Baastrup. Også i Danmark.For få år siden var det mest de dansktyrkiske kurdere, der interesserede sig for politiske forhold i hjemlandet.Nu kan de færreste undgå at tage stilling, forklarer hun.»Nogle af mine gamle venner er store Erdogan-støtter. De betragter mig som landsforræder, fordi jeg støtter det kurdiske parti HDP,« siger Nuray Baastrup.»Men det er ikke et kæmpe problem endnu. Man er venner på kryds og tværs. Det er ikke ligesom i Tyskland, hvor tyrkerne er i decideret politisk krig.« Murermester Ali Keshkin har på den anden side mange venner, der stemmer nej.»Men det betyder ikke, at vi ikke kan have et godt forhold.«.masi@information.dk I Tyrkiet betragter vi PKK og Gülenbevægelsen som terrorister.Derfor skrider man ind over for journalister, der sympatiserer med dem. Det er normalt Erdogan Erbas Ja-siger.
Efter det mislykkede kup i fjor fylder politik mere for tyrkerne. Også blandt dansk-tyrkerne er man enten for eller imod præsident Erdogan. Men i søndags, hvor det var sidste chance for at deltage i det tyrkiske valg, var stemningen god foran ambassaden i København.
Nelliker? Er det ikke det? Altså, hvorfor? Nelliker!«. Der var sgu nelliker i min kalvefrikasse.Og her havde jeg ellers lige overbevist min gæst om, at det var en misforståelse at tro, at simremad kun bør spises om efteråret og vinteren.Særligt kalvefrikasseen kan noget med sommer. En lind opbagt sovs med bouillon og citronskal. Og masser af friske ærter og nye gulerødder. Jeg påstår ikke, at jeg er bedre end kokken til at lave mad. Det handler om udtrykket. Og nelliker smagte forkert her på den forholdsvis nyåbnede Det Simrer på Østerbro.Aromaen var nemlig stort set ikke farvet af andet, så selv om der var små friske ærter og gode gulerødder i, kom vi næsten i julestemning, hvis det ikke var, fordi... ja, fordi vi ikke havde lyst til det.Nævner jeg nu de nelliker igen? Ja, for de forekom ekstra fejlplacerede i betragtning af, at Det Simrer sigter mod sæsonråvarer fra »lokale og danske leverandører i det omfang, det er muligt og hensigtsmæssigt«, som de skriver på hjemmesiden, hvor de også erklærer sig for en bæredygtig restaurant, der »iværksætter løbende tiltag med henblik på at spare på vand og el«, »laver mad fra bunden uden unødvendige tilsætningsstoffer« og »arbejder hen imod, at langt hovedparten af vores råvarer skal være økologiske eller biodynamiske«. Sæsonbetonet slow food. Det kunne vi ikke smage i den frikasse. And you know why.Bøvl med bindevævEn anden misforståelse omkring simremad er, at det er nemt at lave. At det ved et mirakel laver sig selv, hvis bare man er tålmodig nok. Put gode råvarer i gryden, skru op til lummer stemning, og efterlad dem i et gruppeknald, indtil de ligger møre og saftige i suppen. Så let går det sjældent.Alt efter dyr, alder og udskæring skal temperatur og tid være ret præcis for at få det sukkulente og smagsrige resultat.Modsat saftighed, som er det, man oplever i stegte bøffer, hvor tænderne trykker saften ud af kødet, bevarer kødet sine safter i de sejere udskæringer og forbliver sukkulente, uanset hvor meget man tygger. Hvis altså de er tilberedt korrekt.Det hænger sammen med, at de udskæringer indeholder mere kollagen, altså det bindevæv, der både holder muskelfibrene sammen i bundter og strækker sig gennem dem ligesom jernarmering i beton. Bindevævets netværk af fi-bre krydser hinanden i mere komplekse mønstre og i tykkere lag her i de vægtbærende muskler, så det kræver større arbejde at tygge sig igennem. Medmindre man altså har formået at forvandle dem til gelatine under de rette forhold.Det var ikke lykkedes i denne kalvefrikasse.Dyrets muskelfibre bliver tykkere år for år, og kollagenens tråde krydser hinanden mere og mere, så et ungt dyr som en kalv skal have mindre tid end det ældre kødkvæg. Ellers bliver det for tørt og hårdt, fordi safterne er flydt ud i saucen.Det var sket her. Og så er 168 kroner ikke et godt tilbud.Direkte fra køleskabMen det var ikke, fordi køkkenet ikke kunne lave slowfood. Den asiatiske lammeskank faldt fra hinanden i fedtede tråde, og det var også lykkes at simre butternut squash, fennikel og grøn asparges godt. Lammet var kraftigt krydret, men mere mellemøstligt end asiatisk med kanel, fennikelfrø og... nelliker, men med mere temperament end julehygge, så det virkede ikke så forkert.Grisen var også sluppet godt gennem langtidsbehandlingen. Et stykke slag var konfiteret og kom som en kvadrat i skiftende lag af kød og fedt, som var klistret og glinsende, som det skulle være. Masser af smag og faldefærdig i strukturen.Men at efterlade den sprøde svær uden ridser som et låg, der måtte brækkes i stykker med fingrene, var ikke verdens bedste idé.Og så var de syltede løg kolde. Som i en del koldere end lokalets temperatur. Det var altså ikke, fordi min gæst havde ventet for længe med at smage dem. Kom de virkelig direkte fra køleskabet? Det er ikke urimeligt at tro, for det havde været problemet med vores forretter.Min gæsts røgede færøske laks var et par grader for lav, men helt galt var det med mine grønne asparges, som ikke var meget mere end 5 grader varme, mens det pocherede æg var stivnet i smilet over køleelementernes overgreb. »Jeg hader kolde æg«, sagde min gæst. Det gør jeg også.Rabarbertriflien med mangotern var til gengæld taget ud i god tid og fik ikke bedøvet sin friske sommersmag af kulde, men det var min gateau marcel ikke.Den var i forvejen mere kompakt, end klassikeren foreskriver, og den lave temperatur gjorde den kun mere fast. Men hvis man som jeg hader mousse, var det faktisk held i uheld.Vi havde fået to øl under middagen, fra Krenkerup Gods på Lolland, som leverer mange varianter til Det Simrer. De var gode. Og særligt deres let frugtige pilsner gjorde et godt arbejde for at skylle nellikerne ud af sommerstemningen.joakim.grundahl@pol.dk Det pocherede æg var stivnet i smilet over køleelementernes overgreb.»Jeg hader kolde æg«, sagde min gæst. Det gør jeg også.
Det Simrer satser på simremadens møre, bløde og saftige kød, men har ikke held med alle gryderne.
De kan komme med Herbie Hancock i Koncerthuset, hvor akustikken lyder, som om musikerne sad i en kasse, og de kan servere smooth amerikanere med udsigt til Øresund oppe ved Klampenborg. De varmeste jazzoplevelser under Copenhagen Jazz Festival er ofte dem, man render ind i på byens små steder, og gennem de senere år er Gustavs Bistro på Østerbro blevet et af dem.Her har man under dette års festival kunnet høre en ny, ung verdensstjerne som den amerikanske pianist Christian Sands. Men på programmet var også - igen i år - en af Europas allerbedste jazzpianister, italienske Enrico Pieranunzi.Der blev drukket vin og spist fransk bistromad med både trøfler og linser, mens Pieranunzi og hans udkårne danske bassist, Thomas Fonnesbæk, holdt pause imellem aftenens to sæt. Maden er trods alt en afgørende ingrediens på en bistroaften.Mens duoen spillede, blev der drukket mere vin, og temperaturen i lokalet steg.Menneskeligt, humørmæssigt og musikalsk.Jazzmenuen var denne aften præget af musik i tredelt takt, og en jazzvals af Pieranunzi i begyndelsen af første sæt bar tydeligt mesterens personlige fingeraftryk i sin blanding af nostalgi og en sødme, der tilsat et let svæv i afleveringen elegant undgik det vamle.PIERANUNZI TALER en musikdialekt, man kunne kalde for klassisk jazz. Hans anslag er smukt. Hans klang er ubesværet, åben og blomstrende fri. Fonnesbæks robuste bas fungerede som jordforbindelsen, men kunne i et af aftenens Cole Porter-numre, ' What is this thing called love', også levere en solointro.Mere vals, mere vin, mere snak, mere afslappet jazz-og bistrostemning fulgte, og efter pausen virkede duoen svævende.En standard som Porters ' Night and day' fik kun lige sit tema antydet.Mere var ikke nødvendigt.Et crazy baslinjetema, som Pieranunzi stak ud, var lidt mere, end bassisten i høj hastighed kunne læse fra bladet. Men han hang på og leverede i øvrigt smukke soloer, der kravlede til vejrs på kontrabassens gribebræt. Ikke mindst var det fint at høre ham indlede anden afdeling med en ny komposition af egen tilvirkning, som Pieranunzi bar frem med let, køligt klaverspil à la Bill Evans.Der blev poppet champagne, danset bag bardisken og optaget. Ideen er nemlig, at der skal komme en liveindspilning ud af duoens aften på bistroen, hvor de spillede sammen første gang for tre år siden. Lyden af klirrende glas og et afslappet, men for langt de flestes vedkommende fokuseret publikum kan kun blive et plus for indspilningen.thomas.michelsen@pol.dk 
En af Europas bedste pianister har gjort en lille bistro på Østerbro til fast stop på festivalen. Denne gang skulle der indspilles.
Vi vil helst spise..Pandekager og småkager. Vi kan godt lide at tage på Souls på Melchiors Plads.Det er en vegansk restaurant med gode salater og limonader. Og så kan man få en ordentlig stak pandekager, hvor de voksne skal være hurtige, hvis de skal nå at smage, inden døtrene har inhaleret dem. Hvis det skal være mere sødt, går vi til Leckerbaer i Ryesgade, hvor de har kager, som både voksne og børn kan lide.Og der kan man også få en god kop kaffe. Det skal man ikke kimse ad.I regnvejr vil vi helst..Se på yndlingsværker. Hvis det er tidligt på dagen, tager vi nok på Dag Hammerskjölds Allés bibliotek, hvor der er legetøj, madrasser og andre børn at lege med. Efter middagsluren vil vi tage på Statens Museum for Kunst, hvor vi alle har hver vores yndlingsværker. Stine er uddannet kunsthistoriker, så børnene er noget miljøskadede. Faktisk er museet ret børnevenligt, og man må gerne snakke og grine højt og undre sig. Kaja kan bedst lide Villumsens ' Bjergbestigersken', fordi det udstråler så meget power, og Niels Hansen Jacobsens skulptur ' Skyggen', fordi det er en uhyggelig dødningefigur, der kryber langs gulvet.Ellen på to er mest til figurative billeder og helst dem med dyr på. Hun har en bred smag.I solskin vil vi helst..Ud at finde tigre. Vi vil gerne som regel tage i vores lokale hemmelige park, Classens Have, hvor der både er en legeplads med gynger, sandkasse, gode klatrestativer og rutsjebaner, så der er udfordringer for både dem, der lige har lært at gå og for skolebørn. I midten af parken er der en bunker, der er groet godt til med buske og træer, så man kan gå på opdagelse i lidt mere vild natur.Der har vi fundet mange tigre igennem tiden. Hvis det skal være vildere endnu, kan Jonas også finde på at tage Kaja og Ellen med i Hareskoven eller ud på naturcenter Vestamager med snitteknive og dej til at bage pandekager over bål.Børnene vil helst..Tumle med mor og far. Det er ret simpelt: De vil nok bare være sammen med deres forældre. Eller på Lüders Konditag i Nordhavn og få brugt kroppen eller bygge en stor tumlebane sammen derhjemme.De voksne vil helst..Drikke vin og spise flammkuchen. Vi vil gerne på den lille lokale vinbar Simply Wine på Willemoesgade, hvor der både er et godt vin-og snackkort og nogle dejlige vanedannende flammkuchen (en slags tyndbundet pizza fra Alsace, red.). Og man kan godt tage sine børn med. Specielt hvis man husker at have legetøj eller en malebog med.Fakta: UGENS FAMILIEFamilien Mose Grønnegaard, Indre ØsterbroStine Knudsen Grønnegaard, 33 år, kommunikationsansvarlig Jonas Mose, 38 år, gymnasielærer Kaja Mose Grønnegaard, 5 år, børnehave Ellen Mose Grønnegaard, 2 år, flerbørnsdagpleje.
Hvad skal du lave med arvingerne i weekenden? Familien Mose Grønnegaard fra Østerbro deler deres tip til oplevelser for børn og voksne i Ibyens stafet.
SKYBRUD Hovedstadsområdets Forsyningsselskab, Hofor, og Københavns Kommune skal skybruds-og klimasikre København med en investering på 11 mia. kr. i løbet af de kommende 20 år.En sidegevinst er, at man opnår en grønnere by.En del af investeringerne skal anvendes på et nyt tunnelsystem, hvor skybrudsvandet kan ledes til havnen og opmagasineringspladser, hvor vandet kan gemmes til der igen er plads i kloaksystemet.Det fortalte projektchef Carsten Cronqvist fra Hofor om ved Dansk Betondag 2017 forleden.- Vi etablerer et skybrudssystem af tunneler med stor kapacitet. Men den type af skybrudssikring kan aldrig stå alene. Det er besværligt, og i tæt by er der mangel på plads til skakte. Desuden er det dyrt, op mod to mia. kroner, og kan måske tidligst være færdigt om 10 år, siger Carsten Cronqvist, der i sit underholdende indlæg tog udgangspunkt i skybruddet 2. juni 2011, som han ironisk kaldte en hændelse, der kostede syv mia. kroner og " som var en stor dag for ingeniører".- Oversvømmelsen var for os som ingeniører også en overraskelse. Det var jo en hændelse, der kun burde kunne ske hver 100. år. Måske slet ikke i vores levetid.Men nu sker det oftere og oftere.Seneste igen i september i år over Østerbro, hvor vi meget belejeligt kunne få testet nogle af vores løsninger, siger han.SkybrudsplanDerfor blev der udarbejdet en skybrudsplan, der lige nu involverer over 300 skybrudsprojekter.Og samtidigt klare anbefalinger til et øget samarbejde om udnyttelsen af kapaciteten i søer og vandløb under skybrud, samt opfordringer til private om at sikre sine bygninger med vandtætte døre og højvandslukkere.- Da vi begyndte at undersøge det, fandt vi flere løsninger på at give regnvandet bedre adgang direkte ud i Københavns havn. Og vi går i gang med at lave et stort tunnelsystem til 1,6 mia., og hvor planen er, at 40 kubikmeter vand i sekundet skal kunne løbe ud under København.Og vi forventer det tager 10 år at etablere. Vi er godt i gang, men det er relativt nyt for os at bore. Vi har afsluttet de første tunneler og har også allerede betalt dyre lærepenge; det at bore i 20 meters dybde kræver eksperter.Carsten Cronqvist understreger imidlertid, at løsningerne ikke kun er beton og tunneler.- Det er også at skabe et grønnere København. Vandet skal kunne løbe, når det kommer. Skt. Annæ plads er nu blevet et eksempel på en lidt mørk plads, der er blevet forvandlet til et grønt byrum.Og vi siger til beboere på villaveje, at løsningen ikke kun er større rør under jorden, men også at vejarealerne bliver grønnere. Planerne for den fremtidige Rådhusplads i København kommer også til sløjfe nogle kørebaner, så skybrudssikring kræver kompromis'er, siger Carsten Cronqvist.
Vejen til en sikker skybrudsløsning går ikke kun via nye kloaktunneler af beton, siger Carsten Cronqvist fra Hofor.
kl. 8.30: jeg bliver vækket tidligt af mine tre børn - når man har små børn, får man jo ikke lov til sove længe. 
Vinimportør Sune Rosforth spiser pasta på Østerbro, hopper i vandet fra en tømmerflåde, drikker naturvin i et lyserødt skur og går på stylter på Frederiksberg  . 
Blomsterne foran opgang 48 i Ragnhildgade ligger i flere lag med lys og beskeder indimellem.Det er onsdag formiddag, og fire mænd står med triste miner foran blomsterne og taler sammen. Den ene er far til 16-årige Servet Abdija, der mandag aften ved 21-tiden mistede livet, da han blev ramt af mindst seks skud affyret på tæt hold foran opgangen til familiens lejlighed, som ligger på grænsen mellem Nørrebro og Østerbro i København.»Jeg håber, det er sidste gang,« siger han med en bøn om, at ingen andre skal miste livet i de mange skyderier på åben gade, der har plaget hovedstaden hele sommeren og efteråret.En nabo, 50-årige Tina Jensen, kommer forbi på cykel. Hendes ansigtsudtryk siger det hele, da hun standser op. Hun stiller cyklen fra sig og tager hænderne op til kinderne og udtrykker forfærdelse over drabet. Da det går op for hende, at det er den 16-åriges far, hun henvender sig til, går hun spontant hen og giver ham et kram.»Der er ikke noget, man kan sige,« siger hun.»Det skal nok gå. Vi må være stærke,« siger faren med fast stemme: »Min søn har været en god dreng. Jeg er stolt af ham. Og jeg er ikke alene. Der er kommet folk, jeg aldrig har set før.« Aftenen i forvejen var stisystemet foran boligblokken i Ragnhildsgade fyldt med mennesker, som var kommet for at dele familiens sorg - mange af dem var tydeligt berørte teenagere.Fra Abdija-familiens lejlighed kunne man høre Servets mor græde fortvivlet.En travl drengAbdija-familien, som har makedonske rødder, har boet i Ragnhildgade i 15 år. Faren ejer Nino's pizzaria i Guldbergsgade, hvor sønnen Servet arbejdede 40 timer om måneden.»Så han har ikke været presset med hensyn til penge,« siger faren.Ud over arbejdet i pizzeriaet gik Servet Abdija til boksning mandag, torsdag og fredag hver uge. Han gik i 9. klasse på Lundehusskolen på Østerbro, og ved siden af skolen har familien også betalt for, at han kunne få ekstra lektiehjælp, så han var klar til gymnasiet efter 9. klasse. Han havde en klar plan for, hvad han ville - men den vil faren ikke ind på, »for nu bliver det ikke til noget«, som han siger.Mandag aften ringede Servet Abdija til sin far i pizzeriaet kl. 18.30 for at sige, at han kom forbi med nogle venner. De tog derfra klokken 20.15, og en halv time senere lukkede faren butikken. Han gik hjem for at få noget luft, men han nåede kun til Jagtvej, inden hans kone ringede og fortalte, hvad der var sket: Deres søn var blevet skudt. Så tog han en taxa.»Det her er ikke det Danmark, jeg kender,« siger han.Hans rolige fremtræden står i kontrast til morens hjerteskærende sorg. I et interview med Ekstra Bladet fortæller hun, at Servet var parrets eneste søn, som de havde ventet på i ti år.»Mit hjerte er knust. Jeg forstår ikke, hvorfor jeg kun fik lov til at have min dreng i 16 år,« siger hun.Politiet efterlyser unge vidnerKøbenhavns Politi efterlyste onsdag flere vidner i sagen, særligt de unge mennesker, der har kendt Servet, og som har set ham i tiden op til drabet. I den forbindelse har politiet efter aftale med de pårørende offentliggjort navn og billede af Servet Abdija.Mandag spillede han fodbold med nogle venner ved Tagensbo Skole, før han var forbi farens pizzeria og derfra tog hjem. Politiet ønsker at komme i kontakt med alle, der har set den 16-årige i tiden op til drabet, der fandt sted cirka klokken 21.05 foran opgang 48 i Ragnhildgade.»Selv om vi også har en række andre spor at arbejde med, så er det vigtigt at vi hører fra alle vidner i denne sag. Så kontakt politiet,« siger efterforskningsleder Hans Erik Raben fra Københavns Politi.Servet Abdija blev ifølge vidneudsagn til politiet passet op af to-fire personer, da han nåede frem til sin opgang. De råbte ham an og affyrede mindst seks skud mod ham, inden de angiveligt løb væk ad stisystemet og ud til en formentlig mellemstor mørk bil ved Studsgaardsgade. Gerningsmændene har været så tæt på, at de godt vidste, hvem de gik efter, lyder det fra politiet, som på nuværende tidspunkt ikke vurderer, at skyderiet er banderelateret. Der er ingen konkrete mistænkte, og gerningsvåbenet er endnu ikke fundet, men der er fundet patronhylstre og andre tekniske spor.Foran opgang 48 kommer endnu en nabo forbi. Johanna Søndergaard på 58 år. Hun går direkte hen og tager farens hånd.»Det rører mig dybt,« siger hun og fortæller, at hun er sygeplejerske og kom løbende ned, da hun hørte skuddene.»Jeg vidste med det samme, det var skud.Jeg tog sko og jakke på og en førstehjælpskasse med, selv om den virkede alt for lille. Men jeg fik at vide, at der allerede var en læge ved ham, så jeg prøvede i stedet at berolige de folk, der stod omkring, som var meget påvirkede,« fortæller hun til Berlingske.Johanna Søndergaard har selv en søn på 22 år, og hun har som mor været bekymret i den seneste tid med de mange bandeskyderier i København.Alle de naboer, Berlingske har talt med, fortæller samstemmende, at andelsboligforeningen i Ragnhildgade er et trygt sted, hvor de nok er vant til lidt larm i gaden, men ikke alvorlig kriminalitet.Onsdag formiddag er der ikke larm i gaden.Der er bemærkelsesværdigt stille.matg@berlingske.dk jabj@berlingske.dk Min søn har været en god dreng. Jeg er stolt af ham. Og jeg er ikke alene.Far til den skuddræbte 16-årige Servet Abdija.
Den 16-årige skoledreng, der mandag aften blev brutalt skuddræbt foran sit hjem i Ragnhildgade i København, levede et aktivt liv med fritidsjob, boksning og privat lektiehjælp. Han var klar til at begynde i gymnasiet, fortæller faren. Politiet efterlyser fortsat vidner i sagen.
Fem mordere er stadig på fri fod efter de 51 drab, der er begået i 2017.De fem uopklarede drab er stadig under efterforskning, så der er endnu håb om, at politiet pludselig får et gennembrud.To af drabssagerne er fra den væbnede konflikt mellem banderne LTF og Brothas, og likvideringen af den 42-årige Jørgen Lund i et sommerhus-område i Odsherred betragter politiet også som et opgør i et kriminelt miljø.De tre drab er meget tunge at opklare, fordi ingen i de miljøer har for vane at fortælle politiet noget som helst.Flere teorier om motivTavsheden beskytter også de tre-fire mordere, som 16. oktober dræbte den 16-årige Servet Abdika med seks skud foran drengens bopæl på Ragnhildgade 48 på ydre Østerbro i København.- Servet var en normalt fungerende 16-årig uden relation til nogen bander, som levede et normalt liv og ikke var kendt af politiet. Hvorfor skulle han pludselig dræbes, spørger politikommissær Hans Erik Raben, drabssektionen hos Københavns Politi.- Der har været flere teorier om motivet, men intet, vi har kunnet underbygge. Derfor arbejder vi stadig meget bredt og med en vifte af mulige motiver, siger Hans Erik Raben.Politiet er dog overbevist om, at nogen sidder inde med vigtig viden om drabet, men ikke siger noget til politiet.Politiet har indsamlet en enorm mængde data fra de sociale medier og fra teleoplysninger, som er ved at blive analyseret.- Det er en hård nød at knække. Men jeg er født optimist.Det er man nødt til at være i denne her branche, siger Hans Erik Raben.Nedgravet spædbarnÅret var kun få timer gammelt, da politiet stod med det første drab. En 33-årig syrer lå død i sin lejlighed på Dams Teglgaard 20 i Aabenraa efter en kraftig brand. Men obduktionen viste, at han var dræbt inden branden.Fundet af et nedgravet drenge-spædbarn i Glostrup 16. oktober efterforskes som et muligt drab, men dødsårsagen og barnets mor er ukendt.31. oktober blev den 30-årige Wari Khalif Yusuf ' Wurdi' fra grupperingen Brothas dræbt i en byge af ild fra et automatvåben ved et hostel ved siden af Mjølnerparken.To andre bandefolk blev såret af skud.3. november blev en 20-årig skudt i hovedet, mens han kørte i en bil i Tingbjerg.Drabet kan meget vel være en ' bytter' for drabet på ' Wurdi', fordi den 20-årige var relateret til LTF, som hans to brødre er medlemmer af.Politiet mangler også at finde 63-årige Bent Ovesen fra Kolding, efter hans hustru, 61-årige Aase Ovesen, i slutningen af oktober blev fundet dræbt i parrets hjem.Politiet formoder, at han er død, men han er alligevel efterlyst.Ekskonen: Man får aldrig ro påDet er knap et år siden, at Jørgen Lund blev skudt, men ifølge politiet er der stadig efterforskning i sagen.- Det er vores tese, at drabet er et opgør i et kriminelt miljø, siger efterforskningschef Kim Løvkvist, men vil ikke gå i detaljer, så længe morderen eller morderne er på fri fod.En mørk bil, muligvis en BMW, blev set i området ved sommerhuset i Veddinge Bakker om aftenen lørdag 14. januar, hvor Jørgen Lund blev skudt.- Vi fik flere henvendelser om den, men det har ikke ført til noget afgørende, siger Kim Løvkvist.Ekskonen Trine Østergaard vil ikke nægte, at Jørgen Lund færdedes i mange miljøer - også kriminelle - og at der er mange spekulationer om drabet.- Man får aldrig rigtig ro på, når man ikke ved, hvem der gjorde det eller hvorfor.Men jeg sætter min lid til politiet og håber sådan, at de får opklaret sagen, siger hun.Sådan blev Jørgen fundet skudt Det var et voldsomt syn, der søndagen fandt ham bevidstløs. Sommerhus-drabetDet var et voldsomt syn, der mødte Michael Hartford, da han søndag formiddag 15. januar 2017 parkerede bilen ved et sommerhus i Odsherred.Et opkald kort forinden havde sendt ham og en kammerat af sted til det vinterstille sommerhus-område i Veddinge Bakker.Vinduesglasset i det lille, gule hus var knust flere steder.Inde i stuen lå den 42-årige Jørgen Lund på ryggen.Han havde blod i hovedet og var umiddelbart livløs.Bobler i blodet- Bobler i blodet fra hans mund viste, at han stadig var i live, siger Michael Hartford.Han fik vendt den store, tunge mand om på siden og kunne straks se, at Jørgen Lund var blevet skudt. Han pakkede et tæppe om ham.Få minutter efter var ambulancen fremme.- Han er i live. Han skal nok klare den, lød den trøstende melding fra Michael Hartford i telefonen til Jørgen Lunds nære veninde og ekskone, Trine Østergaard.Jørgen Lund var - viste det sig - aftenen i forvejen i ly af mørket blevet skudt udefra gennem vinduet i det sommerhus, han havde lejet og boede i.I et halvt døgn havde han ligget på gulvet i sommerhuset ude af stand til at slå alarm, før en veninde om søndagen fandt ham bevidstløs.Veninden troede, at Jørgen Lund havde fået tæsk.Hun ringede til Trine Østergaard, der slog alarm til 112 og bad sin kæreste, Michael, om at køre af sted til sommerhuset.En tilkaldt lægehelikopter bragte Jørgen Lund til Rigshospitalet.- Da jeg nåede frem, lå han i respirator. Jeg tog hans hånd, som var iskold, og så vidste jeg, at den var helt gal, og klappen gik ned for mig, siger Trine Østergaard.Et halvt døgn senere måtte familie og læger tage den tunge beslutning at slukke for respiratoren.Drabet i sommerhuset er et af årets uopklarede mord.Og et åbent, blødende sår hos dem, der holdt af offeret.Jørgen Lund var straffet talrige gange for blandt andet berigelseskriminalitet, men også for vold. Han tilhørte ikke nogen gruppering, men var sig selv.Han hverken røg eller drak, men forsynede gavmildt sin krop med steroider og elskede hurtige biler og damer.Men han var også en mand, der ifølge Trine Østergaard var ekstremt hjælpsom og havde et bankende hjerte for dyr, ikke mindst hesten Jokke og hans elskede hund, Pain, hvis jordiske rester Lund gemte i en sort urne, der stadig står fremme hos ekskonen.Hun fortæller, at den altid meget talende Jørgen Lund aldrig virkede bange for nogen eller noget, men at han altid var på vagt og vågnede ved de mindste lyde.Men når han rigtig skulle slappe af, skete det gerne foran en skærm med gamle film, ikke mindst ' Baronessen fra benzintanken'.- Den har han set 14 gange, siger ekskonen.fleck@eb.dk Jjs@eb.dk losped@eb.dk Der har været flere teorier om motivet, men intet, vi har kunnet underbygge Da jeg nåede frem, lå han i respirator Jeg sætter min lid til politiet.
UOPKLARET: 2017 var kun få timer gammelt, da politiet stod med det første drab - det og fire andre mordsager er fortsat uden gerningsmand.
Den kreative klasse tyranniserer Danmark ved at undergrave vores samfundsmodel og skabe større ulighed.Det er tydeligst i uddannelsessystemet, hvor tyngden er rykket hen på de lange videregående uddannelser, i vores erhvervspolitik, hvor man har afskrevet vores produktionsvirksomheder, og i den offentlige sektor, hvor man har skabt en danmarkshistorisk stor centralisering.« Det socialdemokratiske folketingsmedlem Kaare Dybvad Bek holder hverken hånden over eller under den kreative klasse i sin nye bog, »De lærdes tyranni«, der udkommer på mandag.Han stikker dem en lige venstre.Nu står han midt i Kartoffelrækkerne på Østerbro, hvor dem, han skriver om, bor side om side i de gule rækkehuse med klatreroser og afskallede cykler og havemøbler.Med »De lærdes tyranni« vil Kaare Dybvad Bek gøre op med det, han kalder den kreative klasses tyranni i Danmark.»Det er vigtigt for mig at gøre opmærksom på, hvad der sker, hvis vi lader de lærde dominere den politiske dagsorden: At vi gradvist undergraver den samfundsmodel, vi har valgt i Danmark, og som vi i mange år har været glade for og sat pris på,« som han skriver.Den kreative klasseLad os slå det fast med det samme: Den kreative klasse er ikke alternative Uffe Elbæk-typer eller en magentafarvet Morten Østergaard. Eller ikke kun. Det er samfundets øvre akademiske lag: De ti procent med lange uddannelser, udsyn mod verden, dyre indkøbsvaner og boliger i de mest hippe kvarterer i landets storbyer.Det er dem, der ikke arbejder for pengenes skyld, men for at realisere sig selv. Måske i Finansministeriet eller på rådhuset, formentlig med powerpointshow på computeren og postit i lommen og helt sikkert med abstrakte og fordomsfri svar på samfundets udfordringer.Man kunne også kalde dem Bjarne eller Helle.Den kreative klasse er dem, der hævder, »at man blot gør det, der er mest logisk eller moralsk rigtigt. I egen selvforståelse tjener de kreative ikke egne interesser, men gør det, alle ville gøre, hvis de havde den samme viden som dem selv. Hvor den økonomiske overklasse accepterer sin position som magtfuld, så hævder den kreative klasse vedvarende, at den ikke har magt, men gør det nødvendige,« som Dybvad skriver.TyrannietMan ser især den kreative klasses tyranni på tre områder, mener Kaare Dybvad Bek.Mest tydeligt er det på uddannelsesområdet, hvor mantraet - måske med undtagelse af de seneste par år - har lydt, at man ikke kan sidde længe nok på skolebænken. Stigningen i antallet af universitetsstuderende er markant, pengene går til de højere læreranstalter, mens folkeskolen, en hjørnesten i de lokale danske samfund, sakker agterud.Derudover har den kreative klasse formået at overbevise politikerne om, at klassisk produktion af varer på danske virksomheder hører fortiden til. Fremtiden - derimod - tilhører videnssamfundet, hvor man lever af gode ideer.Og til sidst har den kreative klasse via reformer af kommuner, politi, domstole og uddannelser centraliseret magten omkring sig selv i de store byer.Men på trods af løfterne har den kurs, som den kreative klasse har sat for Danmark, ikke været en succes.»Strategien har slået fejl. I dag er mange humanistiske og samfundsvidenskabelige kandidater uddannet til arbejdsløshed, mens vi mangler elektrikere og sygeplejersker. Flere unge på landet end i byen kommer i uddannelse.De kreative erhvervs del af økonomien er ganske lille, modsat den klassiske produktion, og centraliseringen har medført skandaler som Skat, hvor man fjernede fagfolk i håbet om, at et computersystem kunne tage over,« siger Kaare Dybvad Bek.En hån mod de almindelige danskere »Den kreative klasse« opstod som begreb med den amerikanske økonomiprofessor Richard Floridas bog »The Rise of the Creative Class« i 2002. I et samfund findes en klasse, der på grund af sin kreativitet, evne til innovation og viden sidder med nøglen til fremtiden, skrev Florida.Og det bundfældede sig hurtigt i de øverste akademiske lag i Danmark: »Da VK-regeringen kom til i 2001, handlede det om vækst, produktion og IT. Men allerede fire år senere var den kreative klasses tankegang sevet ind i for eksempel globaliseringspuljer, der fokuserede på innovation og videnssamfund.Alle partier hoppede med på den, og de Radikale gik længst med deres program »Det Kreative Danmark«, der slet og ret slog fast, at Danmark skal leve af kreativitet,« siger Kaare Dybvad Bek.»Generelt går den kreative klasses logik ud på at forestille sig det abstrakte og være kreativ, og at den kompetence er overlegen i forhold det, vi kalder professionsuddannelser, sygeplejersker, politifolk og så videre. Dem regner man for intet. Det provokerer mig vildt meget. Det her land er bygget af folk i arbejdstøj, ikke af folk i jakkesæt,« siger han.Ifølge Dybvad Bek er Danmark dybt afhængig af provinsen, hvis vi ønsker et velfungerende og rigt velfærdssamfund i fremtiden.»Tænk sig, man skulle høre på, at civilsamfundet ikke hører til i fremtiden. At frivillige foreninger og lokalsamfund er forældede. Så hvis du vil være med, skal du gå ind på vores præmisser, så skal du opgive din samfundsform og dine værdier og hoppe med ind i den kreative fremtid inde i byerne. Det er da enormt hånligt over for dem, der har almindeligt, job og holder vores samfund i gang.« Det folkelige Danmark skal styrkes Derfor kan det også kun gå for langsomt med at styrke det folkelige Danmark og rulle de lærdes tyranni tilbage.Helt konkret skal der skæres ned på antallet af universitetsstuderende til fordel for flere faglærte, sendes flere midler til folkeskolerne og daginstitutioner, erhvervsstøtte skal rettes direkte mod produktionsvirksomheder, og antallet af ledelses-og kommunikationsmedarbejdere i det offentlige skal fastfryses.Fokus skal tilbage på den store, brede gruppe i samfundet, mener han.Men her stopper opgøret ikke. Vil man undgå en folkelig opstand, som man har set i andre lande, skal den kreative klasse forstå folkets syn på politik.Det folkelige Danmark har nemlig ikke mindre forstand på politik end den kreative klasse, mener han, selv om den kreative klasse ofte skyder dem det i skoene. Det så man også efter valget af Donald Trump i USA, det britiske Brexit eller for den sags skyld Dansk Folkepartis fremgang ved folketingsvalget i 2015.Forskellen er, om man betragter politik som noget abstrakt eller noget konkret. Han forklarer det med eksempler: »Når du hører, at folk på en videregående uddannelse ikke vil arbejde på en tankstation, så indgår det i dit politiske valg. Når du hører, at din arbejdsplads bliver talt ned, som noget der hører til i fortiden, så stemmer du efter det,« siger han: »Folk kan godt gennemskue, hvad der er det gode og dårlige. Folk kunne godt se, at det var forkert at bygge kæmpe højhuse tæt sammen, som man gjorde i 1960erne, eller at åbne grænserne i 1980erne. Folk kunne se, at man kunne stramme udlændingepolitikken i 1990erne, selv om nogle sagde, at det var umuligt,« siger han.Men ser det folkelige Danmark, som du romantiserer, ikke ned på den kreative klasse. Er den et hak bedre, når alt kommer til alt? »Jeg tror, de er et hak bedre, fordi de ikke bilder sig ind, at de har svarene på det hele. De stemmer ud fra deres hverdagserfaringer. Jeg siger ikke, at man skal være efter akademikerne.Jeg er efter dem i den kreative klasse, som anser sig selv for at være moralsk overlegne, som siger, at de altid gør det rigtige. Dem, som Alternativet kalder fremtidens verdensherskere.Selv om nogle selvfølgelig har mere forstand på statsfinanser end andre, så har det folkelige og folkets opfattelse altid været retningsangivende for samfundet, fordi man anerkender deres kundskab. Det her land er bygget på almindelig menneskers logik og forståelse af verden, og hvis vi fraskriver os det, fordi man sidder i et lukket rum i et ministerium og udvikler, hvordan økonomien skal være og samfundet fungere, så går det galt.« Kaare Dybvad Beks bog »De lærdes tyranni« udkommer 22. maj på forlaget People's Press.pbu@berlingskemedia.dk Fakta: BLÅ BOGKaare Dybvad BekKaare Dybvad Bek er født den 5. august 1984 i Holbæk som søn af automekaniker Jens Juul Dybvad Olesen og sygeplerjeske Dorte Simonsen. Han lever sammen med Maiken Bek. Parret har sønnen og sammen har de sønnen Aksel.Han voksede op i landsbyen Vipperød, blev student fra Roskilde Amtsgymnasium og er nu cand. scient. i geografiog geoinformatik fra Københavns Universitet. Han har bl. a.været projektchef for Væksthus Sjælland frem til 2015, før han blev valgt til Folketinget for Socialdemokratiet i Holbæk-kredsen.Han begyndte også sin politiske løbebane i Holbæk, hvor han i 2002 var formand for Socialdemokratisk Ungdom. Han er i dag sit partis boligordfører på Christiansborg.Kaare Dybvad Bek har tidligere skrevet »Udkantsmyten«.
Det folkelige Danmark skal tage magten tilbage fra den kreative klasse - for Danmarks skyld, mener forfatter og folketingsmedlem for Socialdemokratiet Kaare Dybvad Bek.
De har efterhånden guldplader nok til at åbne deres egen pladebutik, og når Volbeat i aften som det første danske hovednavn i Parken nogen sinde går på scenen og spiller for 48.000 fans, ryger der efter al sandsynlighed endnu et solidt millionbeløb ind på den ekstremt velpolstrede band-konto.Den nuværende grundstamme i bandet udgøres af sanger, sangskriver og guitarist Michael Poulsen samt trommeslager Jon Larsen.Jon har ligesom Michael været med i bandet siden begyndelsen i 2001, hvor de to stiftede bandet sammen, og medvirker på samtlige album, hvoraf de seneste fem er strøget helt til tops på den danske hitliste.Sidste sommer stiftede Michael Poulsen og Jon Larsen hver deres holdingselskab, hvorigennem de ejer virksomheden Volbeat. Michael Poulsen ejer lidt mere end halvdelen, mens Jon Larsen ejer resten.Musik-millionærerFordi selskaberne først blev stiftet sidste år, er det svært at sige, hvor mange penge gulddrengene personligt tjente sidste år, men man er på den anden side ikke i tvivl om, at der er gode penge i den velsmurte musikmaskine Volbeat, for ved stiftelsen skød de begge 19,7 millioner kroner ind i hver deres holdingselskab.Jon Larsen trak så efterfølgende fire millioner kroner ud til sig selv i løn.Ser man nærmere på selskabet Volbeat ApS, som er ejet af Michael og Jon, kan man se, hvordan det gik i 2016. Og det gik - sagt på jysk - ret godt.Bruttofortjenesten var på 41,6 millioner kroner, og efter at de havde betalt 6,2 millioner til at holde musik-cirkusset kørende samt afholdt finansielle udgifter og betalt behørig skat, var der 24 millioner kroner tilbage i overskud.Hovedkvarter i NæstvedÅret før - altså i 2015 - lød overskuddet på 10,2 millioner kroner, så der er blevet knoklet godt igennem på landevejen sidste år.Ved siden af den direkte Volbeat-forretning har Michael Poulsen også selskabet M. P. Music ApS, hvor han sidste år havde et overskud på 5,2 millioner kroner. Alt i alt har Poulsen en formue i selskabet på imponerende 21 millioner kroner.Privat bor Michael Poulsen med kæreste og barn lidt uden for Næstved på et mindre landsted, der ifølge bandets amerikanske guitarist er så landligt, at der lugter af lort.Den travle sanger blev far til sit første barn i maj måned, mens han og bandet var på turné i USA sammen med Metallica.Huset købte han i 2014 for 3,5 millioner kroner. Grunden er på 3000 kvadratmeter, mens han har 282 kvadratmeter at boltre sig på.Trommeslageren Jon Larsen, som Michael kalder sin ' blodsbror', bor også i Næstved.Han købte sit hus i 2015 for den beskedne sum af 550.000 kroner, men fik alligevel hele 4510 kvadratmeter grund og 202 kvadratmeter bolig med i handlen.På grund af travlhed i koncertkalenderen har det ikke været muligt for Michael Poulsen at stille op til interview med Ekstra Bladet, oplyser bandets pladeselskab.GYLDENT HÅNDTRYK Forlod Volbeat med 19 millionerHvis man vil have en idé om, hvor frodigt Volbeat-pengetræet, der blev plantet i 2001, er, kan man med fordel kaste et blik på det imponerende ' gyldne håndtryk', som bandets bassist, Anders Kjølholm, fik med, da han sagde farvel og tak.Efter 14 års samarbejde var det musikalske parløb slut, men med sig i baglommen fik Anders en fratrædelsesgodtgørelse, som ikke engang DR-chefer og mangfoldighedskonsulenter tør drømme om.Uden dramatikPå checken stod nemlig ikke mindre end 19 millioner kroner, som - medmindre man hedder Frederik Fetterlein - burde være nok til, at bassisten kan forsørge sig selv og familien de næste mange, mange år. Af de mange penge skal der naturligvis betales skat.Bruddet mellem bassisten og Volbeat foregik ifølge begge parter uden dramatik.' Anders har været en loyal ven og bandkammerat siden 2001. Vi har turneret i det meste af verden sammen og delt oplevelser, som kun er få bands forundt. Vi er meget taknemmelige for dette og ønsker Anders alt det bedste i fremtiden', lød det i november fra bandet, mens Anders Kjølholm selv tilføjede: ' Det har været en utrolig oplevelse at være en del af Volbeat-familien så længe, og jeg ønsker Michael, Jon og Rob (Caggiano, guitarist, red.), alle involveret i bandet og selvfølgelig alle fans det bedste på den fortsatte rejse.' I stedet for Anders Kjølholm indtrådte Kaspar Boye Larsen, mens lead-guitaristen siden foråret 2013 har været amerikanske Rob Caggiano.Rob Caggiano og Kaspar Boye Larsen er ikke medejere af Volbeat ApS, og det vides derfor ikke, hvordan de aflønnes.LARS ULRICH OM VOLBEAT I PARKEN:Metallicas utrættelige indpisker Lars Ulrich er voldsomt imponeret over sine danske kollegaer i Volbeat, der i aften helt ekstraordinært indtager det udsolgte, danske nationalstadion.Gasolin' og Shu-bi-dua gav godt nok begge koncert i Idrætsparken, men efter stadionet skiftede navn til Parken i 1992, har ingen danske bands eller solister været hovednavn i på FCK's hjemmebane.I et interview med Ekstra Bladet afslørede Ulrich, at han trods 35 år i USA stadig kan sin danske musikhistorie på fingerspidserne.- Volbeat i Parken? Genialt! Wow, hvor er det cool! Godt gået og tillykke. Var Shu-bi-dua ikke de sidste?, siger Lars Ulrich, der selv spillede med Metallica i Parken i 2004.- Havde du set det komme? - Vi kender dem jo rigtig godt. Vi har samme management.De har spillet sammen med os mange gange efterhånden, siger Lars Ulrich, der med et glimt i øjet ikke vil udelukke, at Metallica vil være på pletten i aften, når Volbeat formentlig fyrer de helt store rock-kanoner af på Østerbro.- Det kan da være, vi skal komme og åbne for dem i Parken. Måske skal vi bytte det lidt rundt for en gangs skyld. Så kan vi spille ude på parkeringspladsen om eftermiddagen før koncerten til en barbecue-fest, sagde Lars Ulrich.Der er dog ingen forlydender om, at Metallica skulle være i Danmark netop nu for at levere en gæsteoptræden i aften.Næste gang, Lars Ulrich og co. kan opleves på dansk jord, bliver dog allerede lørdag 2. september i Royal Arena i København.rms@eb.dk ;rise@eb.dk Der er gode penge i den velsmurte musikmaskine Volbeat.Fakta: TRE TING DU (MÅSKE) IKKE VIDSTE OM VOLBEAT1 Pokemon Volbeat deler navn med et af de eventyrlige væsner fra Pokémonuniverset, og faktisk kommer man til en hjemmeside tilhørende det japanske spilfirma Nintendo og ikke til en side om det danske band, hvis man skriver www.volbeat.com i en browser.2 Dominus Bandet har taget navn efter Dominus-albummet ' Vol-. Beat'. Dominus var Michael Poulsens tidligere band, der blev opløst, umiddelbart inden han samlede sit nuværende succesband. Dominus var et dødsmetalband fra Ringsted, som blev stiftet i 1991 og nåede at udgive fire album.3 Næshville Michael Poulsen er født i Ringsted og har boet i København, men er nu bosat i Næstved, som han humoristisk har døbt Næshville efter den amerikanske, uofficielle countrymusik-hovedstad Nashville i staten Tennessee.
Hård rock og endnu hårdere arbejde har gjort Volbeat-frontmand Michael Poulsen og hans tromme-makker Jon Larsen til mangemillionærer.
Ganske som i de bedste eventyr begynder også historien om det succesfulde arkitektpar bag Praksis Arkitekter med, at en mand og en kvinde møder hinanden, og sød musik opstår. Mette Tony og Mads Bjørn Hansen er i gang med studierne på arkitektuddannelsen i København, da de får øje på hinanden. Det er imidlertid først efter afsluttede studier, at de finder sammen. Det sker i forbindelse med, at Mads besøger Mettes tegnestue, hvor hun på det tidspunkt arbejder. Både Mads og Mette har på det tidspunkt gode, stabile jobs samt en vennekreds i København, men i forbindelse med at den førstefødte melder sin ankomst, får de begge lyst til at flytte væk fra storbyens hastige pulsslag. Troense nær Svendborg bliver stedet, hvor parret køber deres første hus og etablerer Praksis Arkitekter i det gamle Søfartsmuseum, som ligger dør om dør med familiens bolig. Her holder Praksis Arkitekter stadig til 11 år efter - for naturens ro og et velafbalanceret familieliv er nemlig begge vigtige kriterier i historien om tegnestuens succeshistorie.Regnorme i haven og de første projekter Hvordan kan det være, at I endte i Svendborg? Mads: »Vi havde barn på vej, og så ville vi gerne flytte på landet. Vi ville gerne give vores børn en opvækst med regnorme i haven, skov og strand.Jeg kommer selv fra Sydfyn, og Mette er fra Jylland og har sejlet en del her. Derfor bød vi på et hus her, hvor vi kunne få dækket vores behov for frisk luft. Få dage efter ringede ejendomsmægleren og sagde, at vi havde fået huset.« Det var i 2006, at parret flyttede til Troense, og kort efter blev den første af familiens to børn født. Mads og Mette har i dag Niels og Inger på 8 og 11 år.Hvordan var processen med at etablere Praksis Arkitekter? Mette: »Det var ret udramatisk og meget fredsommeligt.Vi startede bare i den ene ende og tænkte, at det værste der kunne ske, var, at vi så måtte tage nogle jobs, hvis det ikke gik. Vi elsker vores fag og at udvikle ting sammen -det er faktisk det, vi drives af. Det har været en organisk proces og en rigtig dejlig tid, hvor der har været god balance mellem arbejdet og familien - for vi elsker også at holde fri sammen med vores børn.At blive selvstændige betød for os, at vi fik meget ansvar, men også meget fleksibilitet. Vi holder gerne fri om eftermiddagen, og så arbejder vi til gengæld om aftenen, når børnene sover.« Når I tænker tilbage - hvad vil I så sige har været nogle af jeres mest interessante projekter? Mette: »Jeg kan ikke sige, at der har været et projekt, som har været mere interessant end et andet. Vi har oplevet en perlerække af spændende projekter, hvor det ene ofte har ledt til det næste. Det har været et godt forløb med en god vekselvirkning i projekterne.« Mads: »Jeg bliver specielt glad i låget, når vi vinder projekter i konkurrencer. Vi deltager kun i fire-fem om året, så der gør vi os virkelig umage.Konkurrencerne er blevet mere komplekse med årene, og der findes ikke en light-model for små tegnestuer. Derfor investerer man meget i konkurrencerne - og vi bliver tilsvarende meget glade, når vi vinder et projekt.« Det er en ny sag hver gang Hvad kendetegner Praksis Arkitekter i jeres arbejde? Mads: »Det er en ny sag hver gang, og vi begynder altid forfra, for alle sager er forskellige, så vi kan ikke have noget i skuffen til genbrug.« Mette: »Jeg vil sige, at det kendetegner os, at vi gør os umage. Vi gør os umage med at sætte os ind i de lokale betingelser der, hvor vi bygger et hus. Og vi gør os umage med at sætte os ind i bygherrens ønsker, så man opnår størst mulig kvalitet i det, man har at arbejde for.« Parret er enige om, at de gerne vil arbejde inden for det klassisk moderne, så de huse, de bygger, også er spændende og inspirerende at se på 50 eller 80 år efter, de er bygget. Mette Tony fremhæver også, at det er vigtigt for hende, at de bevarer en ydmyghed over for de funktionelle og praktiske krav, så husene fungerer upåklageligt for dem, der bor i dem.Mette: »De materialer vi vælger er vigtige - de skal kunne patinere smukt og holde i mange, mange år.« Hvem er bedst til hvad i jeres samarbejde? Mads: »Vi er rigtig gode til at supplere hinanden - vi har vundet mange konkurrencer, fordi vi knokler sammen fra start til slut. Vi stiler efter at levere en helhed, som er overbevisende. I den proces er det godt at stikke en finger i jorden - vi stikker nok nærmere begge arme i jorden. Vi er sammen meget grundige i vores forberedelse til alle projekter, og det er vores erfaring, at det er godt givet ud.« Hvilke værdier er vigtige for jer i hverdagen på tegnestuen? Mette: »Vi har et fantastisk godt team, hvor vi tager hinanden meget alvorligt. Vi har en rigtig god og åben spørgekultur, så teamet, der er teknisk dygtige på alle områder, kan byde ind.« Mads: »Der er en rigtig god stemning på tegnestuen.Folk er positive og rigtig gode ved hinanden.Vi har en flad struktur, hvor alle har lige meget at skulle have sagt - eller næsten,« siger Mads Bjørn Hansen og griner: »Teamet byder ind med en masse tværfaglige ting, og så udvikler projekterne sig i den positive ånd.« Der er 25 ansatte i Praksis Arkitekter, som er fordelt på to kontorer i henholdsvis Troense og København. Praksis Arkitekter har modtaget Gazelleprisen 2016, som gives til virksomheder, der vækster eksplosivt med sorte bundlinjer, men vækst i sig selv er sådan set ikke noget, parret stræber efter. Faktisk fortæller de, at de ikke ønsker at blive større, for de godt kan lide, når de selv kan være med ind over i alle faser af byggeprojekterne.Noget, de skønner, vil blive svært, hvis virksomheden ekspanderer yderligere.Lykken er, når et projekt lykkes Hvornår er det mest meningsfuldt at gå på arbejde? Mette: »Når et projekt lykkes rigtig godt. Det tager ofte to-tre år, før projektet er i hus, og i den tid kæmper man med at træffe de rigtige beslutninger i både stort og småt. Man skal tænke over landskabet, bygherrens ønsker og alle de fysiske rammer - gulv, væg, facader - der er så mange beslutninger i det hele. Når alle dem, der har siddet med på projektet i alle de år, så kan se, at det er lykkedes, og de retter ryggen lidt ekstra. Det er godt,« siger Mette.I modtager om få uger både Betonelement-Prisen og Utzon-statuetten for jeres arbejde med Frihavns Tårnet - hvordan har I det med det? Mads: »Vi sidder jo lidt i en osteklokke til hverdag, så det er dejligt, når nogen udefra kaster fokus på os og anerkender os for vores arbejde.Det er meget højtideligt for os, og vi er virkelig glade for, at vi får priserne. Også på vores bygherres vegne.« Mette: »Vi har haft en rigtig dygtig bygherre, og det hele starter der - den tillid han har vist os, og den gode måde de har valgt til og fra på,« uddyber Mette Tony.Parret regner med, at de skal fejre de flotte priser ved at blive efter middagen - hvem der skal køre hjem, har de endnu ikke afgjort.Hvad var nogle af de største udfordringer ved at bygge Frihavns Tårnet? Mette: »Det er meget komplekst at transformere en silo og få det til at blive stående. Derudover er det også en udfordring at få overblik over myndighederne E og brandforhold. Jeg synes imidlertid, vi har haft en god dialog med Københavns Kommune.« I har bygget tårnet med mange betonelementer - hvad er den arkitektoniske tanke bag? Mette: »Vi har brugt beton på alle tænkelige måder - på facader og på altaner - og det har givet det udtryk, vi gerne vil have. Alle altaner er bag søjler, så man ikke føler, at man falder ud, og det giver et godt udeklima, hvor vinden mindskes.Altanerne er særlige i Frihavns Tårnet - de er meget store - og der er store altandøre fra stuen og de andre rum i lejlighederne. På den måde får man mere uderum, og det, synes vi, er vigtigt, hvis man bor i København.« Frihavns Tårnet er et bæredygtigt byggeri - hvilken betydning lægger I i det? Mads: »Vi tænker blandt andet meget over, hvilke materialer huset bygges i. De skal kunne blive over 100 år gamle og stadig holde. Vi vil gerne have, at huset kan bruges til mange funktioner, også til funktioner, som det oprindeligt måske ikke var bygget til. Det er i hvert fald bæredygtighed for mig.« Parret bag Praksis Arkitekter har allerede en række nye, spændende projekter, som de er klar til at arbejde på med udgangspunkt fra den lille tegnestue i Troense. Blandt andet er det Praksis Arkitekter, som skal stå for genopførelsen af Svinkløv Badehotel, Maltfabrikken i Ebeltoft samt opførelsen af nye boliger i Carlsberg Byen.Opgaverne er meget forskellige, men parret er fuld af gåpåmod og glæder sig til at komme i gang: Mads: »Det er så sjovt at gå på arbejde med de her ting - så er man ikke kun arkitekt, man er også lidt arkæolog og historiker, fordi man skal sætte sig ind i stedets kulturhistorie og en række andre lokale ting.« Mette: »Jeg glæder mig til, at vi bliver endnu bedre. Vi skal til at i gang med at forbedre vores organisation - og så skal vi forbedre tegnestuen, som vi har arbejdet i igennem efterhånden 11 år.«.temasektion@jp.dk Vi har et fantastisk godt team, hvor vi tager hinanden meget alvorligt.Mette Tony, Praksis Arkitekter Vi sidder jo lidt i en osteklokke til hverdag, så det er dejligt, når nogen udefra kaster fokus på os og anerkender os for vores arbejde.Mads Bjørn Hansen, Praksis Arkitekter.Fakta: PRAKSIS ARKITEKTERPraksis Arkitekter ejes af Mads Bjørn Hansen og Mette Tony.Der er 25 ansatte i virksomheden fordelt på to kontorer. Et i Troense ved Svendborg og et i København.Praksis Arkitekter står ud over Frihavns Tårnet bag flere præmierede bygninger. Senest Forskerboligerne i København, Maltfabrikken i Ebeltoft og Egebjerg Mølle på Fyn.Betonelement-Prisen uddeles for at have anvendt betonelementer i et byggeri på et højt arkitektonisk niveau.Utzon-statuetten gives for at have ydet en bemærkelsesværdig, kreativ og nyskabende indsats i dansk arkitektur.Frihavns Tårnet består af 78 lejligheder på Østerbro i København.Boligerne er fremkommet ved at omdanne en gammel DLG-kornsilo til beboelse blandt andet ved hjælp af betonelementer.Kilde: Betonelement-Foreningen.
For arkitektparret Mette Tony og Mads Bjørn Hansen, som ejer og driver Praksis Arkitekter, er naturens ro, familielivet og et fuldendt tværfagligt team alt sammen en del af opskriften på succes. I slutningen af marts modtager parret Betonelement-Prisen samt Utzon-Statuetten for deres arbejde med Frihavns Tårnet i Nordhavn på Østerbro i København.
»Jeg kan huske, at jeg tog mine nøgler med fra lejligheden tidligt om morgenen og gik ud ad døren omkring kl. 05. Så kan jeg ikke huske mere, før jeg halvanden måned senere var på sygehus.« Sådan lød den hjerteskærende forklaring fra en nogle gange grædende kondiløber, da hun onsdag eftermiddag 16. august sidste år tidligt om morgenen blev udsat for fuldbyrdet voldtægt og brutal mishandling, der nær havde kostet hende livet, da hun blev overfaldet under en løbetur i det øde område omkring Sporsløjfen på Østerbro i København.Mens den tiltalte i sagen - en 30-årig mand fra Grønland - var blevet ført ud i et tilstødende lytterum, afgav den 38-årige kvinde forklaring i vidneskranken foran nævningetinget i Københavns Byret. På tilhørerrækkerne sad flere af hendes familiemedlemmer og pårørende, og kvinden havde frivilligt givet afkald på sin mulighed for at afgive forklaring for lukkede døre - altså uden at blandt andet pressen måtte høre hendes forklaring.Hun havde dog ikke noget imod at give forklaring for åbne døre, når bare hun forblev anonym, og den tiltalte ikke var til stede i retslokalet imens.Afhørt med hjælp fra advokat Da hun skulle træde ind i retslokalet, brød hun dog pludselig ud i en hjerteskærende gråd, men samlede sig efter kort tid og lod sig afhøre med sin bistandsadvokat ved sin side. For at hjælpe hende gennem den korte afhøring holdt de to kvinder hånd hele tiden.»Jeg har har fået en hjerneskade, så jeg ikke kunne gå. Jeg skulle lære at gå igen, og jeg kunne heller ikke snakke rigtigt. Jeg har stadig lidt problemer med at sige nogle ord.Generelt var jeg meget syg - der var meget galt med blandt andet skader i hjernen. Jeg havde også brækket næsen, kraniebrud, flænger i hovedet, så jeg blev mit syn var ødelagt, så jeg har gået med kontaktlinser i lang tid. Det er blevet bedre igen, men jeg havde kontaktlinser i firefem måneder efter. Det var også for at hjælpe med min balance. Men balancen er stadig ødelagt, jeg kan ikke cykle, som jeg ellers gjorde dagligt.« »Nu går jeg i arbejdsprøvning for at se, hvor meget jeg kan holde til.Jeg har ikke så mange kræfter, jeg kan godt gå lige ud, men hvis jeg bliver træt, går jeg lidt skævt, og jeg kan ikke gå op ad trapper. At køre bil har jeg ikke kastet mig ud i. Jeg er stadig sygemeldt,« tilføjede den spinkle kvinde.Hun nåede at være indlagt i knap to måneder på først Rigshospitalet og så Hvidovre Hospital, inden hun i ca. fem måneder gik til daglig genoptræning og behandling på Center for Hjerneskadede.Klagende gråd Psykisk har overfaldet også haftstore konsekvenser for hende.»Jeg har en stor træthed og går meget tidligt i seng - tit ved 20-21-tiden.Jeg bliver meget forskrækket og er meget sensitiv over for lyde. Jeg har fået sådan nogle noisecancelling-høretelefoner, når jeg går ude i det offentlige. Det er meget overvældende at være udenfor. Jeg er meget sensitiv over for lyde. Socialt har jeg også svært ved at omgås andre mennesker - jeg deltager ikke i så meget,« siger kvinden og går i stå i en klagende gråd, indtil bistandsadvokaten får hende trøstet.»Jeg er meget glad for mit arbejde, så jeg prøver at have mest mulig energi til det,« tilføjer kondiløberen.Hun arbejdede indtil voldtægtsoverfaldet som internationalt anerkendt forsker i både Danmark og udlandet.Blandt andet havde hun fået et års stipendium, hvis skattefrihed var betinget af, at hun opholdt sig mindst 70 pct. af tiden på et bestemt universitet i udlandet. Det kunne hun på grund af overfaldet og den efterfølgende indlæggelse naturligvis ikke overholde, hvilket foreløbig har kostet hende et skattesmæk på 30.000 kr.Kvindens bistandsadvokat har foreløbig ikke tilstrækkeligt overblik over det erstatningskrav for blandt andet erhvervsevnetab, varige men og tabt arbejdsfortjeneste, som overfaldet har resulteret i.baa@bt.dk '' Jeg havde også brækket næsen, kraniebrud, flænger i hovedet, så mit syn var ødelagt.
FORKLARING 38-årig kondiløber, der blev udsat for uhyggelig voldtægt, forklarede sig grædende i retten i går.
VÆKSTKÆDE Efter en stribe byggeprojekter har Arp-Hansen Hotel Group i år placeret sig som landets største kæde målt på værelser. Dermed er den landsdækkende Scandic-kæde passeret, selv om privatejede Arp-Hansen har fokus næsten udelukkende på hovedstaden.Klassiske forretningshoteller som Hotel 71 Nyhavn, Imperial ved Vesterport Station og Phoenix Copenhagen tæt på Amalienborg er de senere år suppleret med The Square på Rådhuspladsen, Copenhagen Island ved Havneholmen og Kalvebod Brygge - og ikke mindst med det 679 værelser store Tivoli Hotel &amp; Conference Center tæt ved Hovedbanegården.Vifte af varemærkerSideløbende har Arp-Hansen opbygget Wakeup-kæden med blandt andet to lavprishoteller i København.- Det er en del af vores strategi at have flere brands eller varemærker, så vi får fat i flere dele af markedet, siger den mangeårige adm. direktør, Dorte Krak, til Licitationen - Byggeriets Dagblad.Strategien er også blevet fulgt med Steel House Copenhagen, som åbnede i august i år med 253 værelser i det tidligere domicil for fagforbundet Dansk Metal.Arp-Hansen betegner selv Steel House som en luksusudgave af et hostel - altså det, vi før kaldte vandrerhjem hertillands. Priserne er lave, men der er mange faciliteter, høj standard og central placering - et stenkast fra Vesterport Station og blot en lille kilometer til for eksempel Rådhuspladsen, Tivoli eller hovedbanen.Altid midt i byenNetop beliggenheden er alfa og omega for Arp-Hansen, der ikke har planer om at søge længere væk fra centrum, selv om metrocityringen i 2019 åbner i bydele som Nørrebro og Østerbro.- Infrastruktur gør rigtig meget, og i øjeblikket har hotellerne høje belægningsprocenter. Men når billedet ændrer sig en dag, tror vi, at centralt beliggende hoteller vil være de mest efterspurgte. Vi tror, at kunderne gerne vil betale for eksempel en halvtredser mere per overnatning for at bo centralt. Hoteller i centrum vil altid være top of mind hos for eksempel turister, påpeger Dorte Krak, som derfor gerne vil betale en højere pris for at sikre sig grunde i København K og i København V eller Vesterbro, hovedstadens traditionelle hoteldistrikt.I foråret indviede Arp-Hansen også et Wakeup-hotel i landets næststørste by, men andre byer kommer næppe på tale.- Det hænger samme med, at Wakeup-hoteller skal have en vis størrelse for at være effektive, helst ikke mindre end de 350 værelser, vi har i Aarhus. Og hoteller i den størrelse kræver også et vist underlag, siger Dorte Krak.Ejer selv mursteneneTrods to indvielser i 2017 hviler Arp-Hansen ikke på laurbærrene. Virksomheden er i gang med at opføre et fjerde Wakeup-hotel med 585 værelser på Bernstorffsgade tæt ved både Tivoli og Hovedbanegården.- Vi forventer at indvi hotellet omkring årsskiftet 2018/ 19. Det er et projekt, der runder 500 millioner kroner, siger Dorte Krak.Tættere kommer vi ikke på økonomien, men Arp- Hansen-direktøren forklarer gerne, hvordan kæden finansierer sine projekter - uden brug af for eksempel pensionskasser, der ellers er begyndt at skyde mange penge ind i hoteller: - Vi kan typisk lægge 20-25 procent af pengene selv, og så låner vi de maksimale 60 procent i realkredit.Resten tager vi som et banklån, vi ret hurtigt kan afdrage med penge fra driften. Med det meget lave renteniveau er det en optimal model for os.Ud over nybyggeri skal der løbende investeres i at vedligeholde og modernisere hotellerne. For nylig er der brugt " mange penge" på Phoenix og Copenhagen Strand, fortæller Dorte Krak, som i øjeblikket gør klar til håndværkerbesøg i Hotel 71 Nyhavn: - Hotellet består af to pakhuse fra starten af 1800-tallet. Det Røde Pakhus med 64 værelser er vi netop blevet færdige med at totalrenovere. Nu skal vi snart i gang med Det Gule Pakhus med 66 værelser.Det er en del af vores strategi at have flere brands eller varemærker, så vi får fat i flere dele af markedet Dorte Krak, adm. direktør, Arp-Hansen Hotel Group Vi kan typisk lægge 20-25 procent af pengene selv, og så låner vi de maksimale 60 procent i realkredit Dorte Krak, adm. direktør, Arp-Hansen Hotel Group, om finansieringen af nye hoteller .Arp-Hansen Hotel GroupLandets største hotelkæde med cirka 4.000 værelser Fokus på København (især centrum) og Aarhus Otte forretningshoteller i København, for eksempel Imperial og 71 Nyhavn Wakeup-lavpriskæde med tre hoteller i København/ Aarhus samt et på vej Nyåbnet Steel House Copenhagen (luksus-hostel) i Dansk Metal-bygning Privatejet kæde - ejer selv sine bygninger Kilder: Hjemmesider og interview.
Omfattende byggeri for egen regning, en vifte af hotelmærker og fokus på de centrale dele af hovedstaden. Sådan lyder nogle af nøglebegreberne for Arp-Hansen Group, som i år er blevet landets største hotelkæde.
Fejl og fakta 21.4.2017:Blandt bidragyderne til ' Europas arenaer' er Per Straarup Søndergaard - der var blevet til »Peter Straarup Søndergaard« i vores anmeldelse af bogen på kultursektionens forside onsdag 19.4. Undskyld. Nogle hopper om bord på en sightseeingbus, når de ankommer til en storby. Andre spænder løbeskoene på og løber en tur igennem byens gader og stræder. Atter andre går ned på den lokale bar for at udforske byens lokalkolorit.Jeg er for nylig begyndt på noget fjerde: Jeg tager min søn med på det lokale fodboldstadion for at se en kamp. Allerhelst en aftenkamp, hvor projektørerne lyser banen op, hvor græsset er dugvådt og inviterer til hurtige afleveringer og glidende tacklinger, og hvor aftensmaden kan få lov at bestå af en lidt for grillet bratwurst.Finalen er hjemturen gennem byen, der rummer lige så mange iagttagelser som den kamp, vi lige har overværet. Turen kan være en ret intens oplevelse. Dels fordi den ene af os er oppe langt over normal sengetid, dels fordi der er noget særligt over at begive sig mod en metro sammen med tusinder af lokale fans for at lade sig fragte gennem byen på dét tidspunkt af døgnet og i dén atmosfære.For et par uger siden var det, hvad der skete, da turen gik til det historiske Olympiastadion i Berlin, hvor Hertha Berlin foran mere end 40.000 veloplagte tilskuere spillede mod Hoffenheim i en slags topkamp i Bundesligaen (Bayern München har hægtet de andre af). Til de interesserede kan jeg oplyse, at Hertha kom foran 1-0, men senere fik en mand vist ud og endte med helt fortjent at tabe 1-3.Med al respekt for Hertha Berlin, så er det ikke deres hjemmekampe, der har givet Olympiastadion dets historiske omdømme.Forklaringen på det smukke stadions tilblivelse - iscenesat af den inkarnerede ondskab, Adolf Hitler - får man i en ny, godt tænkt dansk antologi med titlen ' Europas arenaer'. Bogen er redigeret af Asker Hedegaard Boye og skrevet af nogle af landets bedste fodboldskribenter (deriblandt redaktøren) og handler om 14 fodboldstadioner i Europa. Undertitlen siger det med mere poetisk schwung: ' Fortællinger fra fodboldens katedraler'.Fodboldens katedral var det, brasilianske Pelé kaldte det legendariske Wembleystadion i London.ARENAER SOM Berlins Olympiastadion eller Londons Wembley tjener nærmest som brandingmæssige ikoner for Tysklands og Englands hovedstæder, og den slags ikoner bliver der investeret voldsomme beløb i. Da det nye Wembley, tegnet af stjernearkitekten Norman Foster, efter forsinkelse stod klar i 2007, var prisen endt i omegnen af otte milliarder kroner, som man kan læse i Morten Glinvads afslutningskapitel, hvor også danske spillere med oplevelser fra Wembley kommer til orde.Andre arenaer har - selv om de er så store, at de kan ses fra en flyvemaskine - faktisk noget til fælles med et familiehus. Et temmelig stort et af slagsen, der - som man kan se på nogle af de luftfotos, der er med i bogen - nogle gange ligger midt i beboelseskvarterer, som for eksempel Parken midt på Østerbro. Et stadion, som Frits Ahlstrøm skriver indsigtsfuldt og anekdotisk om i bogen. Han skriver også om det gigantiske Camp Nou i Barcelona, der i spillertunnelen har et kapel, hvor spillerne kan få lov at være private og bede en stille bøn.Ligesom i en almindelig familie kan hjemmebanen være den største investering, fodboldfamilien - klubben - nogensinde kommer til at foretage. Og der kan paradoksalt nok være noget nærmest hjemligt over sådan et gigantisk stadion.Det er tilfældet på Borussia Dortmunds stadion Signal Iduna Park, der af avisen The Times er blevet kåret til verdens bedste stadion og har det højeste tilskuergennemsnit i Europa. 99,75 procent af billetterne til hjemmekampene bliver solgt, og fansene har - ligesom rundt om spisebordet derhjemme - deres egne faste pladser på sydtribunen. For selv om pladserne er unummererede, finder fansene »som myrer gennem en tue« nemt frem frem til deres stampladser, som Peter Straarup Søndergaard skriver i et kapitel, der ligesom bogens øvrige kapitler er båret af både viden og tilstedeværelse.SELV OM FODBOLDFANS indimellem og med god grund omtales som afstumpede bøller, rummer fanfamilien også en empati, der kan være nærmest gribende.Som Søndergaard oplevede det engang på Signal Iduna Park, hvor en ældre mand døde af et hjertetilfælde under en kamp, og tilhængerne - udeholdets såvel som hjemmeholdets - indstillede al hujen, efterhånden som den triste nyhed spredte sig på tribunerne. De vajende faner blev lagt ned i respekt for den døde, og i kampens slutminutter rejste alle tilskuerne sig, og, i en sidste hilsen til den afdøde, istemte de i et kæmpemæssigt kor sangen ' You'll Never Walk Alone'.Den sang er kendt af fodboldfans verden over og leder naturligt tankerne hen på engelske Liverpool FC, hvis stadion, An-field, også er med i bogen. Med risiko for at skamride familieanalogien, så lagde klubbens helt store faderfigur - manageren Bill Shankly - vægt på, at hans spillere skulle opføre sig ordentligt, og han tillagde publikum en meget stor betydning. Et publikum, der er kendt for at anerkende modstanderholdet med klapsalver, hvis de har spillet bedst eller vinder en afgørende kamp på Anfield. Peter Schulz nævner et eksempel, som mange danskere formentlig husker: Da et hovedstød af Dan Eggen i 1995 sendte Brøndby videre og Liverpool ud af UEFA Cup'en, var de skuffede Liverpoolfans store nok til at klappe Brøndbys spillere fra banen.Ordentlig opførsel og loyalitet var et nøgleord for Shankly: »Jeg vil ikke have, at folk fortæller historier om andre«, citeres han for i bogen. »Hvis du kommer til mig med en sladderhistorie, så må jeg advare dig. Den, du snakker om, vil ikke være den person, der ryger ud. Det vil være dig!«. Måske er det en af grundene til, at Liverpool FC og Anfield selv i perioder med mindre fodboldmæssig succes kan fastholde legendestatus ude i verden.FOR DE læsere, der også er interesseret i den store historie udenom, historiebøgernes historie - som forfatteren og fodboldkenderen Hans-Jørgen Nielsen beskrev den - er der masser at hente i bogen. Også fra - for mig - mere ukendte arenaer som for eksempel Lusjniki i Moskva, som Oscar Rothstein skriver så interessant om, at det lever op til den filmiske kapiteloverskrift ' Lenins rumskib'.I ' Europas arenaer' er der både reportageagtige beskrivelser fra aktuelle kampe og særdeles velformidlet nørderi af den historiske slags. Alle skribenter formår at jævnføre (fodbold) historien med den større europæiske historie, som igennem årene har udspillet sig uden for stadion, men faktisk også ofte på stadion.Førnævnte Olympiastadion er for eksempel ikke bare kendt for at have lagt græs og tribuner til VM-finalen i 2006 og Champions League-finalen i 2015. Det blev skabt til de Olympiske Lege i 1936, hvor Hitler kunne demonstrere sin magt og sit storhedsvanvid for en hel verden - foreviget på æstetisk vis i filmskaberen Leni Riefenstahls ' Olympia'. Som Boris Boll-Johansen fortæller, så aflagde Hitlers hofarkitekt Albert Speer forud for byggeriet et visit hos Werner March, arkitekten, der allerede inden Hitlers magtovertagelse var udset til at bygge stadion - og da Speer »gik igen, lå Marchs oprindelige tegninger i papirkurven«. Hitlers raceteori led dog et voldsomt knæk, da det sorte atletikfænomen Jesse Owens vandt hele fire guldmedaljer.Også den italienske diktator Benito Mussolini så propagandistiske muligheder i fodbolden i et land med historisk tradition for store arenaer. Hans favoritklub var den romerske klub Lazio, der sammen med Roma den dag i dag har hjemmebane på Stadio Olimpico. Men det var det italienske landshold, der med VM-sejre i 1934 på hjemmebane og igen i 1938 i Frankrig - og en OL-sejr derimellem - var det mest effektive propagandaredskab for diktatoren. Morten Rasmussen fortæller, hvordan de italienske spillere måtte stille op til parade i militæruniformer foran Mussolini dagen efter sejren over Ungarn i VM-finalen i 1938.Helt anderledes forholdt det sig på Barcelonas Camp Nou, hvor man under Den Spanske Borgerkrig var i opposition til general Francos fascistiske regime - og hvor det catalanske stadig er fremherskende og bidrager til den mytiske strid med rivalerne fra Real Madrid.BOGENS BIDRAGYDERE bruger ikke meget plads på at begræde pengenes store indflydelse i moderne fodbold - ekstraordinære præstationer bliver nu engang ekstraordinært belønnet i topfodbold - men den berører alligevel et interessant og i nogle sammenhænge problematisk fænomen, som jeg ikke rigtig havde tænkt over tidligere: fodboldturister.Selv om jeg har brugt en betragtelig del af mit liv på fodbold og betragter mig selv som ægte fodboldinteresseret, så må jeg indrømme, at jeg - når jeg er på udebane og ser hold, der ikke for alvor interesserer mig - f. eks. Hertha Berlin mod Hoffenheim - tilhører netop den kategori: fodboldturisten.Mennesker, der - som Peter Schulz skriver - »er kommet for opleve snarere end at bidrage til oplevelsen. Turister, som kommer for at filme afsyngningen af ' You'll Never Walk Alone' på deres telefoner i stedet for at synge med på den«. Sådanne fodboldturister bliver der tilsyneladende flere af, og det forstyrrer økosystemet på tribunerne. Fodboldturisten rejser måske til et eftertragtet stadion en eller to gange i sit liv, og på sådanne ture betyder det mindre, hvad billetterne koster. Men det gør det for hr. og fru fodboldfan og deres tre børn, der har et monogamt forhold til en klub og derfor gerne vil se dem flere gange på en sæson.Peter Schulz skriver, at det er blevet så dyrt at gå til fodbold i England, at det har ændret demografien blandt Liverpools fodboldfans - »til en vis grad er mange lokale fans fra byens traditionelle arbejderklasse nu blevet presset ud af pengestærke turister fra resten af landet, Irland, Skandinavien, kontinentet, Asien og Nordamerika«. Uden for Berlins Olympiastadion, på hvad der føltes som en lun sommeraften i marts måned, skulle der mere end et 1-3-nederlag til for at ødelægge den gode stemning efter kampen. Øl-og bratwurstboder uden for stadion holdt stadig åben i aftenmørket, og overalt slog Hertha-fans sig ned for at nyde en øl eller en pølse. Et sted udgjorde en festklædt Hertha-campingvogn oplyst af lyskæder en smugkro for et forholdsvis modent og afdæmpet publikum.Imens listede vi - fodboldturisterne - ned i U-bahnen og kørte hjem efter at have set to hold, som vi ikke rigtig havde noget forhold til. Til gengæld havde vi haft en pragtfuld aften på et af verdens aller-flotteste stadioner. En oplevelse, der blev forlænget, mens vi sad i toget blandt Hertha-fans og bladrede i dagens kampprogram, som handlede om noget af det, der ligger fans mest på sinde: et nyt stadionprojekt, som - hvis alt flasker sig - vil stå klar til Hertha Berlin i 2025.Men der er lang tid til 2025. Inden da har vi udset os næste rejsemål: Madrid og Santiago Bernabéu.Og med risiko for overvægt i flyet vil vi medbringe ' Europas arenaer', der ikke bare er interessant læsning, men den oplagte guide til nye oplevelser under åben aftenhimmel et sted i Europa.peter.christensen@pol.dk .De vajende faner blev lagt ned i respekt for den døde, og i kampens slutminutter rejste alle tilskuerne sig Også den italienske diktator Benito Mussolini så propagandistiske muligheder i fodbolden i et land med historisk tradition for store arenaer.
BØGER I aften spilles der igen kvartfinaler i fodboldens Champions League. Kampe som den mellem Juventus og Barcelona på Camp Nou skriver sig ind i en større sportsog samfundsfortælling, der igennem historien har udspillet sig i de europæiske fodboldarenaer - og er emnet ien ny fascinerende dansk antologi.
Næppe havde de åbnet døren og budt menneskemylderet velkommen til åbent hus, før han stod der i mængden og viftede overlegent med sit guldkort for at signalere, at han var parat til at betale ekstra penge under bordet - bare han fik lejligheden.Det strategi holdt ikke hos Louise Vendelbo Mogensen. Manden med guldkortet blev siet fra øjeblikkeligt. Det samme gjorde kvinden, der forsøgte sig med samme taktik: »Sådan nogle skal vi ikke have ind her; det skal være gode beboere, for det her er en god, sund og social andelsboligforening.Når man kan finde på at snyde, så hører man ikke til her«, siger Louise Vendelbo Mogensen med overbevisning i stemmen.Egentlig havde familien slet ikke lyst til at flytte ud af de 100 kvadratmeter i Livjægergade på Østerbro i København. Men med to små børn var pladsen blevet for trang. Nu glæder Louise Vendelbo Mogensen og hendes kæreste sig til at rykke ind i den nye bolig, et bofællesskab i Humlebæk. Men hele salgsprocessen har været lidt af en øjenåbner.»Jeg ved jo godt, at boligmarkedet koger, især her i København, men jeg var faktisk blevet lidt i tvivl, om der ville være købere nok til vores andel. For der var ikke den store interesse at spore i bekendtskabskredsen eller blandt de øvrige andelshavere i foreningen«. »Så jeg lavede selv an annonce gennem Boliga Selvsalg, tog billeder med min smartphone, gjorde lejligheden sådan lidt Bo Bedre-agtig, du ved, og fjernede alle de overflødige ting, så folk kunne se deres eget hjem i det«. »Konceptet kostede os 500 kroner for en måned på Boligas hjemmeside, og det er jo en hel del billigere end en ejendomsmægler. Så slog vi annoncen op torsdag aften og inviterede til åbent hus søndagen efter, og så skal jeg love fora, at der var hul igennem«. Op mod 100 potentielle købere bød sig til med mere eller mindre hjerteskærende henvendelser i Louise Vendelbo Mogensens mailbakke - forud for det åbne hus, og hendes hjemmeproducerede boligannonce gav 5.000 klik på få dage.Og da familien søndagen efter åbnede hoveddøren på 1. sal og bød indenfor til åbent hus, forvandt den sidste rest af tvivl om, hvorvidt der ville være købere til boligen.»Det væltede ind med folk, der har aldrig været så mange i min lejlighed, selvom jeg har holdt mange store fester. De stod i kø helt ud på gaden«.Penge under bordetTrods stigende priser er andelslejlighederne i København ikke svære at sælge, hvilket Louise Vendelbo Mogensen kan skrive under på.Det kendetegner andelsboligmarkedet, at salgene i stærkt stigende grad foregår uden mægler. Nye tal fra boligsiden Boliga viser, at næsten hvert andet salg i København og på Frederiksberg nu bliver foretaget uden mægler. For ejerlejligheder er det kun en til to ud af hundrede handler, der foregår sådan.Der er ifølge boligadvokat Erik Matthiesen fra Advodan i Helsingør ingen grund til, at andelsbolighavere som Louise Vendelbo Mogensen skal bruge penge på en mægler, når de vil sælge: »Andelslejlighederne i København sælger sig selv. Og man går kun til en mægler, hvis folk ikke står og kradser på døren - som de gør nu.Så er det jo en dårlig idé at sende 40-60.000 kroner efter en mægler«. En mægler vil heller ikke løse problemet med penge under bordet. Et problem, andelsboligmarkedet ifølge Erik Matthiesen i øjeblikket giver god grobund for.»Sælgeren kan sagtens lige komme med et overordentligt dyrt skab, der lige skal købes ved siden af det egentlige salg«, siger advokaten. Han vurderer, at problemet med penge under bordet hænger sammen med et københavnsk boligmarked, der i øjeblikket har et meget lille udbud - og er meget dyrt.»Ejerlejlighedsmarkedet er stukket af med meget høje priser, så også de dyre andelslejligheder er attraktive. Og her kan incitamentet blive så stort, at man som sælger lader sig friste til at bede om penge under bordet«, siger Erik Matthiesen, der problematiserer, at man som køber kun har seks måneder til at klage over en eventuel ulovlig pris.»Hvorfor skal sælgeren kunne ånde lettet op efter seks måneder, hvis prisen har været ulovlig, når man har tre år til at klage over alle andre former for mangler?«, spørger Erik Matthiesen, som har fået medhold af flere politikere, der lige nu undersøger, om den regel skal laves om.København for de rigeDe stigende priser på andelslejligheder rokker også ved selve andelstanken - om det forpligtende fællesskab og boliger, folket har råd til. Den tanke er mildt sagt ikke, hvad den engang har været, forklarer Curt Liliegreen, som er direktør hos Boligøkonomisk Videncenter.»For 25 år siden var andelsboligerne den billige indgang til boligmarkedet i København. Det var en mellemting mellem ejer-og lejerboliger, og man kunne få en ydmyg andelsbolig i brokvartererne for 50.-100.000 kroner. Det kan man ikke mere. De er steget meget kraftigt i pris«, siger Curt Liliegreen. Han forklarer, at mens de offentlige vurderinger af andelslejligheder har været både udskudt og fejlbehæftet, er flere og flere begyndt at bruge en såkaldt valuarvurdering.»Private valuarer må prissætte andelsboliger, som om de var private udlejningsejendomme.Og også de er steget kraftigt i pris«, siger Curt Liliegreen.Det skyldes, at mange af de billige private udlejningsejendomme sættes i stand, og man derefter benytter sig af paragraf 5 stk. 2 i boligreguleringsloven, som medfører en stigning på cirka 70 procent efter en ' væsentlig forbedring' af boligen.»Så klinger kasseapparatet«, siger Curt Liliegreen, der forudser, at den nuværende udvikling vil fortsætte, så 80 procent af de københavnske boliger vil være uden for rækkevidde for borgere med en almindelig indkomst inden for 20-25 år.»Selv nye almene boliger vil ikke være billige nok. Den almene sektor er dyr, når den er ny, og billig, når den bliver gammel«, siger Liliegreen.Solgt til dobbelt prisDet tog tre dage at sælge andelsboligen i Livjægergade på Østerbro. Den blev solgt til prisen, lige knap 3,1 millioner kroner, eller knap det dobbelte i forhold til den pris, Louise Vendelbo Mogensen selv måtte betale, da hun købte andelen for godt fem år siden.Og hvem fik så lov at købe herligheden? Efter mange overvejelser valgte familien at sælge andelen til et par fra Nørrebro, der også havde brug for mere plads, og som desuden havde et brændende ønske om at komme væk fra den del af Nørrebro, der har udviklet sig til en krigszone i den verserende bandekrig.helene.navne@pol.dk 3. kv. 2017 1,4 % 3. kv. 2017 41,4 % 2. kv. 2013 1,1 % 14,7 % 2. kv. 2013 Selvsalg andelsboliger Selvsalg ejerlejligheder.
I øjeblikket er det let at sælge en andelsbolig iKøbenhavn. Det giver grobund for både selvsalg og penge under bordet, mens de stigende priser udvander andelstanken, siger boligeksperter.
Livet er fuldstændig vendt på hovedet for en 39-årig kvinde, der blev hjerneskadet og psykisk lammet, da hun blev det fuldkommen tilfældige offer for en brutal gerningsmand under en tidlig morgen-løbetur på Østerbro i København i august sidste år.Den 30-årige grønlænder Axel Otto Berthel Paaviannguaq Christiansen trak hende ind i et buskads, voldtog hende og forsøgte at kvæle hende, hvorefter han forlod hende hjælpeløs og i livsfare skjult bag et træ. Hun blev først fundet ni timer senere af sin ængstelige familie.Knap i live.Men da gerningsmanden fik det sidste ord i Københavns Byret, før nævningetinget skulle beslutte, hvorvidt han skulle idømmes forvaring for det brutale overfald, var det ikke det, han adresserede med lav stemme via sin tolk. I stedet sagde han: - Jeg vil helst gerne hjem til mine forældre, for vi skal snart have konfirmation på Grønland. Jeg vil helst gerne hjem.Offentlig vejDa et enigt nævningeting idømte ham forvaring, en tidsubestemt straf, virkede han, som om det ikke rigtig var gået op for ham. Han hørte dommen uden at reagere synderligt, men kiggede på tolken og udstødte ' hm' et par gange.På tilhørerbænkene sad kvindens familie, der har overværet hele sagen. Hendes tvillingesøster, kæreste og svoger, som var dem, der fandt hende, har ligeledes afgivet forklaring.Retten lagde vægt på, at gerningen var sket tidligt om morgenen på offentlig vej mod en tilfældig kvinde, der blev efterladt i et buskads, hjælpeløs og i livsfare.Stærk forklaringKvinden, der arbejdede som lektor og seniorforsker i Danmark og England før overfaldet, var vågnet tidligt for at tage en rask morgenløbetur for at klare hovedet, før hun skulle være censor hele dagen.Da hun afgav forklaring i retten om konsekvenserne ved overfaldet, brød hun et par gange ud i en lang, hjerteskærende klagegråd, men gennemførte ellers den stærke forklaring med normal stemme.Selve overfaldet og halvanden måned efter ugerningen er dog helt slettet fra hendes hukommelse.Ud over at være hjerneskadet er hun også blevet socialt hæmmet og ude af stand til noget så basalt som at cykle. Hun er nu i arbejdsprøvning på sit gamle arbejde, som hun lever og ånder for.Risiko for ny kriminalitet I sin vurdering af straffen har nævningetinget desuden lagt vægt på, at Retslægerådet har vurderet, at der er høj risiko for, at Axel Christiansen vil begå ny, alvorlig, personfarlig kriminalitet.Mandens forsvarer meddelte efterfølgende, at han udbeder sig betænkningstid i forhold til at anke.Sagens anklager, Søren Harbo, er fuldt ud tilfreds med dommen.- Men det er på en tragisk baggrund. Fængselsstraf giver du til folk, der ikke er farlige eller sindssyge. Hvis du er behandlingskrævende, så skal du have en behandlingsdom.Men hvis du er farlig for dine omgivelser og har begået meget alvorlig kriminalitet, så skal du have en forvaringsdom, og det har han fået, siger han.linette@eb.dk Han hørte dommen uden at reagere synderligt.Fakta: Anklager: Han er farlig- En forvaringsdom handler om at beskytte samfundet mod en farlig person. Og det er Axel Christiansen, sagde anklager Søren Harbo under sin strafprocedure.- Forenklet sagt: Hvis man bliver idømt en forvaringsdom, så bliver man ikke udskrevet, så længe man stadig udgør en fare for andre mennesker, sagde han og understregede, at forvaring er tidsubestemt, så man i princippet risikerer at sidde i forvaring resten af livet, hvis lægerne vurderer, at man stadig er farlig.- For at man kan idømmes forvaring, skal man blandt andet være kendt skyldig i alvorlig personfarlig kriminalitet.Forsvarer Niels Anker Rasmussen argumenterede til gengæld for, at der skulle fastsættes en tidsbestemt straf.- Forvaring er en uhyre indgribende foranstaltning. Det er i al alvor at sammenligne med livsvarigt fængsel, selv om det selvfølgelig har en anden karakter.Det er min opfattelse, at betingelserne ikke er opfyldt i denne sag, sagde han.Det var retten dog ikke enig med ham i. De tog betænkningstid i forhold til at anke.
Udover at være hjerneskadet er hun også blevet socialt hæmmet og ude af stand til noget så basalt som at cykle skete mod en helt tilfældig på offentlig vej.
Da Carl Zakrisson og Tod Spoerl i 1995 dannede par og slog deres bogsamlinger sammen, tilhørte samlingen bare de to.I dag tilhører bogsamlingen også parrets 10-årige datter Stella og virksomheden Polytype, som Carl Za-krisson grundlagde i 1995, og hvor begge i dag arbejder med bogdesign for forlag som Gyldendal og Vandkunsten.De fire forskellige tilhørsforhold afspejles i reolerne: " The Dice Man" af Luke Rhinehart og " Daniel Martin" af John Fowles fra Tod Spoerls opvækst i USA står side om side med Stellas samling af børnelitteratur og en stor plysset bamse.I rummets modsatte side står tre tunge bind dansk grammatik, Platon og Holbergs samlede værker og reol efter reol af bøger om især arkitektur, kunst og design, som parret sammen har været med til at skabe " indmaden" af.Mest betydningsfulde er udgaverne af salmebogen, Koranen og Bibelen, der fylder en hel reol i 14 forskellige udgaver, hvoraf halvdelen er flyttet i sommerhuset, for " det er måske lidt overgjort med 14 bind af Bibelen," siger Carl Zakrisson." Det er værdifuldt at have været med til at skabe bøger, der er tidsløse og har så stor betydning for så mange mennesker.Det kan virke tosset for eksempel med bindene af dansk grammatik, for der er jo ikke nogen, der læser dem som sådan, men det er en slags nutidsmarkører til fremtiden," siger han.51-årige Tod Spoerl og 54-årige Carl Zakrisson lavede biblioteket med tanken om, at man skulle træde ind i et rum, der var bygget op af bøger fra gulv til loft. På det tidspunkt troede de ikke, at de kunne fylde 60 hyldemeter med bøger, men i dag er biblioteket fyldt til randen, og det samme er de tilsvarende 60 hyldemeter i sommerhuset i Tidsvildeleje." En af mine gamle kunder har et princip: én bog ind og en bog ud. Vi lever ikke helt op til det. Der er fysiske begrænsninger med bøger, men det er svært at skille sig af med dem, for bøger er de genstande, der følger én gennem livet," siger Carl Zakrisson.Interessen for bøger er for begge nedarvet fra forældrene, men udviklede sig for Tod Spoerl særligt, da han i sommeren 1990 kom til København og lærte byen at kende ved at vandre fra antikvariat til antikvariat. De fleste af hans bøger indeholder kvitteringer, breve og dedikationer, der fortæller om bøgernes tidligere liv. Tod Spoerl viser to af sine mest betydningsfulde fund frem: en bog om Arne Jacobsen med en personlig hilsen skrevet af Arne Jacobsen til en kvinde: " Jeg har ikke modtaget nogen lykønskning, der har gjort så stærkt indtryk på mig som Deres." Og en signeret udgave af " Other Voices, Other Rooms" af Truman Capote fundet i et antikvariat og dedikeret til " Bent".Spørger man Carl Zakrisson, hvilken af de omkring 5000 bøger der er mest betydningsfuld, trækker han Dylan Thomas' " Under mælkeskoven" frem som en af de helt særlige i samlingen. Carl Zakrisson har selv været med til at skabe den lille, knald-røde bog, der i 2013 blev kåret til en af Danmarks 50 smukkeste bøger gennem tiden. Men måske mest dyrebar i samlingen er en udgave af Thomas Mores " Utopia", der oprindeligt blev udgivet i 1516." Det er ikke bare en skøn bog, det er også en smuk genstand.Der er virkelig saftog krafti bogen, i papiret og i skriften. Det er en inspirationskilde og en påmindelse om, at bogdesign handler om at afspejle bogens indhold i formen," siger Carl Zakrisson.Bøger kan i sig selv være smukke genstande, hvor indhold og form går op i en højere enhed, tilføjer Tod Spoerl." Bøger følger det enkelte menneske gennem livet og bliver fælles referencepunkter, der er med til at binde folkefærd sammen. Som salmebogen, der betyder noget for de fleste danskere og er en fysisk genstand, vi har til fælles," siger han.thomsen@k.dk Fakta: Carl Zakrisson og Tod Alan SpoerlTod Spoerl er født 1966 i Wisconsin i USA, mens Carl Zakrisson er født 1963 i Hällefors i Sverige. Tod Spoerl er uddannet kunsthistoriker i København, og Carl Zakrisson er uddannet i bogdesign ved University of Reading i England. De arbejder begge for firmaet Polytype, som blev grundlagt i 1995 af Carl Zakrisson, og designer bøger for forlag som Vandkunsten, Bibelselskabet og Gyldendal.Parret bor på Østerbro og har sammen datteren Stella på 10 år, som bor skiftesvis hos dem og moderen på Nørrebro.BogsamlingenStørrelse: Indeholder omkring 5000 bøger eller 120 hyldemeter.Første bog: Tod Spoerls første voksenbog var Stephen Kings " The Stand" (1978), mens Carl Zakrissons første bog var John Irvings " Hotel New Hampshire" (1981).Bedste bog: Tod Spoerl holder meget af " Other Voices, Other Rooms" af Truman Capote (1948), mens Carl Zakrisson særligt holder af en udgave af " Utopia" af Thomas More (1516).Læser lige nu: Carl Zakrisson læser " På restaurant.Fortællinger fra den moderne spisekulturs historie" af Christoph Ribbat (2017). Tod Spoerl har lige læst Bjarne Reuters " En nat i Betlehem" (2017) med datteren Stella og er i gang med " Amerikansk avantgardefilm" af Lars Movin (2016).Serie: BogsamlereI denne serie besøger Kristeligt Dagblad udvalgte bogsamlere fra bogen " Bogsteder", der fortæller om deres samlinger. Læs den næste artikel på lørdag.Samler du selv på bøger? Send et foto af dig og din bogsamling samt en beskrivelse af dine bøger, læseinteresser og favoritbog til bagsiden@k.dk.
bogsamlere Carl Zakrisson og Tod Spoerls bogsamling fylder i deres privatliv, arbejdsliv og i parrets lejlighed, hvor samlingen strækker sig fra gulv til loft. Det er et spejl af deres fælles interesse for bogen som fysisk genstand.
»Jeg kunne mærke kuglerne, der sprøjtede forbi mit ansigt.Jeg kunne mærke projektiler og glassplinter, der fór forbi. Jeg kunne mærke hver eneste gang, der blev afgivet et skud.« PETs sikkerhedskoordinator Kurt har været 42 år i politiet, men har aldrig før trukket sit våben. Nu er det 14. februar 2015, og han er under skarp beskydning fra en M95 automatriffel. Han har kastet sig ned bag baren, halvt ovenpå en mandlig kollega. Der står en svensk livvagt bag ham. Han får affyret nogle skud.Kurt kan mærke, at gerningsmanden ikke bare skyder vildt omkring sig. Han har fået øje på Kurts lille gruppe og sigter på dem, når han skyder.»Han gik målrettet efter at ramme de to kvadratmeter i cafeen, hvor vi ligger tre mand, de andre har søgt dækning andre steder,« fortæller Kurt i en ny bog om terrorens ofre.»Jeg siger til mig selv: Skal jeg dø her, skal det ikke være uden min pistol.Jeg ser det billede for mig, hvor en fransk betjent ligger foran Charlie Hebdo og tigger terroristen om ikke at skyde. Han bliver likvideret uden nåde. Der overvandt jeg angsten.Jeg begynder at trække min pistol for at være klar til at komme ind i kampen. På det tidspunkt var der ingen muligheder. Havde man stukket hovedet frem, havde der siddet en kugle lige i panden på en,« fortæller Kurt.Det er første gang, en sikkerhedsvagt fra PET fortæller om de dramatiske minutter, da Danmark mistede sin uskyld ved det første islamistiske terrorangreb. Det ramte nationen i dag for tre år siden, da Omar El-Hussein angreb Krudttønden på Østerbro og synagogen i Krystalgade i København. Det sker i en ny bog, ' Blandt kolibrier og kalashnikover', af journalisten Helle Merete Brix, der selv var ordstyrer ved arrangementet. Mens Kurt blev beskudt bag baren, lå hun og gemte sig under et bord sammen med hovedpersonen ved arrangementet, den svenske Muhammed-tegner Lars Wilks.Kæmpe brag»Jeg sad ved siden af Lars Wilks på scenen, og hørte et kæmpe brag. Det var ikke fyrværkeri, jeg havde aldrig hørt noget lignende. En livvagt råbte: ' Ud af salen, Lars, hurtigt.' Fordi jeg sad så tæt på Wilks, røg jeg med.Jeg løb, og jeg fik et puf i ryggen. Jeg tænkte: ' Jeg kan ikke løbe hurtigere'.Vi endte i et opmagasineringsrum, hvor der stod ølkasser. Der blev vi bedt om at lægge os under et bord, mens en livvagt stod ved døren med trukket pistol,« fortæller Helle Merete Brix, der på det tidspunkt var medlem af bestyrelsen i Lars Wilkskomiteen »Jeg har aldrig været nervøs for at afholde møder med Wilks, men det var jeg den dag. Det var lidt over en måned efter angrebet på Charlie Hebdo i Paris, og det sad i baghovedet på os alle. Man har kritiseret, at der ikke var sikkerhed nok ved vores arrangement, men det er jeg ikke enig i. Tænk, hvis der havde stået lange rækker af politifolk. De var jo nok blevet mejet ned som de første.Der meldte sig en stor sorg, da jeg fandt ud af, at en var blevet dræbt,« siger Helle Merete Brix.Den jødiske pigeI bogen har hun også interviewet den jødiske pige, der fejrede sin bar mitzwah i Det Jødiske Hus bag Synagogen i Krystalgade. På grund af angrebet på Krudttønden var der indkaldt ekstra vagter, og der var politi med maskinpistoler foran synagogen. En af vagterne var Dan Uzan. Hannah Bentow, der var 12 år dengang, fortæller: »Vi var i kælderen, i sikkerhedsrummet, efter at vi havde stået 20 minutter i et andet rum. Efter et par minutter kommer en vagt ind og fortæller min far, at en vagt er skudt, og at vi er under angreb. Til os andre sagde min far, at det var en øvelse.Men min mor og jeg vidste godt, han løj. Min mor blev meget ked af det.Min far sagde til hende: ' Pak dine følelser væk, vi skal have styr på børnene'.Min mor tog mig med ud på toilettet og fortalte, at Dan var blevet skudt i hovedet,« siger Hannah Bentow i bogen.Siden har Hannah Bentow lidt af angst for at gå på gaden og at være alene hjemme. Hun er blevet råbt af og spyttet på på Nørrebro, og i bussen 5A er hun blevet kaldt ' fucking jøde'.Helle Merete Brix har også talt med ofre for andre terrorangreb, Charlie Hebdo, Bataclan, Utøya mm.»Det har haften helingsværdi for mig. Jeg synes, det er vigtigt, man også hører ofrene. Jeg tror, vi skal vænne os til terror i Europa i mange år fremover. Desværre,« siger Helle Merete Brix.»Blandt kolibrier og kalashnikover« er udkommet på forlaget DreamLitt.karker@bt.dk '' En af terroristerne detonerede et selvmordsbælte. Vi kunne høre terroristerne råbe: ' Dette er gengæld for det, I har gjort i Syrien.' Vi begyndte at sende sms'er til vores familier. Jeg skrev til min mand og min familie: ' Jeg elsker jer, jeg ved ikke, om jeg overlever'. En sagde: ' Nu henretter de dem én efter én med en kugle gennem hovedet'. Og det var, hvad der skete Overlevende fra angrebet på Bataclan i Paris den 13. november 2015 '' Efter angrebet var jeg hjemløs, for jeg var kommet under svær politibeskyttelse og kunne ikke bo, hvor jeg plejede. Jeg skiftede tøj i livvagternes bil og flyttede fra hotel til hotel flere gange om ugen. Jeg var stadig i chok. Jeg modtog hundredevis af trusler. På nettet stod på arabisk, at man skulle skære tungen af mig, brænde mig eller knuse mit hoved med tunge sten Charlie Hebdo-medarbejder, der var bortrejst '' Så hører jeg skuddene. Jeg siger til Ingrid, at vi må ud.Jeg åbner teltdugen. Så ser jeg en mand i politiuniform, der kommer gående på min venstre side. Han har et maskingevær hængende og en pistol. En pige, Lejla, løber hen imod ham. Hun stopper tre meter fra ham.Han løfter pistolen og skyder hende i hovedet. Jeg vender mig og ser, at han sparker til hende og skyder igen Overlevende fra angrebet på Utøya 22. juli 2011.
TERROR PET-vagt står frem og fortæller for første gang om terrorangrebet i København. I dag er det tre år siden Omar El-Hussein angreb Krudttønden og synagogen.
DET VAR ET fransk telefonnummer, der dukkede op på displayet på Helles telefon den lørdag eftermiddag.Hun kendte ikke nummeret, men tog telefonen. I den anden ende var François Hollande - Frankrigs præsident.Han havde lige fået et opkald fra sin ambassadør i Danmark, François Zimeray, som lå under et bord i forsamlingshuset Krudttønden på Østerbro i København og blev beskudt, mens han desperat prøvede at komme i kontakt med omverdenen for at fortælle, at noget var helt, helt galt.Den franske ambassadør havde netop talt til debatarrangementet ' Kunst, blasfemi og ytringsfrihed', hvor også den svenske satiretegner og kunstner Lars Vilks og den ukrainske feminist og ytringsfrihedsforkæmper Inna Shevchenko deltog.»Helle, hvad sker der i København?,« spurgte den franske præsident på sit modersmål.Hun svarede på engelsk, at det kunne hun simpelthen ikke svare på endnu.DAGEN VAR BEGYNDT roligt.Statsministeren var alene hjemme.Stephen lagde an til at indlede sin valgkamp i Storbritannien. Johanna var i Wales. Camilla, passede sit fritidsjob i biografen Imperial, hvor filmen ' Fifty Shades of Grey' den dag kørte for fulde sale. Camilla skulle komme hjem og spise sen aftensmad. Formentlig - som altid - med nogle venner på slæb. Helle havde taget en steg ud af fryseren og overvejede, om den mon var klar til at komme i ovnen, mens hun flyttede papirbunker og ryddede op, da livvagterne pludselig bankede på og sagde, at der var blevet skudt ved Krudttønden, hvor der var et politisk arrangement. De havde hørt det over politiradioen og orientererede derfor straks statsministeren, ikke mindst fordi det foregik meget tæt på statsministerboligen.Klokken 15.31 var de første skud blevet affyret foran Krudttønden i København. Filmproducenten Finn Nørgaard var på vej for at deltage i debatarrangementet, da han ude foran Krudttønden prøvede at stoppe gerningsmanden, der på det tidspunkt skød mod den store glasfacade.Nu vendte gerningsmanden sig mod Finn Nørgaard, dræbte ham på stedet med ét skud og fortsatte skudsalven mod glasfacaden. I minutrapporten fra Rigspolitiet står der med fremhævet tekst: 15.33: Person ramt.Fire politibetjente blev derefter såret af enten skud eller glasskår.ØJENVIDNER FORTALTE SIDEN,hvordan de kunne høre terroristen, der blev identificeret som danskpalæstinenseren Omar Abdel Hamid El-Hussein, prøve at skyde sig frem. Alle vidste formentlig godt, hvad resultatet ville blive, hvis attentatmanden og hans automatriffel fik tilkæmpet sig adgang til lokalet, hvor cirka 50 forsvarsløse mennesker, der var samlet til et debatarran-gement, var krøbet om bag stole og plastikborde.En evalueringsrapport fra Rigspolitiet i maj 2015 fortæller, hvordan gerningsmanden først prøvede den låste bagdør, der førte direkte ind til foredragssalen. Derefter gik han hen til ho-vedindgangens glasfacade og begyndte at skyde løs og mødte den 55-årige Finn Nørgaard. I de næste få minutter var alt først kaotiske skud, og så blev der stille. Endelig kom der en politimand ind i foredragssalen, blodig og i smerter. Han råbte til de tilstedeværende, inklusive den franske ambassadør, at salen kunne tage det roligt. Attentatmanden var stukket af. Et par gader væk havde han skræmt en kvinde ud af en bil, som han var kørt væk i. Måske fordi han ikke havde flere skud i riflen. Våbnet blev i hvert fald fundet tomt senere på aftenen.LØRDAG DEN 14. februar 2015 var slutningen på uge syv, som for mange danskere er midt i vinterferien.Det var det også for stort set alle statsministerens tætteste rådgivere i sikkerhedsspørgs mål. Hendes internationale rådgiver, Lars Lose, var i Schweiz. Departementschefen Christian Kettel Thomsen var i Sydafrika, justitsminister Mette Frederiksen sad i et tog på vej hjem fra Berlin. Hun havde netop ansat en ny departementschef, Barbara Bertelsen, der reelt først skulle tiltræde mandag morgen. Nu fik hun et opkald fra sin chef, mens hun sad på café. Første arbejdsdag var nu! Forsvarsminister Nicolai Wammen var som en af de få i København den weekend og kom hurtigt til Christiansborg, samtidig med at han ringede til den franske ambassadør, der stadig var ude ved Krudttønden.Statsministerens særlige rådgiver Noa Redington var på vej hjem fra skiferie i Sydeuropa, men netop landet i lufthavnen. Han tog direkte til Statsministeriet, hvor Thomas Juul-Dam også kom ind fra sommerhuset i Rågeleje, hvor han havde været ude at gå i skoven, da Helle ringede første gang. Helle Thorning-Schmidt havde indkaldt til møde i Regeringens Sikkerhedsudvalg klokken 18. Det var et meget lille opbud, der mødtes. De operative chefer fra PET, FET og Rigspolitiet var til stede, men derudover var det kun udenrigsminister Martin Lidegaard og forsvarsminister Nicolai Wammen var der. Morten Østergaard nåede kun de sidste få minutter.Det, der hurtigt stod klart for alle, var for det første: Danmark var ramt af terror. For det andet: gerningsmanden - eller gerningsmændene - var stadig på fri fod. Efter mødet i sikkerhedsudvalget var statsministeren klar til at tale med journalisterne.»Jeg besluttede mig for, at jeg ville ud til Krudttønden for at få et indtryk af, hvad der var sket på gerningsstedet.Jeg ville sige noget til danskerne. Det var lørdag aften. Der var mange menne sker i byen. Skulle de blive hjemme? Hvordan skulle de forholde sig? Hvor nervøse skulle de være? Der var mange spørgsmål, og jeg syntes, at det var passende at tale nede fra Krudttønden,« fortæller Helle Thorning-Schmidt.DEN DAG MØDTE danskerne en dybt berørt, men også fattet statsminister.På vej derhen talte hun med Tysklands kansler Angela Merkel, der ringede. Storbritanniens premierminister David Cameron ringede også. Men det var ikke kun statsoverhoveder, der kontaktede hende. Camilla ringede til sin mor fra Imperial, hvor hendes vagt nu var slut. For hvordan syntes moderen, at hun skulle komme hjem? Normalt ville hun jo bare hoppe på S-toget og gå det sidste stykke.Skulle hun tage en taxa? Her skulle Helle Thorning-Schmidt træffe endnu en stor beslutning. Som statsminister og mor. Og så sagde hun til sin datter, at hun skulle gøre, som hun plejede. Det vil sige: Tage S-toget hjem og gå resten af vejen.Hun havde diskuteret situationen med Stephen, der var i London.Ingen andre københavnere havde fået at vide, de skulle ændre adfærd.Tværtimod. Så det gjaldt også dem selv. Sådan måtte det nødvendigvis være. Og så tog Camilla som vanligt S-toget til Svanemøllen og gik hjem til Kuhlausgade.Klokken 20 kørte statsministeren af sted mod Krudttønden. Og efter at have optrådt i alle tænkelige medier tog statsministeren hjem til sig selv.Her kravlede hun ned i sofaen under et tæppe, med fjernsynet kørende og telefonlinjerne åbne. Hun ringede blandt andet rundt til alle partiledere og inviterede dem ind til et tidligt morgenbrief i statsministeriet.På det tidspunkt vidste ingen, at natten desværre skulle byde på endnu et drab. Helle blev hængende i sofaen helt til næste morgen. Ikke et øje lukkede hun den nat. Kl. 00.47 mistede endnu en mand livet. Dan Uzan blev dræbt foran synagogen i Krystalgade i København, hvor den 37-årige mand var frivillig vagt ved en privat bat mitzvah-fest - den jødiske pendant til konfirmation. Han blev skudt i hovedet på tæt hold.HELLE THORNING-SCHMIDT KANikke lade være med at bande, når hun taler om angrebet: »Jeg blev rigtig nervøs dér om natten, hvor Dan (Uzan, red.) var blevet skudt. Det må jeg sige. Der tænkte jeg: ' Hvad fanden er det, der sker? Hvad er det næste?',« fortæller hun.»Det var en meget ondsindet tur, som gerningsmanden foretog den nat. Ufattelig kynisk. At tage en cykel derind med et mål om at finde nogen at skyde. Det er så vanvittigt.« I DAG ER gerningsmandens færden kortlagt, og det er kommet frem, hvordan overvågningskameraer optog ham cyklende rundt om synagogen op til drab nummer to.Yderligere to politibetjen-te blev såret. Klokken 04.44, altså tre timer efter det andet drab, havde Politiets Efterretningstjeneste ' øjne på' den mistænkte. På Svanevej i det københavnske Nordvestkvarter førte det tidligt om morgenen til en skudveksling, hvor terroristen skød mod politiet. Han var iført en skudsikker vest og havde en pistol i hver hånd. Klokken 05.17 blev han erklæret død.HJEMME I KUHLAUSGADE smed Helle Thorning-Schmidt tæppet, gik i bad og tog, inden solen var stået op, ind til Statsministeriet, hvor hun mødtes med alle partilederne.Inden klokken 9 var gerningsmanden identificeret som Omar Abdel Hamid El-Hussein, født i Danmark den 11. september 1992. Matchende fingeraftryk og dna-beviser slog to streger under identifikationen. Det var en særdeles velbriefet statsminister, der chokeret, men også lettet, indledte en lang, sørgelig søndag.På mødet i sikkerhedsudvalget, som nu var fuldtalligt, kunne hændelserne kortlægges minut for minut. Endda med en død gerningsmand.Hun skulle lige greje situationen og dosere følelser og budskaber rigtigt. Ikke for meget.Ikke for lidt. Hun skulle finde ud af at lægge snittet mellem det bedrøvede, det respektfulde og så lederrollen som landets rorgænger med ro og overblik. Hendes evne til at sætte den ene fod foran den anden og gennemføre jobbet, uanset hvor ubehageligt det var, og hvor ked af det hun personligt var, hjalp hende igen. Der skulle ikke være tårer, selv om dem, der kendte Helle godt, kunne se, at de var der.»For mig handlede det om at holde ro. Også - og måske især - i min stemmeføring. Jeg var både utrolig trist og lidt bange. Ikke bange på egne vegne, men på nationens. I den situation handlede det også om at tale til alt det gode i det danske folk, få os samlet igen og sætte ord på, hvor kede af det vi som befolkning var. Jeg følte mig så tæt på det. Man siger sommetider, at politikerne er langt væk fra virkeligheden. Jeg var meget tæt på og mærkede både min familie, naboer og børnenes venner være ramt af frygt og tristhed. Det handler samtidig om at forstå, at folk gerne vil videre. Vi skal videre som samfund. Og heldigvis fangede vi gerningsmanden. Vi lærte noget af det. Og så var der jo oven i en følelse af, at vi trods alt slap nådigt,« siger Helle Thorning-Schmidt.ANGREBET I KØBENHAVN skete blot en måned efter angrebet på det franske satireblad Charlie Hebdo og et jødisk supermarked i Paris.Siden er europæiske storbyer flere gange blevet ofre for terror med støtte til Islamisk Stat som motiv.»Der er selvfølgelig en stor risiko for, at noget kommer til at ske en anden gang. Det er derfor, det er så vigtigt, at vi passer på os selv. Vi må stole på, at regeringens øverste ledelse har tingene under kontrol. Men det er også derfor, at det faktisk betyder noget, hvem der sidder i regering.Om det er seriøse og ansvarlige personer, som kan holde på en hemmelighed.Og jo mere jeg har set, desto mere lægger jeg vægt på netop dét,« siger hun.Systemet tilsiger, at det kun er statsministeren og justitsministeren, der briefes om alt i sikkerhedsspørgsmål, samt de regeringsbærende partiformænd. Men Helle Thorning-Schmidt besluttede under sin regeringsperiode at udvide kredsen.»Jeg gjorde meget ud af at orientere de andre partier, da jeg var statsminister.Jeg begyndte for eksempel også at informere Dansk Folkeparti mere, end de nogensinde var blevet informeret om sikkerhedsspørgsmål.Fordi jeg syntes, det var vigtigt, at de vidste nogle ting. Jeg havde Kristian (Thulesen Dahl, red.) til en del briefinger, som de aldrig havde fået før. Han kunne holde på en hemmelighed.Det må jeg sige. Og han har taget det med den alvor, der skal til.Så det var en god beslutning,« siger Helle Thorning-Schmidt.(...) »I DE FØLGENDE dage går der vel meget politik i den, synes jeg. Flere begynder at tale om undersøgelser af politiet. Men alle vidste, at politiet i de dage arbejdede i døgndriftmed at få opklaret, hvad der var sket, og om gerningsmanden havde arbejdet alene. Der var langt mere politi i gaderne, og de jødiske institutioner skulle beskyttes på en helt ny måde. Jeg synes, det var helt vildt, hvis politiet i den situation skulle bruge så meget som et minut på en intern undersøgelse. Det kommer senere. Det var ganske enkelt helt utrolig godt politiarbejde, at de fandt ham den nat. Og jeg synes, at det er undervurderet, hvor vigtigt det er med en effektiv efterretningstjeneste. Det er også derfor, det er afgørende, at vi har en regering, der bakker op om både politi og efterretningstjeneste. Der må ganske enkelt ikke være nogen slinger i valsen i forhold til den opbakning. Jeg var skuffet over, at der var så mange partier, som satte spørgsmålstegn ved politiets arbejde i dagene efter. Det er så nemt at nedbryde tilliden til myndighederne, særligt vores efterretningstjenester, der af indlysende grunde ikke kan afsløre alle arbejdsmetoder.Og netop derfor skal de ansvarlige partier bakke op og ikke på nogen som helst måde bidrage til at undergrave dem,« siger Helle Thorning-Schmidt.ÉN BORGFRED HAVDE hun dog sikret sig. Det beviste dagene med terror. Hendes eget parti bakkede hende 100 procent op. Væk var mislyde og murren i krogene. Socialdemokraternes formand hed Helle Thorning-Schmidt, og det var der, måske for første gang i ti år ingen, der satte spørgsmålstegn ved. De var måske endda stolte af hende.' ' Dagen var begyndt roligt. Statsministeren var alene hjemme. Stephen lagde an til at indlede sin valgkamp i Storbritannien. Johanna var i Wales. Camilla, passede sit fritidsjob i biografen Imperial, hvor filmen ' Fifty Shades of Grey' den dag kørte for fulde sale '' Den dag mødte danskerne en dybt berørt, men også fattet statsminister.På vej derhen talte hun med Tysklands kansler Angela Merkel, der ringede. Storbritanniens premierminister David Cameron ringede også '' Hjemme i Kuhlausgade smed Helle Thorning-Schmidt tæppet, gik i bad og tog, inden solen var stået op, ind til Statsministeriet, hvor hun mødtes med alle partilederne. Inden klokken ni var gerningsmanden identificeret som Omar Abdel Hamid El-Hussein, født i Danmark den 11. september 1992 '' Hun skulle greje situationen og dosere følelser og budskaber rigtigt. Ikke for meget. Ikke for lidt. Hun skulle finde ud af at lægge snittet mellem det bedrøvede, det respektfulde og så lederrollen som landets rorgænger med ro og overblik.Det var den franske præsident, der chokerede Helle Thorning-Schmidt med nyheden om, at der var et angreb på Krudttønden i København i gang i februar 2015. Datteren var på arbejde, og Thorning havde taget en steg ud af fryseren.BT bringer her eksklusivt et redigeret uddrag af kapitlet ' Terror i København' fra bogen ' Hvad man ikke dør af - Helle Thorning-Schmidt fortæller sin historie', skrevet af journalisten Nina Munch-Perrin i samarbejde med Helle Thorning-Schmidt.
BOGUDDRAG Nyheden om angrebet på Krudttønden i København kom fra en uventet kant. Her er et uddrag af ny bog, hvor Helle Thorning-Schmidt fortæller sin historie.
Døren lukker bag os. Vi er blevet forberedt på, at vi i den næste time vil være låst inde. Men der er intet, der kan forberede en på følelsen af klaustrofobi og adrenalin, når man hører døren smække i. Hvordan kommer vi ud igen? Hvilke hjernebrud og benspænd skal vi løse for at finde nøglen til friheden? Vi sidder rundt om et egetræsbord i mørket og kigger anspændt på hinanden. Sandet i timeglasset bag os begynder langsomt at pible.Vi befinder os i et rum, der hedder The Ritual.Her er fire vægge, et gulv og et loft, men her holder ligheden også op med ethvert andet rum, du har stiftet bekendtskab med. For i det skumringsagtige mørke gemmer der sig skjulte paneler. Et hav af tikkende ure. Mærkelige symboler på væggen.The Ritual er et Escape Room, og de er en del af fremtidens underholdningsindustri, hvis man skal tro Mads Lind, manden bag The Ritual og firmaet Mystery Makers.»Jeg gik og ledte efter intelligent underholdning, hvor man blev udfordret. I stedet for at sidde passivt i mørket og beundre dem på teaterscenen eller på det hvide lærred. Den dér stjernetilbedelse, tror jeg ikke, folk gider mere. Det skal være dig, der er helten. Vi skal flytte folk fra at være tilskuere til at være deltagere.Tilskueri duer ikke,« fortæller han energisk.Begyndte som undergrundMads Lind hørte om Escape Room-konceptet gennem en ansat i sit firma. Dengang, i 2013, lavede han med stor succes skattejagter rundt omkring i byen men faldt med det samme for det nye koncept og begyndte at spare op: »Jeg troede så meget på beskrivelsen af projektet, at jeg slet ikke havde behov for at prøve det. Som gammel reklamemand kunne jeg jo godt se, at der var en umiddelbar tiltrækning med det at blive spærret inde i et rum og løse gåder for at slippe ud. Det ledte tankerne hen på f. eks. SAW-filmene fra Hollywood.« Den europæiske udbredelse af Escape Rooms stammer fra Ungarn, hvor det først opstod som undergrundsfænomen på universiterne og senere i firmaet Paraparks. De opererer i dag i mere end 20 lande med forskellige udgaver af deres Escape Room. Mads Lind erkender, at udbredelsen kun er gået så hurtigt på grund af franchise-modellen: »Mange køber jo et koncept i udlandet og så afvikler det. Flere steder er det de ungarske rum, der blot er blevet sendt udenlands - samme gåder, samme struktur. Der kommer en container med alt, og så bliver det sat op. Det er en af grundene til, at det er blevet udbredt globalt så hurtigt. Det er ren McDonalds-filosofi.Det er ikke et dårligt spil af den årsag, men dem, der laver det, har måske ikke den samme forståelse for det, de afvikler,« fortæller han.Selv har Mads Lind og Mystery Makers lavet deres rum helt fra bunden. The Ritual har således taget et år og kostet en million kroner at designe og opføre. Her er kælet for detaljerne i sådan en grad, at man har lyst til at dykke ned i detaljerne bagefter og se nærmere på mange af de håndlavede mekanismer.Sandet er løbet halvt igennem timeglasset nu, og vi er spredt i alle hjørner af rummet. En løber rundt med et håndsving og leder desperat efter et sted at bruge det. To andre står og diskuterer indholdet af et kabinet i håb om at finde tal, der kan åbne en nummerlås. Et jubelbrøl lyder fra den modsatte side af rummet; en gåde med vægte er løst, og nu kan vi låse skabet op.Samarbejde er altafgørende, hvis man skal gennemføre et Escape Room inden for den time, der er afsat. Uanset om man prøver det med firmaet, kæresten eller vennerne, er det umuligt at drøne igennem som alfahan og løse alle gåderne selv. Nogle opgaver kræver rumlig intelligens, i andre skal der jongleres med tal, men der er også dem, der overrasker og kræver evnen til at tænke i skæve og nye sammenhænge.Tal fra Mystery Makers og andre Escape Room-udbydere viser da også, at konceptet tiltaler hvem som helst. Den typiske bruger er mellem 25 og 50 år med ligelig fordeling mellem kønnene.»Jeg talte engang med en gådeboks-designer, der pralede af, at hans gådebokse så nemme ud men var ufatteligt svære. Jeg vil have det omvendte.Jeg vil have noget, der ser svært ud, men faktisk er ret nemt. For det giver hr. og fru Danmark succesoplevelser. En god gåde er intuitiv og simpel. Hvor man altid føler en progression, når man arbejder med det. En dårlig gåde er en, hvor du enten kan løse den, eller også kan du ikke. Det er der ingen glæde ved.Glæden er at føle, man kommer tættere på mål,« fortæller Mads Lind, der samtidig morer sig over, hvor stor indflydelse alkohol egentlig har på gæster, der besøger hans Escape Rooms.»Man kunne bruge det som en anti-alkoholkampagne, for efter én øl kan vi se, at folk er dårligere til at løse gåderne. I en almindelig social sammenhæng ville jeg ikke kunne mærke den smule på en person.«.Eksplosiv vækstMystery Makers har langtfra monopol på det danske marked. På under tre år er der kommet over et dusin udbydere af Escape Rooms, der alle byder på forskellige typer rum med alverdens temaer fra den klassiske Sherlock Holmeskrimi over til pirater, vikinger og terrorister.Fælles for dem alle er, at en såkaldt Game Master, en fortæller, kort introducerer spillereglerne og skaber en stemning. Game Masteren følger hele spillet via overvågningskameraer, så deltagerne ikke begynder at ødelægge tingene i rummet i ren frustration, men især også for at give en hjælpende hånd, hvis en gåde skaber store problemer, og holdet sidder fast.Andreas Hagerup Linnet fra Escape Copenhagen har seks rum og er meget bevidst om, at det er en underholdningsoplevelse, han designer: »Det vigtigste er, at det er sjovt for alle at løse gåderne. Så vi sørger for at have en god variation, hvor nogle gåder ganske enkelt ikke kan løses alene. Dernæst er vi meget bevidste om, at det kan føles meget nyt for vores brugere.Derfor er vores første gåder forholdsvis simple, så brugerne kan forstå logikken i spillet, og så stiger sværhedsgraden undervejs.Vores brugere dukker ofte op med en vis mængde nervøsitet, fordi de ikke ved, hvad der skal ske. Så det er vigtigt at lede dem godt på vej.« Linnet arbejder sammen med vennen Martin Harss på fuldtid i Escape Copenhagen, der netop har udvidet med et Escape Room, der skal klares i Virtual Reality. Altså hvor en gruppe spillere tager et VR-sæt på hovedet og så i en virtuel verden løser opgaver sammen.»Vi var på studietur i Budapest, for Escape Room-industrien dernede er enorm. Så faldt vi helt tilfældigt over et Virtual Reality-spil og tænkte, at det kunne være sjovt at bringe til Danmark. Et par måneder senere havde vi købt seks store gamer-computere, seks Virtual Reality-sæt og bygget et rum,« fortæller Andreas, der tror, at Escape Room-spillenes tilgængelighed er en af årsagerne til deres succes: »Folk har altid brug for at komme ud fra deres kontorer og blive rystet lidt sammen. Og så har det en charme, at du både kan komme i høje hæle eller beskidt malertøj. Inde i et aflåst rum er alle lige.«.Et paradigmeskifteDet kræver knofedt og mange testkørsler, før et Escape Room er klar til at åbne for offentligheden.Alt kan ske, når man placerer otte mennesker i et aflåst rum fyldt med gåder og stresser dem. Mads Lind fra Mystery Makers gør brug af sin baggrund fra Kunstakademiets Designskole, når han skaber rummene: »Vi udvikler og tester sindssygt meget med vores kunder, og de bidrager hele tiden. Så vi er meget tæt på klassisk designudviklingsteori og brugercentreret design. Hvis man skal være helt højtravende, så er der et Kierkegaard-citat, der siger: »Hvis man skal flytte mennesker, skal man møde dem, der hvor de er.« Vi laver jo et produkt, hvor vi sætter mennesker og deres oplevelse i centrum,« fortæller Mads og fortsætter: »Jeg har intet behov for, at det, vi laver, er kunst. Men jeg har et behov for, at det er design.At det løser et problem. Det synes jeg, at vi gør. Så kan man mene, at underholdning ikke udgør et problem, men det føler jeg faktisk, at det gør. Der er en enorm forfladigelse i underholdningsbranchen for tiden.Når jeg fortæller andre, at jeg laver underholdning, så tænker de fleste helt automatisk, at det er tåbeligt. Det siger noget om, hvad underholdning er blevet. Der er næsten ikke et scenarie, hvor de tænker, at det kan være intelligent.« Han kniber sig stadig selv i armen her efter de første tre år med at designe Escape Rooms. Over 60.000 mennesker har han holdt indespærret i underholdningens tegn og set dem komme glade og forpustede ud fra de gåder og gys, Mystery Makers har designet. Samtidig sidder han med en følelse af, at Escape Room-branchen kun vil vokse yderligere: »De fleste af os føler, at de er i starten af noget, der bliver enormt stort.Det er vokset så eksplosivt på så kort tid. For fi-re år siden var der måske tre prikker på verdenskortet.Nu er der flere tusind firmaer, der laver Escape Rrooms. Jeg har hørt nogen sige, at det her er den hurtigst voksende underholdningsindustri siden biografen. Jeg ved ikke, om det passer, men det lyder godt,« fortæller han med et smil på læben og øjne, der funkler legesygt.Der er kun et par sandkorn tilbage i timeglasset, da vi finder den: Nøglen til friheden. I fællesskab lyser vi op og løfter instinktivt armene i vejret, som havde vi vundet en sportskamp. Ind ad døren kommer vores vært, Game Masteren, med en bakke fyldt med høje, slanke glas og en flaske champagne. Man kan ikke se det i den svage belysning, men vi har alle røde kinder. For vi klarede den. Vi slap fri.b@berlingske.dk »Den dér stjernetilbedelse, tror jeg ikke, folk gider mere. Det skal være dig, der er helten.Vi skal flytte folk fra at være tilskuere til at være deltagere.« Mads Lind, grundlægger af Mystery Makers »Man kunne bruge det som en anti-alkoholkampagne, for efter én øl kan vi se, at folk er dårligere til at løse gåderne«.Fakta: Tre andre gådeknusereDen digitaleMange krediterer spillet »The Room« fra 2012 som inspiration til Escape Rooms. Det er et tredimensionelt gådespil, hvor spilleren forsøger at åbne en række sære kasser og møbler, der er spækket med mekanismer. I modsætning til hele adventure-genren inden for computerspil, hvor historiefortælling går hånd i hånd med gådeløsning, er der ikke meget handling i »The Room«. Til gengæld har spillet vundet adskillige priser og er på iPad en sand fornøjelse, hvis man har brug for mental stimulans.Den socialeFørst kom computerspillet, så manifesterede gåderne sig fysisk i virkelighedens Escape Rooms, og nu er brætspillene med samme tema begyndt at dukke op. Der er allerede et halvt dusin spil på markedet, hvor »Mystery at the Stargazer's Manor« var et af de første. Umiddelbart skulle man ikke tro, at det ville virke at tage gåderne fra et fysisk rum og placere dem i en æske, men det fungerer overraskende godt. Husk blot på, at når alle konvolutter og gåder er løst, er spillet også gennemført, så det kan reelt set kun spilles én gang.Den traditionelleDe fleste dagblade og videnskabsmagasiner (samt Anders And) har i årevis haft små hovedbrud, som læserne kan fornøje sig med.Mensa, der er en verdensomspændende klub for folk med en intelligenskvotient betydeligt over gennemsnittet, har lagt navn til efterhånden en stribe af bøger, hvor de små grå bliver udfordret.En af disse hedder ganske enkelt »Mensa gådebog«, som primært er rettet mod voksne.B tester tre Escape RoomsMystery Makers -The RitualMystery Makers har tre Escape Rooms, der alle er vidt forskellige, men har ét fællestræk: De emmer af overskud og sans for detaljen.Rekvisitter og møbler føles alle så autentiske, at den store historiefortælling ikke er nødvendig. Her er det umuligt ikke at mærke nakkehårene rejse sig, når det meget indlevende personale med de helt rette kunstpauser og intense blikke sætter stemningen an.The Ritual er deres nyeste rum, men fælles for alle rum hos Mystery Makers er den store variation af gåder, der i vores test overrumplede deltagerne flere gange og skabte et »heureka!« -øjeblik, man sent glemmer.Midgaard Event -Da VinciMidgaard Event har kun et enkelt Escape Room, men til gengæld har de tre af dem, så helt op til 18 personer kan dyste mod hinanden samtidig. Det er en klar fordel for firmaer, og som bonus breder de sig i rummelige lokaler på Østerbro og tilbyder samtidig et væld af forskellige events. Selve Da Vinci-rummet er en fin oplevelse for dem, der ikke har prøvet Escape Room-konceptet før, om end der bliver hjulpet lidt for meget undervejs fra arrangørens side. Det er en fin balance, for selvfølgelig ønsker man at gennemføre rummet inden den afsatte time, men når der kommer for mange hints, ødelægger man samtidig deltagernes mulighed for at indleve sig.Escape Copenhagen -Cosmos og The JanitorEscape Copenhagen har hele seks rum i forskellige sværhedsgrader og som noget helt nyt også et rum, der bruger Oculus Rift-teknologien til at føre spillerne hen i et Virtual Reality-univers, der foregår på en rumstation. Indrømmet, genstande og gåder i deres almindelige Escape Rooms, hvor vi prøvede The Janitor, er ikke synderligt imponerende og findes bedre andre steder i København, men det er svært ikke at udbryde et lille »wow«, så snart man bliver sluppet løs i vægtløs tilstand i spillet Cosmos. Tættere kommer vores generation nok aldrig på at blive astronauter. En af vores testpersoner blev godt nok ramt af en alvorlig omgang køresyge af at have Virtual Reality-hjelmen på.Farimagsgade 7. t.
De dukker op overalt i København: Fangekældre, der holder dig indespærret. Frivilligt tilmed. I »Escape Rooms« er man selv hovedpersonen og skal med venner løse sofistikerede opgaver i mystiske rum. Fænomenet opstod i Ungarn.
Mælken på morgenbordet er økologisk.Aftnens underholdning er en gigantisk fladskærm.Og nattens sengetøj i både soveværelse og børneværelse er vasket kridhvidt.Den lille familie kunne kort sagt leve et tjekket tilværelse.Men ingen taler sammen, ingen tør kigge hinanden i øjnene, ingen viser bare den mindste smule glæde.For faderen i huset har for længst ladet kone være kone og kastet sig over den sørgeligt sminkede datter i stedet for.Boom! Så meget for skønsangen. En lille gruppe rystede tilhørere er med ét vidne til tabuer om børnemishandling og blodskam.»Silent Zone« må være den mest kompromisfrie satsning i CPH Opera Festivals historie.Louise Alenius' forestilling er opera pakket ind som kunstinstallation og spilles i et dukkehus af naturlig størrelse: Man lukkes ind i den gamle transformerstation på Østerbro og kan så bevæge sig frit rundt mellem hinanden og husets beboere.Folk kommer altså helt tæt på far og mor og børn i deres sørgelige nedtur fra kernefamilie til ofre for incestens gloende helvede.Og fordi ingen tilskuere i hallen følger den djævelske deroute fra helt samme sted, vil alle se den samme forestilling fra lidt forskellige vinkler - fuldstændig som i livet selv.Familiens fire personer er som udgangspunkt fordoblet til otte.Man får de to »gamle« forældre i skikkelse af velsyngende Sten Byriel og Gitta-Maria Sjöberg og deres voksne børn.Man får samtidig de to unge forældre i skikkelse af to forfærdeligt tavse skuespillere og deres forfærdeligt velspillende børn.»Silent Zone« giver altså både et indblik i familien anno nu og et tilbageblik på overgrebene ved nattetide dengang for mange år siden.Og dog. Jo mere man bevæger sig rundt, desto flere detaljer kommer for en dag. Man kan genialt nok se fra den ene kulisse til den anden og dermed ane alle hændelser -hvor man end står.Kun sønnen er åbenbart blevet voksen og synges så skønt af Morten Grove Frandsen med kontratenorens høje stemme.Familiens lille pige har i hvert fald ikke en voksen version: Hun knugede en tøjkanin under de faderlige befamlinger og er selv forvandlet til en tøjkanin på slagtøj.Dramaet former sig som et dusin tableauer med lige så mange musiknumre. Musikken er knap nok tænkt som et forløb og endnu mindre avantgardistisk i lyden.Louise Alenius' disposistion rent musikalsk kan i den forstand virke en smule uambitiøs på overfladen.Men ærlig talt: Hvis man også fik modernistisk musik, ville forestillingen hurtigt have for mange udfordringer.Og hvis man lytter efter, giver musikken faktisk et hint her og der - ikke ulig erindringen fra børneværelset i Karlheinz Stockhausens fire årtier gamle »Donnerstag aus Licht«. Et hint om pigens vrede og drengens angst til sidst. Om protesten i form af flyvende solgryn.Om den evige opkast.Der er noget i alle familier, siger man. Ikke alle kender heldigvis til fysiske overgreb. Men alle mennesker i verden har mærket psykiske overgreb på et tidspunkt. Og alle vil sanse sorgen og smerten i den lille families store tabu.Louise Alenius kan sætte smuk lyd på pinagtig stilhed. Giv hende nu den film.shxo@berlingske.dk 

En 70-årig bogholder blev myrdet med ikke mindre end 54 stik, da han 24. maj var på et kort visit på kontoret på Østerbro i København.Nu fortæller Københavns Politi, at der mangler flere af bogholderens personlige ejendele, og offentliggør billeder af en kortholder, hvor det formodes, at den dræbte mands kort ligger, samt en sort, tofløjet læderpung.Kortholderen er fuldstændig identisk med den dræbtes, mens pungen er næsten identisk, bortset fra at der ikke er det lille logo nede i hjørnet på den dræbtes pung.- I pungen burde der ligge nogle euro. Men hvor mange ved vi ikke, siger politikommissær Carsten Ahrends fra Københavns Politi.Måske i postkasseDer skulle dog ikke være tale om småbeløb. Pengene skulle være brugt i forbindelse med en udlandsrejse.- De her ting er måske noget, der er smidt, hvis vi er heldige, og så kan det være, at der er nogen, der har fundet det og måske har smidt det i en postkasse, siger efterforskningslederen og opfordrer til, at man i så fald kontakter politiet.- Der kan jo gå lang tid, før det havner på vores hittegodskontor.Drabet skete i en bygning på Aldersrogade 8, der huser mange forskellige virksomheder.I onsdags blev en 30-årig mand fra Cameroun fremstillet i grundlovsforhør og sigtet for drabet. Det fremgik af sigtelsen, at bogholderen var blevet stukket med 54 knivstik.Manden oplyste, at han gerne ville udtale sig til retten, men at han nægtede sig skyldig i drabssigtelsen.Grundlovsforhøret blev herefter holdt for lukkede døre, blandt andet med henvisning til, at der kunne være medgerningsmænd på fri fod.Kender ikke dræbteDen drabssigtede kendte ikke umiddelbart den dræbte, og det er endnu uvist, hvorfor bogholderen skulle dræbes.- Mener I, at motivet er rovmord? - Det kan vi ikke udtale os om med sikkerhed, siger Carsten Ahrends.Gerningsvåbnet er ikke fundet, og politiet opfordrer til, at man henvender sig, hvis man ser en kniv smidt i kvarteret.- Det skal lige siges, at vi har været ude og hente nogle knive, der er fundet i kvarteret, men umiddelbart ikke nogen, som vi kan henføre til det her. Hvis folk ser, har set eller ved, hvor der ligger et eller andet, så skal de henvende sig, siger han.linette@eb.dk I pungen burde der ligge nogle euro.Men hvor mange ved vi ikke.
En 30-årig mand fra Cameroun er blevet varetægtsfængslet.
Der står en kvinde bag alt, lyder en brugt talemåde. 
Asger Jorn udsmykkede gratis en børnehave på Østerbro i 1944, fordi børnehavelederen var hans elskerinde. 
Iet hjørne på et keramikværksted på Østerbro sidder 32-årige Line Emma Jønson. På væggen bag hende hænger tændte stearinlys, og på bordet står en tekande i ler, som hun har modelleret. Hun kommer på Keramikskolen, der udbyder kurser i keramik, en gang om ugen og er i øjeblikket ved at forme låget til tekanden.»Jeg arbejder til daglig som analytiker og bruger alt andet end mine hænder. Her er det rart at gøre det modsatte. Jeg kan sidde med mine egne tanker. Det er et godt afbræk til store kontorlandskaber. Det er lidt meditativt, og det behøver ikke at gå stærkt her,« siger Line Emma Jønson.Hun er langtfra den eneste, der har fået øjnene op for keramik. Både Keramikskolen og FOFs aftenskoler oplever i øjeblikket lange ventelister til deres keramikkurser. Keramikvirksomheden Kähler har ofte udsolgt flere uger i forvejen til deres mal-selv-kurser, og på dansk TV har et program som »Made in Denmark« på DR1 sat fokus på keramik og kunsthåndværk, mens det engelske program »The Great Pottery Throw Down« har kørt i to sæsoner på både britisk og dansk TV. I Danmark er titlen oversat til »Den store pottedyst«, som blev sendt på TV2 Fri i år og sidste år.Programmet er skabt af Richard McKerrow, der også er manden bag »Den store bagedyst«, og konceptet er det samme. Deltagerne kæmper om at blive Storbritanniens bedste amatørkeramiker.»Jeg tror, programmerne er så populære, fordi de handler om håndværk, der tager tid. Man kan undslippe samfundets stress, og det særlige ved keramik-programmet er, at man skaber noget, der kan holde i århundreder, i modsætning til kager, der hurtigt forsvinder. Man kan lave en tallerken, der holder så længe, at man kan give den til sine børnebørn. Det er en aktivitet, som belønner en selv, men som skaber noget, man kan give til andre. Desuden er keramiks historie tæt forbundet med civilisationernes historie,« siger Richard McKerrow til Berlingske.»The Great British Bake Off«, den engelske forløber for »Den store bagedyst«, er et af de mest populære TV-programmer i Storbritannien, og Richard McKerrow er i gang med at planlægge tredje sæson af »The Great Pottery Throw Down«. Han tror, at programmernes succes hænger sammen med, at seerne ser mennesker, de kan relatere til.»Seerne ser programmet og tænker, at de kan gøre noget lignende. Vi har i England set en kæmpe stigning i salg af udstyr til bagning.Efter at »The Great Pottery Throw Down« blev vist, steg antallet af folk, der ville gå til keramik.Der blev endda solgt flere keramikovne,« siger Richard McKerrow.FOF, der er den største udbyder af folkeoplysning i Danmark, og som udbyder mange keramikkurser, oplever også den stigende interesse for keramik i form af lange ventelister.»Det er ikke nyt, at den modne del af befolkningen kan lide at arbejde med ler og glasur, men en gennemgående tendens er, at keramikken har fået fat i de unge. Det, som især appellerer til dem, er glæden ved at fremstille noget, der både er kreativt, personligt og unika,« siger Søren Hansen, chefkonsulent i FOF.»Keramik appellerer især til de yngre deltagere, fordi de får en nærhed til materialet og kommer væk fra computerskærmen. De længes efter at lære et materiale at kende. Med keramik kan man fordybe sig i en proces, man selv er herre over - noget, der er umoderne på arbejdspladsen,« siger Lisbeth Holst-Jensen, der er keramiker og har undervist på FOF i mere end 30 år.For 20-30 år siden gik nogle kursister til keramik for at hygge sig uden at tage selve keramikken så seriøst. Sådan er det ikke mere.»De unge er ambitiøse og vil noget med deres ting. De bliver ofte ved i flere sæsoner. De sidste ti år er kursisterne blevet mere bevidst om, hvad de gerne vil og viser mig ting fra de sociale medier. De er velorienterede og har en professionaliseret, moderne tankegang, hvor de er skarpe på, hvad de vil have med hjem.Der er ikke noget sløs.« L isbeth Holst-Jensen vurderer, at omkring 75 procent af kursisterne på aftenholdene er under 35 år. De, der er over 60, kommer ofte i dagtimerne.Kursisterne er næsten udelukkende kvinder.»En del af dem er ofte trætte, når de kommer, og skal lige have rystet arbejdsdagen af sig, men når de koncentrerer sig om keramikken, får de energien tilbage,« siger Lisbeth Holst-Jensen.På Keramikskolen på Østerbro hænger små glasurprøver på væggene, så man kan finde den rigtige farve til sit lertøj. Fordelt rundt i små værksteder er deltagerne på et aftenhold i gang med deres sysler. Et par unge kvinder står i glasurværkstedet og dypper deres lertøj i glasur. I det store værksted diskuterer nogle deltagere, om man bør lave en serie af keramik i samme stil, eller om det bliver for tvangspræget, og i drejerummet sidder tre kvinder, der har helliget sig drejeteknikken. De placerer ler på en drejeskive og former det. Her skal man virkelig koncentrere sig, forklarer de. Lader man tankerne fare, klasker den vase eller skål, man arbejder på, hurtigt sammen. Men de synes også, at det er meditativt at høre den summende lyd fra drejeskiven, mens de fokuserer på det fugtige ler, som drejer mellem hænderne. På Keramikskolen kommer der deltagere til ugens kurser, og i weekenderne kommer mænd til logeaftener og kvinder til polterabender.»Jeg tror, den stigende popularitet hænger sammen med Nomas fokus på kunsthåndværk og nordisk design. Mange restaurationer bruger service lavet af danske pottemagere, og derfra spredes interessen for keramik som ringe i vandet. Samtidig er der en stigende lyst til at lave sine egne ting,« siger Peter Durlev, der udover at være daglig leder på Keramikskolen er keramiker og indehaver af Durlev Keramik.Han fortæller, at det for fem år siden kunne være trægt med tilmeldinger, men at skolen i dag har ventelister til alle sine kurser.Da Peter Durlev begyndte som keramiker i starten af 1990erne, tog han på udstillinger eller købte udenlandske keramikblade for at hente inspiration. I dag er folk godt hjulpet af internettet. Flere af hans kursister fortæller, at de bruger YouTube-videoer til at lære teknikker, og selv bruger han keramik-grupper på Facebook til at finde inspiration og sparring.»Det kan godt være, at den krukke, en kursist har lavet, er lidt skæv, men når den kommer hjem at stå, får den en fin aura. Man har selv lavet den, og det er med til at gøre den værdifuld,« siger Peter Durlev.»Ting kan få en stor værdi, når man kender processen bag. Det er ligesom, når kunder kommer ned i et galleri og ser værkstedet, og hvordan keramikken fremstilles. Produkterne bliver mere nærværende, og det giver dem en meget større værdi end de masseproducerede ligegyldigheder, man ser i livsstilsmagasinerne.« Keramikvirksomheden Kähler har også mærket den stigende interesse for keramik de seneste år.»For 20-30 år siden var keramik tæt på at være et udskældt materiale, der havde en bismag af et umoderne 1970er-look: tungt, mørkt og orange stentøj. Denne opfattelse begyndte at tage en drejning i begyndelsen af 2000erne og fik rigtigt ben at gå på for cirka fire-fem år siden, hvor der kom fokus på materialernes mangeartede muligheder. Keramik er igen blevet relevant og fremstår nutidigt,« siger Anders Øllgaard, Head of Marketing &amp; eCommerce hos Kähler.Kählers kunder vil ifølge Anders Øllgaard have den gode, autentiske historie.»Folk efterspørger produkter, der kan være med til at fremhæve deres personlighed og bidrage til en unik indretning i deres bolig. Vi er blevet mere opmærksomme på, hvor vi kommer fra, hvad der gør os til dem, vi er, og hvad vi gerne vil fortælle andre om os selv - også via de ting, vi omgiver os med.« K ähler har siden foråret 2017 tilbudt mal-selv-kurser, hvor kunderne kunne male deres egen personlige Omaggio-vase på Kählers værksted i Næstved. Holdene har nogle gange været udsolgt op til fem uger i forvejen, og Kähler oplever, at folk bruger lang tid på at nørkle og være kreative.»Konceptet rammer ind i en tidsånd, hvor folk ønsker at købe mere end blot et produkt. Som et modtræk til vores travle hverdag er der her mulighed for fordybelse samtidig med, at den skabende proces er i fokus,« siger Anders Øllgaard.På aftenens hold nørkler Line Emma Jønson stadig med sin tekande. Hun gik i gang med den, fordi hun manglede en derhjemme, men hun havde ikke noget fast billede i hovedet af, hvordan den skulle se ud.»Det tager bare form i ens hænder. Det er fedt at lave noget, man kan bruge derhjemme. Det ligger i tiden, at håndværkstraditionen er populær.Jeg kan godt lide, at min tekande kommer til at se lidt rustik ud.«.krnd@berlingske.dk »Med keramik kan man fordybe sig i en proces, man selv er herre over - noget, der er umoderne på arbejdspladsen.« Lisbeth Holst-Jensen, keramiker og underviser på FOF.
Keramikkurser bliver mere og mere populære, for når amatørkeramikere får ler under neglene, glemmer de hverdagens stress. Keramikvirksomheden Kähler oplever tilstrømningen, og skaberen af »Den store bagedyst« har lavet et TV-program efter samme koncept - med keramik i stedet for kager.
Kl. 07.00: Min krop er indstillet på Yoko-tid, så jeg vågner tidligt uden vækkeur. 
Livsstilseksperten fra "Kender du typen" er ny vært på DR K-programmet "Vild med bøger". 
D e fleste danskere har en idé om, hvad der sker i kirken søndag formiddag: Præsten læser noget fra Biblen, så er der salmer, prædiken, nadver, flere læsninger, flere salmer, og til sidst kan kirkegængerne rejse sig og gå. Men tilsyneladende er den velkendte gudstjeneste søndag formiddag - det man i kirkesprog kalder højmessen - ikke voldsomt populær. Cirka ti procent af danskerne går i løbet af et år frivilligt derhen.Nu åbner folkekirken selv for et arbejde, der skal kigge på, om man kan gøre højmessen mere nærværende.»Der er nedsat tre fagudvalg, der skal beskæftige sig med gudstjenesten, dåb og nadver og det sidste spørgsmålet om frihed og autorisation,« siger Tine Lindhardt, biskop over Fyens Stift. Deres arbejde skal danne fundament for en bred offentlig debat om og til sidst - måske - en ændring af gudstjenesten.»Nogle efterspørger eksempelvis en lille gudstjeneste. Kan man udvikle en gudstjeneste for de små sogne, hvor der ikke er så mange kirkegængere? Her er udvalgenes opgave at kigge på, hvad der kunne være plus og minus ved det. Hvordan kunne man gøre det? Og hvordan kunne det se ud?« Og der er god grund til at forny gudstjenesten.I hvert fald hvis man spørger Hans Raun Iversen, lektor ved Det Teologiske Fakultet på Københavns Universitet.»Vi har i dag for mange gudstjenester, der flyver hen over hovedet på folk,« siger han.»Nogle af de tekster, præster skal læse op, er håbløse, fuldstændigt uforståelige, og de er et godt eksempel på, at noget skal gøres anderledes.« Han kunne godt forestille sig adgang til højmesser uden prædiken, nadver eller oplæsning af breve fra Det Nye Testamente. Ikke fordi der nødvendigvis er noget i vejen med det enkelte punkt, men fordi gudstjenesten skal have større frihed.I dag følger Folkekirken en ritualbog fra 1992, som fastsætter rammerne for højmessen. Helt præcist er der 23 punkter, som en højmesse skal igennem, og kun en dispensation fra biskoppen kan flytte ved den struktur.Hans Raun Iversen ønsker en højmesse med nogle enkle og klare punkter, måske under ti.På den måde vil der stadig være en grad af genkendelighed, men friere rammer for, at en gudstjeneste kan se forskellig ud fra kirke til kirke.»I dag er der en idé om, at det er hensigtsmæssigt, at en københavner kan gå i kirke i Skagen og få samme oplevelse som hjemme.Men det er jo fuldstændigt ligegyldigt. Det, der ikke er ligegyldigt, er, at vi forstår, hvad det er, vi er til, altså en gudstjeneste i folkekirken,« siger han.Han forestiller sig, at man en søndag kunne holde en salmegudstjeneste og helt fjerne prædikenen til fordel for flere salmer. En anden søndag kunne præst og menighedsråd måske vælge at droppe nadveren til fordel for en musikgudstjeneste.»Til begravelse og dåb har vi meget lidt, der er obligatorisk, og derfor langt større fleksibilitet.Samme model kunne man godt forestille sig i højmessen,« siger Hans Raun Iversen, der samtidig vurderer, at det også er der, kirken er på vej hen. Men at processen kan tage op til ti år.R itualbogen fra 1992 var med til at give frihed til kirkens øvrige gudstjenester, og siden da har kirker landet over i stadigt stigende grad inviteret til spaghettigudstjenester, natkirke, meditation, babysalmesang, fyraftensgudstjeneste og sågar yoga. Det har haft så stor succes, at de fleste kirkegængere i dag ikke kommer for den traditionelle højmesse, men i stedet bevæger sig ned til en af kirkens andre tilbud.»Højmessen er stadig Folkekirkens rygrad, men det ikke dens hovedaktivitet længere,« siger Hans Raun Iversen. »De allerfleste kommer til alt muligt andet.« Jens Ole Christensen er sognepræst i Fredens-Nazaret kirker på Østerbro i København og tidligere generalsekretær i Luthersk Mission og dermed del af det, man populært kan kalde den kirkelige højrefløj. Han ser også positivt på mulige ændringer. I et vist omfang.Han sidder i udvalget, der skal arbejde med gudstjenesten. »Teologisk konservative folk er relativt parate til omstillinger, når det kommer til formspørgsmål. Vi vil gerne snakke med moderne kultur,« siger han.Jens Ole Christensen bruger eksempelvis rytmisk musik i sine gudstjenester og et rigtigt brød i stedet for de små oblater, der traditionelt bruges til nadver. Men så radikale indholdsændringer, som Hans Raun Iversen bringer på banen, er han ikke fortaler for.»Trosbekendelsen, fadervor, velsignelse, som er nogle af de faste knudepunkter, bør vi beholde. Og en højmesse uden prædiken er meningsløs i en luthersk kirke,« siger han.I hans egen kirke står højmessen stærkt, hvor der som regel er over 100 kirkegængere.Ikke alle kirker kan prale med så høje besøgstal, men Jens Ole Christensen understreger vigtigheden af genkendeligheden i gudstjenesten.»Det er meget vigtigt, at vi har en gudstjeneste, der er fælles. Så kan vi have andre ting ved siden af. Men folk skal kunne flytte fra sted til sted og stadig genkende gudstjenesten.« Også biskop Tine Lindhardt lægger vægt på, at oplevelserne minder om hinanden, hvad enten du går til højmesse i Horsens eller Helsingør.»Det er nemt at komme til højmessen. Uden sammenligning i øvrigt, så minder den lidt om McDonald's. Der er en høj grad af genkendelighed.Det gør det trygt at komme der.« Genkendeligheden skal sikres ved at holde fast i indholdet, mener Jens Ole Christensen.»Det er vigtigt, at der er en fast rytme. Der kunne komme noget åndelig smalkost over det, hvis det bare bliver spaghettigudstjenester det hele,« siger han.S elv om Hans Raun Iversen og Jens Ole Christensen ser forskelligt på, hvor omfattende frihedsgrader højmessen har brug for, er de enige om, at udviklingen allerede er i gang. Præster og menighedsråd rykker ved højmessen, men skal enten søge tilladelse eller bøje reglerne.Som Jens Ole Christensen formulerer det.»Der går en vittighed i kirken om, at der findes én præst, som følger ritualbogen. Og ingen kender navnet på ham.« Vittigheden giver måske ikke kirken prisen som årets komiker, men gør det klart, at den nuværende situation er skrøbelig. Derfor håber Hans Raun Iversen også på, at det kommende arbejde ikke blot kommer til at handle om regler, men i stedet vil tage et dybere kig på gudstjenestens rolle.»Der er ikke rigtigt lavet formålsbestemmelser i folkekirken siden reformationen,« siger han. »Jeg tror, det kunne være meget nyttigt at spørge sig selv: Hvad skal ritualerne til for? Hvorfor holder vi en gudstjeneste?« Biskop Tine Lindhardt vil i respekt for den kommende brede debat ikke på forhånd udtale sig om, hvad det kommende arbejde og debat konkret skal munde ud i. Hun fokuserer på, at vi nu skal have en offentlig samtale. Og at vi i sidste ende får en højmesse, der balancerer samtidens ønsker med kirkens traditioner.»Det er vigtigt, at det jævnligt tages op til overvejelse, om den måde, vi har gudstjeneste på, taler ind i tiden. Kirken skal ikke løbe efter tiden, men der skal være en balance mellem tradition og fornyelse,« pointerer hun.Hvis arbejdet går godt, og det lykkes kirken at formulere en positiv idé om, hvad danskerne skal få ud at gå i kirke om søndagen, tror Hans Raun Iversen på, at højmessen stadig har meget at byde på.»Man skal ikke dømme den ude. Højmessen kunne godt få en renæssance,« siger han, »men vi skal have en realistisk tilgang til, hvad den kan, og hvad den skal.«.thja@berlingske.dk Vi har i dag for mange gudstjenester, der flyver hen over hovedet på folk. Hans Raun Iversen, lektor ved Det Teologiske Fakultet på Københavns Universitet.Fakta: FAKTADen store gudstjeneste om søndagenSøndagens hovedgudstjeneste kaldes højmessen, og den forløber næsten på samme måde i hele landet.Højmessen består som udgangspunkt af 23 led, som for eksempel trosbekendelse, evangelielæsning, prædiken og nadver. Reglerne for højmessens forløb er beskrevet i kirkens ritualbog fra 1992. Den adskiller sig fra den tidligere ritualbog fra 1912 ved blandt andet at indføre nadver som fast del af højmessen, men især ved større mulighed for andre gudstjenesteformer ud over højmessen.Højmessen har sine historiske rødder i de første kristne menigheder, der samledes om nadvermåltidet og efter jødisk forbillede læste tekster op og sang hymner.Kilder: Folkekirken. dk, »Praktisk Teologi« af Harbsmeier og Iversen og »Ritualbog - Gudstjenesteordning for Den Danske Folkekirke«.FAKTAKirken kigger på gudstjenestenFolkekirkens biskopper har nedsat tre arbejdsudvalg, som skal forberede en bred folkelig debat om gudstjenesten. Hvert udvalg skal arbejde med et hjørne af gudstjenestelivet ud fra teologiske, kirkelige og folkelige vinkler.De tre udvalg beskæftiger sig med gudstjenesten, dåb og nadver, autorisation og frihed.Arbejdet begyndte i marts 2017 og afsluttes i slutningen af 2018.Udvalgene udarbejder hver sin rapport, som skal danne baggrund for en debat om gudstjeneste, dåb og nadver.Kilde: Folkekirken.dk.
Mens spaghettigudstjenester, meditation, natkirke og andre kirke-events blomstrer op, står selve gudstjenesten søndag formiddag stille. Folkekirken går nu i gang med et arbejde, der potentielt kan forandre gudstjenesten radikalt.
Glæden lyser ud af Anne-Grethe Bjarup Riis, når hun kigger på sin lille dreng, der heldigvis vokser sig stor og stærk for øjnene af hende, og som på trods af den cancer-sky, der så længe har hængt over familiens hoveder, kan udvise både ro og nysgerrighed.- Mens Gilbert sad i sin kørestol med slangen opereret ind i brystet til den intravenøse kemo, uden hår på hovedet og et til tider både træt og desperat udtryk i sine øjne, frygtede jeg, at han aldrig skulle komme til at løbe omkring som en glad dreng igen.- Siden maj 2015, hvor det blev fastslået, at han led af leukæmi, har vi i familien levet i en boble, hvor alt har handlet om at være der for Gilbert. Den del af det er heldigvis ovre nu, og det normale liv er næsten vendt tilbage.SKUESPILLEREN og hendes mand, produceren Bo Mortensen, satte begge deres arbejdsliv på standby, mens kampen for den dengang otteårige drengs helbred stod på.O g når Anne-Grethe tænker tilbage på den følelses-tornado, overmandes hun af de tårer, der gemmer sig lige under overfladen og rummer al den taknemmelighed, der findes, for at det nu går så godt, al den angst hun har følt undervejs, og al den sorg, der har hobet sig op, fordi hendes yngste søn skulle alt det grimme igennem.- Gilbert fik kemo i store mængder og havde intet immunforsvar. Han røg ud og ind af intensiv, så vores hverdag var i lange perioder en evig rejse imellem femte og sjette etage på Rigshospitalet.- Som forældre måtte vi se i øjnene, at der var en risiko for, at vi kunne miste ham, og for Gilbert selv var der rigtig meget angst forbundet med det hele. Det handlede ikke bare om selve cancer-sygdommen, men også om de voldsomme bivirkninger, der kan opstå, når man får så meget giftig medicin.- Vi var selvfølgelig hos ham hele tiden, og når vi på intensiv skulle forlade stuen, blev vi iført rumdragter, så vi ikke trak smitte med ind til ham igen. Men det var svært at få lov til at gå, for Gilbert havde brug for, at vi var der hele tiden, og det var søreme også svært at forlade ham, når jeg vidste, at han havde det, som han havde det.AF SAMME GRUND er familien i dag lykkelige - Gilbert fik i sensommeren 2016 opereret sit intravenøse rør ud af brystet, hvilket har gjort livet meget lettere for alle.- Efter at have været buret inde på Rigshospitalet i vel sammenlagt et halvt år, var de hensyn og forholdsregler, vi måtte tage, når vi, så snart det var muligt, kunne få ham med hjem i kortere eller længere tid, ikke at regne for noget. Og i dag, hvor slangen er væk, og såret lukket, er vi nærmest i slaraffenland. Lægerne siger, at der ikke er flere kræftceller i kroppen, så nu står den på et års vedligeholdelse, og det sker med kemo-piller. Gilbert får to om dagen, og så er der den onde dag - torsdagen - hvor han skal have 11 piller, og hvor han godt kan blive lidt urolig bagefter på grund af angst for bivirkninger.- Men det er ingenting. I mere end et år måtte han leve med 25 forskellige piller dagligt - plus den intravenøse kemo, så vi er absolut i fremgang. Og vedligeholdelsen handler bare om, at hvis der i en eller anden mørk krog af kroppen skulle gemme sig en kræftcelle, som kemoen ikke har fået has på, så dør den nu.Gilbert er helt færdig med sin behandling til november i år.SET I BAKSPEJLET aner Anne-Grethe ikke, hvordan hun er kommet igennem de seneste snart to år.- Jeg blev lammet og rådvild, men jeg fandt på en eller anden måde kampånd og styrke.Grundlæggende tror jeg, at jeg er kommet igennem dette, fordi Bo og jeg blev enige om at stå sammen. Mange forældre til kræftsyge børn vælger, at den ene passer barnet, mens den anden passer job og verdenen uden omkring.Men jeg ville aldrig have kunnet klare at stå med Gilbert helt alene. Og Bo heller ikke.- Vi er begge freelancere, så vi lagde stort set alt arbejde på hylden og koncentrerede os om vores søn, vores andre børn og vores liv.Det gjorde pengene små, men det er fantastisk, at vi får tilskud af Københavns Kommune, så vi kan holde orlov for at passe vores syge barn. Til gengæld er vi kommet igennem krisen som en hel familie, for skilsmisseraten er tårnhøj i familier med alvorligt syge børn.Bo Mortensens arbejdsindsats siden Gilbert blev syg begrænser sig til konsulentopgaver, og Anne Grethe opgav at skrive på sin nye bog. Det var der ganske enkelt ikke energi til.FOR GILBERTS TO SØSKENDE har hans sygdom også været en hård tid. Den ældste Osvald på 20 år er i gang med en skovteknikkeruddannelse på et gods på Falster. Men han kom hjem, når det var muligt og tog en tørn med - både på Riget og i hjemmet i forhold til sin lillebror.Men værst har det nok været for Yrsa, som er tre år ældre end Gilbert, og som blev det, man i psykologien kalder et ' skyggebarn'.- Der er skrevet tykke bøger om, hvor hårdt det er for søskende at stå i skyggen af en syg bror eller søster. Men helt fra begyndelsen blev vi gjort opmærksom på det af psykologerne, og derfor har vi hele tiden sat tid af til Yrsa. Blandt andet har hun fået lov til ting, som vi trods hendes ønsker måske ellers ville have ventet lidt med.YRSA FIK NEMLIG lov til at gå til casting, og det har betydet, at hun spiller ' Yrsa' i den seneste ' Far til fire'-film, og det er hun både stolt af og glad for.- På den måde skete der noget i Yrsas tilværelse, som ikke bare handlede om Gilbert og hans cancer, og det har været gavnligt for alle, smiler Anne-Grethe.Filmen blev indspillet i Norge, så den forælder, der ikke var hos Gilbert, tog med Yrsa på optagelser.- Nogle tror fejlagtigt, at man kan klare tingene selv, hvis man er en sund familie, der taler godt sammen.Men vores erfaring er, at psykologhjælp er guld værd.B o og jeg havde da nok på et tidspunkt, når vi igen kunne se ud over cancer-skyerne regnet ud, at der også skulle opmærksomhed til i forhold til Yrsa.- Men på grund af psykologerne kom vi tidligt i gang og sørgede for tit at have hende på tomandshånd og sikre, at hun følte, at hun også blev set.DE, DER KUN KENDER Anne Grethe som den højtråbende og storgrinende meningsmaskine, skuespiller, forfatter og filminstruktør, ville blive meget overraskede, hvis de mødte moderen Anne-Grethe hjemme på matriklen.Ikke at hun her er tavs eller går i et med væggen, men mere det, at hun er old school-mor, der går op i mad, hjem og børn - ikke ' ro-ogrenligheds'-typen, men mere ' tålmodigt-vejledende'-typen, og ingen, der ser Gilbert med hende, vil være i tvivl om, at den unge mand forguder sin mor (og sin far - for den sags skyld).Anne-Grethe er også gammeldaws socialist med den grundlæggende solidariske og sociale indstilling, og det forklarer nok familiens sammenhold og store fællesskabsfølelse, som f. eks.giver sig udslag i, at en travl ung mand som Osvald med et forst kandidat-studie in spe og et skovjob på Falster kommer hjem og tager del i plejen af sin lillebror.ØSTERBRO-FAMILIEN GÅR også ind for åbenhed. Af samme grund er intet blevet puttet under stolen i forhold til Gilberts klassekammerater og omgivelser i forbindelse med sygdommen.- Han fik en kasket til at dække sit hårløse hoved, og så rullede vi ham over på skolen i kørestolen i det omfang, vi måtte for lægerne, og han selv syntes, han ville. Også når han havde det største moonface. Nogle gange kørte jeg ham derover med hjertet helt oppe i halsen, fordi jeg ikke altid vidste, om han selv ønskede mere, end han kunne rumme. Men det gik fint.- Kontakten til kammeraterne - og især en lille udvalgt gruppe - har været fantastisk undervejs.Det skyldes ikke mindst afmystificeringen.Og her bagefter skal Gilbert ikke til at lære sine kammerater at kende igen. Da han atter begyndte i skolen ved dette skoleårs begyndelse, var han på omgangshøjde med de andre, og han skulle ikke til at svare på en masse spørgsmål.Dem havde vi taget løbende, og i øvrigt havde klassen jo selv kunnet følge med.HAN BLEV IKKE SET som den cancer-ramte Gilbert, men som kammeraten, der i en periode havde haft nogle udfordringer, som alle havde hjulpet ham med at komme igennem.- Det hele lyder idyllisk, når man efterfølgende fortæller om det, men det har selvfølgelig også været svært - ikke mindst for Gilbert. Risikoen for infektion på grund af det smadrede immunforsvar har redet os som en mare. Og selvfølgelig har jeg da også gået og været nervøs for, at drengene skulle glemme, hvor skrøbelig han var - og ikke huske løfterne om ikke at tumle for meget med ham.Nogle tror fejlagtigt, at man kan klare tingene selv, hvis man er en sund familie, der taler godt sammen. Men vores erfaring er, at psykologhjælp er guld værd Jeg ville aldrig have kunnet klare at stå med Gilbert helt alene. Og Bo heller ikke Siden maj 2015, hvor det blev fastslået, at Gilbert led af leukæmi, har vi i familien levet i en boble.Fakta: BLÅ BOGFORÆLDRE ISOLERES OG MISTER VENNERN år Bo og Anne-Grethe kigger tilbage på familiens liv siden maj 2015, føler de, at de har lært så meget og fået så mange erfaringer, som de kan give videre.- I sagens natur er man som familie og forældre totalt uforberedt, når noget som grufuldt som en livstruende sygdom opstår hos et af børnene. Det flår fuldstændig tæppet væk under benene på én, og vi stod som forældre desperate og forvildede uden ret meget at støtte os til. Derfor har vi valgt, at vi vil gøre noget for andre i samme situation. Ingen tilfælde er selvfølgelig ens, men der er meget fællesgods, som vi kan give videre, og der er altså ingen grund til, at andre forældre skal ud og opfinde den dybe tallerken hver gang. DERFOR HAR PARRET taget initiativ til en slags hjælpepakke, som kan bruges i familier, der pludselig står med et dødssygt barn.- Flere end 80 procent af de familier mister deres vennekreds. Det skyldes ikke, at vennerne er onde, men at de i misforstået hensynsfuldhed holder sig væk for at give den sygdomsramte familie ro og fred. Man vil ikke spørge for meget, eller trænge sig på. Derfor går der længere og længere imellem hvert telefonopkald - også fra den øvrige familie. Det skaber isolation, og det er virkelig ikke godt.- På den anden side står den sygdomsramte familie i problemer op til ørerne. Men de er så til gengæld bange for at bede om hjælp fra omgivelserne.Enten fordi de ikke vil belaste andre med deres problemer - som de ' naturligvis' tror, at de er ene om at opleve - eller fordi de er så meget i knæ, at de end ikke har overskud til at råbe ' hjælp'. Forældre kan nemt føle sig lammet af chok, når frygten for deres barns liv overmander dem. Det er helt naturligt, og Kræftens Bekæmpelse har da også folk til rådighed, som man kan henvende sig til for at få hjælp.- Men den hjælpepakke, vi arbejder med, skal gøre det muligt, at kompetente folk kommer ud i hjemmene til de ramte familier, for det er for stor en opgave selv at opsøge hjælp. Når der registreres en familie med et alvorlig sygt barn, skal hjælpen automatisk tilbydes. Man har brug for hjælp til det praktiske: Til at få styr på medicinen, til at få registret sig hos kommunen for at få orlovspenge osv. Og ikke mindst til at fortælle ens nærmeste, at man gerne vil ses og har brug for støtte og kontakt. IFØLGE ANNE-GRETHE rammes hvert år ca. 50 børn af leukæmi, mens godt 200 børn rammes af andre former for cancer - og desværre er ikke alle børn lige så heldige som Gilbert.- Skilsmisseraten er desværre stor i disse familier, fordi de går kolde i alle problemerne - og depressioner hos både børn og voksne er hverdag, fordi modløsheden vokser, og energien til sidst helt forsvinder. Ingen, som ikke har prøvet det, kan forestille sig, hvor umenneskeligt, det er at sidde der med sit meget syge barn og ikke vide, om han er købt eller solgt.- Og jeg oplever, at det er tabu at være i så dyb krise. Facebook svømmer over med lykkelige mennesker med maraton-medaljer og 12-talsbørn.Opslagene handler aldrig om alle ulykkerne eller sorgen - kun hvis ens gamle mor eller far er død. Man hører aldrig om alle de triste mellemregninger, om angsten eller utilstrækkeligheden. ANNE-GRETHE ERKENDER, at hun aldrig har været så bange i hele sit liv, og hun har ingen anelse om, hvor hun fik styrken fra, mens det hele så sortest ud.- Jeg tror slet ikke, at jeg tænkte. Ansvaret for ens barn er et urinstinkt. Man kæmper for barnets overlevelse, og som mor sætter man fuldstændig sig selv til side - for barnet - Gilbert er det vigtigste. Selv om vi som familie fik psykologstøtte, kan jeg godt mærke nu, at jeg måske også skulle have haft personlig psykologhjælp, men jeg havde ikke overskuddet - eller tiden.- Hvis nogen havde spurgt mig, før Gilbert blev syg, hvordan jeg ville reagere, hvis et af mine børn fik cancer, tror jeg, at jeg ville have svaret, at jeg ville ligge og skrige i fosterstilling, men når man står i situationen, er det ikke det, der sker. Man bliver stærk. Eller i hvert fald opfører man sig, som om man er stærk, selv om alt det andet lurer lige under overfladen. Måske knækker jeg sammen en dag, efterhånden som jeg giver mig selv tilladelse til at lette på selvkontrollen - måske gør jeg ikke. Det må tiden vise.Lige nu er Anne-Grethe bare lykkelig, når hun ser sin dreng spille fodbold med alle de andre drenge.- Da han sad lille og ramt i sin kørestol, troede jeg - på de mest sorte dage - aldrig, at han ville nå hertil igen. Nu er vi bare taknemmelige alle sammen.
Det er et ur-instinkt at kæmpe for sit barns overlevelse - også selv om det medfører, at man selv knækker sammen bagefter.
Simon, topfigur i den københavnske kunstverden og altid klædt i silkepyjamas, er jaloux på sin egen søn. Under navnet "The Ghost" er knægten nemlig blevet en tilbedt graffitikunstner, så den gamle excentriker føler sig truet.I sin anden spillefilm, "Mesteren", undersøger Charlotte Sieling far-søn-relationen.Temaet er behandlet før og vil blive det igen, men det er heller ikke i den egentlige historie, at Sielings værk adskiller sig væsentligt fra andre danske produktioner. "Mesteren" s kvaliteter ligger i det visuelle.Den er smidig og lækker at se på, mere end den leder publikum til nye erkendelser.Charlotte Sieling har de senere år markeret sig inden for tv-serieformatet, og hendes cv tæller talrige danske og amerikanske prestigetitler, bl. a. "Forbrydelsen" og "Homeland".Med tv som primær arbejdsgiver er det lidt overraskende, at billederne er "Mesteren" s styrke. Det har en forklaring, viser det sig.»Da jeg skulle lave "Broen" i 2011, var jeg ærligt talt ved at være træt af tv-serier. På det tidspunkt havde jeg lavet en stribe af DR's, og jeg følte, at forfatterne hele tiden kom rendende og blandede sig.Min metode er meget at gå ud fra min mavefornemmelse, men de synes jo, at det er deres serie, så det er forståeligt.Op til "Broen" opstod der usikkerhed om pengene. Det betød, at jeg havde ekstra lang tid til at tale om det visuelle med fotograf Jørgen Johansson og Niels Sejer, som var production designer,« forklarer Charlotte Sieling.»De samtaler om visualitet blev retningsgivende for det, jeg ville fortælle i "Broen", hvor billederne af sort hav og Øresundsbroen slår tonen an. Alt, hvad jeg sagde i ord, blev omformet til billeder, så billederne blev et fortælleredskab.Det var første gang, jeg oplevede, at alt blev, som jeg havde ønsket.«.Skar toppen af New YorkVi sidder på en café nær Charlotte Sielings hjem på Østerbro i København, et sted, hun ikke opholder sig så tit, fordi hun pendler mellem Danmark og USA. Da hun begyndte i USA i 2013, frygtede hun, at hun ville få svært ved at klare sig uden de mennesker, hun hidtil havde arbejdet med.»Kunsten i alt det her er jo at "frame" billedet, så det viser det, du gerne vil fortælle.Både i det psykologiske spænd mellem skuespillerne og den bagvedliggende scenografi.Jeg tænkte, at det hele ville falde sammen for mig uden Jørgen, som jeg havde arbejdet med i 13 år, men jeg gik i gang og lavede først et afsnit af "Graceland". Da det var færdigt, så jeg til min egen overraskelse, at det lignede det, jeg plejer at lave.Det betyder ikke, at Jørgen ikke er dygtig. Det betyder bare, at jeg har fået et visuelt sprog, som en fotograf kan gribe. Et sprog, som er mig,« siger Charlotte Sieling.Og hvordan beskriver man så det sprog med ord? Charlotte Sieling taler om at søge modstand og bruger serien "White Collar" som eksempel.»I den serie er der to fyre, som har nye jakkesæt på i hver eneste scene, fordi de skal være så lækre. Fotografen ville skære dem ved knæene, så man kunne se New Yorks høje bygninger øverst i billedet, men jeg ville have det anderledes. Jeg er vild med asfalt, og når der kommer to lækre mænd i flotte sko, så skal de fandeme ikke klippes over på knæene. Jeg har intet imod at skære toppen af Empire State Building og kun vise en del af New York. På samme måde er det, hvis et menneske kommer ind ad en dør. Så sørger vi for, at du kun ser halvdelen. Det går helt tilbage til Polanski, hvor hovedpersonen i "Rosemary's Baby" på et tidspunkt sidder på en seng, og kamerapositionen er, så man næsten ikke kan få øje på hende. Hele biografsalen læner sig til siden.Pointen er, at man ikke giver folk alt, hvad de vil have.Husk at have noget modstand i billedet,« siger hun.Legen i det store rumI "Mesteren" er en del af det visuelle greb, at filmen hovedsageligt er optaget i et kæmpestort lokale, det, der er kunstneren Simons arbejdslokale.Det betyder, at skuespillerne - på en anden måde end i en tv-serie - kan bevæge sig omkring i billedet, fordi det er dybere og bredere. Rummet, et tomt bryggeri, er fundet i Prag, men er stylet, så det til forveksling ligner en lokalitet i Bredgade i København, hvor Olafur Eliasson kunne have sin gang blandt talrige ansatte.»Mange advarede mig imod at lave en historie om en kunstner, fordi folk ikke gider se på sådan en idiot.Men jeg holdt fast, for det er det univers, jeg kender, og jeg havde lyst til at arbejde med et stort rum. Det bliver på en måde til sit eget kunstværk, fordi jeg kunne sætte nogle personer et sted og lade andre gå igennem billedet,« siger Charlotte Sieling.Hun har brugt Christian Lemmerz' streg som inspiration til hovedpersonens kunst, mens Søren Mallings vanvittigt selvoptagede hovedkarakter, Simon, hilser til det amerikanske billedgeni Julian Schnabel, som efter sigende færdes i pyjamas og solbriller med farvet glas det meste af sin vågne tid.Bange amerikanereCharlotte Sieling betoner, at der er stor forskel på at filme til tv og det store lærred.»Tv lever af nærbilleder, og i USA elsker de at klippe fra det ene "talking head" til det andet, fordi det er med til at få dialogen i serierne til at glide lettere. Vi skal ikke kritisere amerikanerne, for de har store ambitioner på tv-seriens vegne, men de er også lidt bange for, at det bliver for mærkeligt. Jeg synes, at der er så meget mere i et rum end mennesker, der taler, og mit ønske med "Mesteren" var at prøve noget visuelt storslået.Derfor har vi forsøgt at lave nogle store opstillede billeder med stearinlys i rummet, som vi så senere spædede op med noget mere håndholdt for at give udtrykket variation,« siger Charlotte Sieling.Lydmæssigt har hun også tilstræbt at strække mediet.Kunstnerne holder i filmen mandagsmiddage i Simons store atelier, hvor hovedpersonen skal brillere med sin særlige, gudgivne sanselighed.»Det store rum kan også tage meget mere lyd. Under middagene siger alle ved bordet noget, der giver mening.Publikum hører det ikke, men det simrer i baggrunden og giver forhåbentlig en fornemmelse af noget ægte. Der er optaget 300 spor.«.michael.enggaard@jp.dk Fakta: BLÅ BOG Charlotte SielingFødt 1960.Uddannet skuespiller fra Statens Teaterskole i 1985 og har taget Den Danske Filmskoles manuskriptuddannelse i 1995.Som instruktør af tv-serier har hun i Danmark lavet bl. a." Rejseholdet", "Krøniken", "Forbrydelsen" og "Broen", men drog i 2013 til USA, hvor hun har lavet afsnit til 12 forskellige serier, hvoraf den bedst kendte er "Homeland".Debuterede som spille filminstruktør med "Over gaden under vandet" i 2009." Mesteren" havde premiere i Rotterdam i januar og dansk premiere i dag.
Spillefilm: Charlotte Sieling har prøvet det meste som instruktør af tv-serier i Danmark og USA. Nu frigiver hun sin egen spillefilm, "Mesteren", hvor hun i højere grad kan udnytte mediet og udtrykke sig visuelt.
RumvejrSolen slynger konstant en stor mængde energi ud i rummet (solvinden), men selv om strålingen er sundhedsskadelig for mennesker, beskytter Jordens magnetfelt og den yderste del af vores atmosfære livet på Jorden mod størstedelen af de skadelige effekter fra solvinden. Indimellem kan der imidlertid ske voldsomme eksplosioner i Solens atmosfære.Jordens magnetfelt vil interagere med den forstærkede solvind og afbøde den. Et synligt (og helt ufarligt) eksempel på dette er nordlys, men i særligt voldsomme tilfælde kan interaktionen skabe elektrisk strøm i elementer, der er gode elektriske ledere. Mest oplagt er højspændingsledningerne i vores elforsyningsnet.Den kraftigste kendte solstorm forekom i 1859, da telegrafister fik stød, og der nogle steder udbrød brand i telegrafstationer som følge af den overspænding, der blev skabt i de lange kabler.Samtidig blev der observeret nordlys i sydlige lande som Senegal, Mexico, Cuba og Colombia.De omtrent 1.300 operationelle satellitter i kredsløb om Jorden er også sårbare.4. november 2015 forstyrrede et soludbrud radarsystemerne i Sverige, og svenskerne måtte lukke deres luftrum.Maritime ulykkerDer passerer ca. 36.000 handelsskibe gennem Øresund årligt, mens godt 27.000 passerer gennem Storebælt. Af denne trafik er der omtrent 5.500 tankskibe, der fragter råolie.Højvirulente sygdommeLandets vigtigste våben til bekæmpelse og forebyggelse af pandemier er vores viden. Gennem årene har det danske samfund opbygget nationale registre med information om alle landets indbyggere. Siden cpr-nummerets indførelse 1968 har vi kunnet følge alle borgere fra vugge til grav. Dette giver et unikt grundlag for forskning.Den 2.400 kvadratmeter store biobank er blandt verdens største og giver forskere adgang til adskillige millioner biologiske prøver fra sundhedsvæsenet.Samtidig kan man koble disse til informationen i de nationale registre.Dette er - også internationalt set - en enestående ressource til stor gavn for forskning i sygdommes årsager, deres forebyggelse og behandling.Børnevaccinationsprogrammet er i sig selv en vigtig årsag til, at højvirulente - altså meget smitsomme og farlige - sygdomme forekommer sjældent. Der har dog gennem det seneste årti været vigende tilslutning til dele af det, specielt hpv-vaccinen for piger, der blev en del af programmet i 2009. Kun 28 procent af de piger, der er født i 2004, er blevet vaccineret mod hpv, hvorimod 79 procent født i 2000 er vaccinerede. Det var på samme tid, at nogle vaccinerede begyndte at fortælle om bivirkninger, de mente at have fået af vaccinen. Der er tæt sammenhæng mellem, hvornår der har været meget mediedækning af vaccinen, og hvornår der har været mange indberetninger. Selv mindre fald i tilslutningen til vaccineprogrammer kan gøre Danmarks flokimmunitet sårbar.Nukleare hændelserSelv om der ikke findes atomkraftværker i Danmark, har vi haft tre forskningsreaktorer i brug på Forskningscenter Risø nær Roskilde, hvoraf den ene stadig findes og er ved at blive fjernet af Dansk Dekommissionering.Omkring 10.000 kubikmeter radioaktivt affald oplagres på Risø.Langt størstedelen af affaldet består af byggeaffald, gamle kitler og andre ting, der har været i tæt kontakt med den ioniserende stråling. Brændselselementerne selv er sendt tilbage til USA som en del af den oprindelige købsaftale.Der er ikke truffet beslutning om et mellemlager eller et slutdepot for affaldet.Der er over 170 reaktorer i drift i Europa, hvoraf cirka 75 procent ligger i en afstand fra Danmark, som er mindre end afstanden til Tjernobyl i Ukraine, hvor verdens hidtil alvorligste atomulykke fandt sted 1986.TransportulykkerTransportulykker dækker over ulykker både til vejrs og i luften.I Europa gennemføres der hvert døgn gennemsnitligt mellem 25.000 og 30.000 flyvninger. Lufttransport er statistisk set den sikreste transportform, og flyulykker med dødelig udgang er sjældent set i Danmark. På globalt plan er antallet af fatale havarier faldende, selv om der de seneste ti år har været en betydelig vækst i antallet af flyafgange. Københavns Lufthavn registrerede i 2015 et rekordhøjt antal af rejsende, 26,6 millioner.Samme år var der på vejene 178 dræbte fordelt på 172 ulykker. I 1971 var der 1.213 dræbte, det højeste antal registreret i Danmark til dato. Antallet dækker over mange mindre ulykker. Trafikulykker med mere end to dræbte er ikke hyppigt forekommende. Hastighedsbegrænsninger, kontroller, fartdæmpende foranstaltninger, bedre skiltning og ikke mindst et øget sikkerhedsniveau har virket i Danmark.EkstremregnEkstremregn er uundgåelig og en af den type vejrhændelser, som i de seneste år har påvirket Danmark mest. Når der falder mere regn, end der kan ledes væk eller absorberes i jorden, kalder man det ekstremregn.Det kan være vanskeligt at varsle om skybrud, da de er meget lokale fænomener.Især storbyområder kan være mere udsatte på grund af den såkaldte urbane varmeeffekt. Om sommeren samler varmen sig over de tætte bebyggelser, hvilket skaber lufttemperaturer, der er højere end i omgivelserne. Byplanlægning er derfor en nøglekomponent i forebyggelsen af skybrud.Lørdag 2. juli 2011 blev Storkøbenhavn med kort varsel ramt af et skybrud af hidtil usete dimensioner. Inden for 24 timer faldt der mere nedbør end normalt i løbet af to måneder. Det resulterede i massive oversvømmelser. Ifølge genforsikringsselskabet Swiss Re var skybruddet den dyreste enkeltstående hændelse i Europa det år. Cirka 10.000 husstande blev berørt af strømafbrydelser i op til 12 timer, og cirka 50.000 fjernvarmekunder mistede varme og varmt vand i op til en uge.Det vurderes, at i alt 70 pct. af Københavns Kommunes tværgående forretningskritiske it-systemer var tæt på ødelæggelse.HusdyrsygdommeFødevare-og husdyrproduktion kan blive udsat for en række alvorlige smitsomme sygdomme. Primært er de en trussel mod dyrene selv, men i visse tilfælde kan også mennesker blive smittet, hvilket kan få betydelige samfundsøkonomiske konsekvenser.Husdyrproduktionen omfatter primært dyrehold af kvæg, svin, får og fjerkræ.Tal fra 2014 viser, at husdyrproduktionens værdi var 51,8 mia. kr., hvilket svarer til cirka 25 pct. af Danmarks samlede vareeksport. Selv mindre udbrud, hvor situationen hurtigt bringes under kontrol, eller det viser sig at være falsk alarm, kan have store konsekvenser.Vand-og fødevarebårne sygdommeVand-og fødevarebårne sygdomme skyldes forurening med et bredt spektrum af mikroorganismer som bakterier, vira, parasitter og svampe.I sommeren 2014 oplevede Danmark den højeste dødelighed set i et enkelt fødevarebåret udbrud. I alt 41 blev smittet med listeria, og 17 døde som følge heraf.Analyser af bakterierne var en nøglekomponent til hurtigt at spore kilden og med stor sandsynlighed forhindre, at endnu flere blev syge.Aflæsning af den genetiske kode i et bestemt stykke dna kaldes dna-sekventering.Man kan aflæse en enkelt del af et bestemt gen eller hele organismens dna, hele genomet. Siden bestemmelsen af det første genom i 1976 er der sket en rivende teknologisk udvikling i bestemmelse af dna-sekvenser, så man nu kan bestemme et komplet genom på milliarder af baser på få timer. For listerias vedkommende betyder det, at man kommer til at kende rækkefølgen af samtlige 2,9 millioner dna-byggesten i listeriabakteriernes arvemasse.Verdenssundhedsorganisationen går ud fra, at der årligt forekommer omkring 23 millioner sygdomstilfælde i EU, som skyldes en fødevarebåren infektion.Ulykker med kemiske stofferUlykker med kemiske stoffer er ulykker, hvor de involverede stoffer har farlige egenskaber ved brand, eksplosion eller udslip.Der findes mange typer risikovirksomheder.Olielagre og raffinaderier er nogle af de største, men også fyrværkeri udgør historisk set en stor risiko.Ulykken på fyrværkerifabrikken i Seest ved Kolding 3. november 2004 var i materielt skadeomfang den største industrielle ulykke i Danmark i nyere tid.Ulykken formodes at være startet, ved at en medarbejder tabte en kasse med raketter, som blev antændt.Omtrent 800 mand deltog i bekæmpelsen af branden, heraf ca. 350 brandfolk, 150 politibetjente og 300 hjemmeværnsfolk.12 virksomheder blev efterfølgende jævnet med jorden, og der var skader på omkring 350 parcelhuse, hvoraf mange brændte helt eller blev ubeboelige.Orkaner og stærke stormeI de seneste godt 100 år er der kun blevet registreret orkaner fem gange i Danmark, men flere storme har haft vindstød af orkanstyrke. Danmarks Meteorologiske Institut (DMI) har mellem 1950 og 2015 registreret 45 storme og orkaner, som har ramt landet.Vi kan ikke forebygge vind, men til gengæld kan vi varsle med stigende sandsynlighed, og vi har en god forståelse for, hvilke konsekvenser, orkaner og stærke storme kan medføre.Oversvømmelser fra havetDanmark ligger i gennemsnit 31 meter over havets overflade, og har cirka 7.300 kilometer kyststrækning.Oversvømmelser fra havet sker, når havets vandstand stiger så meget, at by-og landområder bliver oversvømmet.Kraftig vind kan presse store mængder havvand ind over land og skabe stormfloder.Det er vanskeligt og ressourcekrævende at forebygge oversvømmelser fra havet i et lavtliggende land som Danmark.Til gengæld har vi god viden om fænomenerne bag og mulighederne for at varsle og begrænse konsekvenserne.De ældste diger i Sønderjylland går tilbage til Første Verdenskrig, da russiske krigsfanger gravede diger i det dengang tyske Sønderjylland.Stormfloder rammer ikke hvert år, men nogle gange flere gange årligt. Fra 2000 til 2015 har der været i alt 16 storm-floder.TerrorhandlingerDer er de seneste år sket en markant stigning i antallet af terrorangreb og angrebsforsøg mod Vesten.De fleste har været simple angreb, gennemført af enkeltpersoner eller mindre grupper. Angrebene mod kulturcentret Krudttønden på Østerbro i København og Københavns Synagoge 14. og 15. februar 2015 er eksempler på denne type angreb. Uanset konsekvenserne efterfølges terrorhandlinger ofte af et væsentligt forhøjet beredskabsniveau, som det kan være svært senere at nedjustere.Opretholdelsen af et højt terrorberedskab er forbundet med store økonomiske omkostninger for samfundet. Både fysiske installationer til sikring, øvelser og særlige sikkerhedsprocedurer bidrager til dette. Ikke desto mindre er sandsynligheden for at blive offer for et terrorangreb i Danmark begrænset.CyberhændelserCyberhændelser kan deles op i cyberangreb og tekniske fejl. Hver dag sker der i Danmark cyberangreb og systemfejl.I sommeren 2010 satte computerormen Stuxnet nye standarder for, hvor ødelæggende et cyberangreb kunne være. Ormen inficerede tusindvis af computere på et industrielt anlæg i Iran, hvor den både stjal information og beskadigede det iranske atomprogram.Ormen trængte ind i Irans Natanz--kompleks, som rummer omkring 5.000 centrifuger til berigelse af uran. Ormen var specialdesignet til at overbelaste centrifugerne ved at ændre deres omdrejningshastighed, hvilket angiveligt resulterede i, at flere hundrede centrifuger brød sammen.Verden er i stigende grad afhængig af fysiske og softwarebaserede it-komponenter, og dette øger risikoen for, at cyberhændelser kan udgøre en risiko på nationalt plan. Herunder falder også udviklingen med opkobling af elektroniske dagligdags komponenter til internettet, også kaldet tingenes internet.Cybertruslen er altså overhængende reel, men diffus i sin fysiske manifestation.Center for Cybersikkerhed er under PET og nyder samme sikkerhedsniveau, mens der nord for Esbjerg står et hus, hvor transatlantiske internetkabler ender. Det står stort set ubeskyttet hen.Fejl og fakta 29.11.2017:Eftersøgnings-og redningstjenesten ledes herhjemme af Joint Rescue Coordination Centre (JRCC), der er en enhed i Forsvarets Operationscenter, og ikke af Søværnets Operative Kommando, SOK, som vi skrev på side 17 i PS søndag 26.11. SOK blev i øvrigt nedlagt i 2014. Vestskoven ved Albertslund blev kaldt »Danmarks største 
skovrejsningsprojekt« på side 21 i PS søndag 26.11. Det er den dog ikke i
 historisk perspektiv - det korrekte er, at det er Danmarks største nye 
skov.»De ældste diger i Sønderjylland går tilbage til Første Verdenskrig«, fremgik det på side 22 i PS søndag 26.11., men Sønderjylland har været beskyttet af diger i århundreder.
Det er formlen, som Beredskabsstyrelsen bruger til at kortlægge de største trusler mod Danmark. I faktoren sandsynlighed indgår katastrofer, epidemier, eksplosioner og stormfloder. Faktoren konsekvens beskriver skaderne. Beredskabsstyrelsen har regnet sig frem til, at der er 13 risici, som vi 5,7 millioner borgere især skal garderes imod. Her er en fortælling om det nationale beredskab.
Det store frikvarter på Østerbro i bagende varme.Trods fidgetspinner-bølgen er der ikke en eneste spinner at se i skolegården på Nørre Fælled Skole, en folkeskole med særlig fokus på bevægelse, sport og ernæring.Den trekantede snurretop, der skulle virke afstressende og god mod koncentrationsproblemer, en slags mindfulness for fulde omdrejninger, er tilsyneladende ikke nødvendig for eleverne i gården.Til gengæld er det åbenbart på mode at losse en plastfodbold så højt op i luften, man overhovedet kan, hvorefter den skægt nok kommer ned igen og rammer ned mellem tilfældige elever og journalister med et ordentligt knald i den hede asfalt.»Fidgetspinner er jo en modedille. Og mit gæt er, at det varer sommeren over«, siger Martin Jepsen fra myfidgetspinner.dk .Han mener, at han lavede den første danske hjemmeside med salg af de små trekantede spinnere allerede i marts måned.Og i april gik det amok. Nu sælger de 300-400 om dagen til priser fra 59 til 199 kroner. Og alt bliver udsolgt, så snart varerne ankommer fra Østen.»Egentlig blev det jo udviklet som redskab for folk med koncentrationsproblemer, for eksempel børn med adhd, som så har noget at sidde og pille med.Og jeg hører da fra nogle af vores kunder, at det virker.Men for langt de fleste er det er bare en modeting«, siger Martin Jepsen.Han hørte første gang om fidgetspinning og forløberen fidget cube - en lille firkantet dims med forskellige ting, man kan klikke og dreje på - da han var i Berlin i det sene efterår.Opfinder opgav patentFidgetspinneren er som sådan over 20 år gammel, skabt af Catherine Hettinger, der bor i Orlando, Florida.Hun ville finde på et sjovt legetøj til sin datter, og i 1990' erne var hun tæt på at få sin afstressende opfindelse produceret af legetøjsgiganten Hasbro, men projektet gik på grund.I 2005 havde hun ikke råd til at betale de 400 dollars, det kostede, cirka 2.360 kroner, at forny patentet. Men ifølge engelske The Guardian bekymrer det hende ikke at se pengene snurre ud af hendes egne lommer: »Mange har spurgt mig: Er du ikke virkelig vred? Men for mig er det tilfredsstillende, at folk forstår og virkelig kan bruge noget, jeg har designet. Der er så mange ting, ved det moderne liv, hvor man kan føle sig spærret inde og forkrampet, så vi har brug for ting til at kunne stresse af.Det er også sjovt«, siger Catherine Hettinger til The Guardian.Tilbage i den varme skolegård er der åbenbart gået mode i en god gammel tagfat, som kan virke overvældende for besøgende journalister, så jeg vælger at gå op ad trappen til 3. sal, hvor udskolingen, 7.-9.-klasserne, spiser deres mad i klasserne lige nu. Ud fra lovmæssigheden at jo ældre man bliver, jo mere foretrækker man at sidde helt stille.Hos 9. I. er der masser af pizza, men ingen fidgetspinnere. Ham, der har en, er gået i gården. Men prøv på den anden side af gangen. Efter nogle forsøg nede ad gangen lykkes det i 7. I. at finde flere drenge, der er glade for deres små spinnere.»Det er sjovt at kunne kaste den fra hånd til hånd, uden at den stopper med at spinne. De er dejlige at have i hånden«, siger Elias Dahl Lunøe.På et bord over for ham sidder hans ven og holder en spinner mellem to fingre.Jeg spørger ham, hvad det skal gøre godt for.»Tja, øh, det tager lidt af stressen. Og så er det dejligt«, siger Lukas Medina Sørensen.Bruger du den også i timen? »Ja, af og til. Men lærerne bliver nogle gange lidt sure over det«.Ikke et redskab mod adhdNetop den afstressende effekt er også baggrund for at ADHD Foreningen i Danmark lige har besluttet at tage fidgetspinneren ind i deres webshop under kategorien ' dimseting'. Mange medlemmer havde efterlyst det, og interessen er stor for det drejende legetøj, som mange allerede har købt, selv om den første sending endnu ikke er ankommet til foreningens kontor i Odense.På Nørre Fælled Skole er Pernille Fruergaard, klasselærer i 9. I. ikke specielt begejstret for koblingen mellem et stykke legetøj og adhd.»Vi har en række inklusionsredskaber, der kan hjælpe børn med koncentrationsproblemer med at sidde stille i timen, men den her spinner er ikke et af dem. For hvis man får et inklusionsredskab som barn, så lærer man at bruge det. Så bliver man introduceret for det som elev og lærer, hvornår man kan bruge det, og hvornår det ikke er i orden«, forklarer Pernille Fruergaard.»For mig er det et legetøj. Og derfor bliver det mig, der som klasseleder, skal sørge for, at det ikke virker forstyrrende på undervisningen«. Hvad gør du, hvis du ser en fidgetspinner dukke op af lommen? »Jeg har ikke en kategorisk holdning til det. Først ser jeg på eleven. Er det noget, han eller hun har behov for? Og hvordan er situationen lige nu? Men hvis eleven ikke kan styre det, så tager jeg den«, siger klasselæreren Pernille Fruergaard, mens det ringer ind efter spisefrikvarteret.På vejen ned ad trappeopgangen kan man gennem de åbne skråvinduer høre, at den højlydte ringningen ikke har virket specielt neddyssende på eleverne nede i gården.De leger for fuld tryk. Helt uden roterende fis i kasketten.per.munch@pol.dk Fakta: FAKTA 5 tricksHer er et par færdigheder, man kan træne sig op til: 1 Skift hånd. Sæt spinneren i gang mellem pegeog tommeltot. Bevæg armen sidelæns, og slip grebet, så den suser over til den modsatte hånd, hvor du griber den mellem pege-og tommeltot.2 Skift finger.Sæt spinneren i gang, så den ligger oven på din pegefinger (uden hjælp fra tommeltot).Vip hånden opad, så spinneren letter, og grib den på næste finger.3 Tvist hånden. Sæt spinneren i gang oven på en finger. Bevæg nu albueled og arm, så du kan sno dig mest muligt rundt, mens spinneren roterer uhindret.4 Bag ryggen. Sæt en spinneren i gang oven på en finger. Før hånden bag ryggen, og kast den bag dig, og grib den på den anden hånds pegefinger.5 Byt plads. Kræver to spinnere, der roterer i hver hånd mellem tommel-og pegefinger. Samtidig smider du dem sidelæns, så de bytter plads.Kilde: fra myfidgetspinner.dk.

Tragedien er til at læse i ansigterne på beboere, venner og bekendte, som tavst stirrer på blomsterne, der bliver lagt foran hoveddøren i den gårdhave, hvor en 16-årig ung mand blev dræbt af antagelig seks skud mandag aften klokken 21.Tragedien er til at høre, da altandøren til familiens lejlighed på 1. sal går op, og morens gråd trænger ud.Og tragedien er til at forstå, da hun bevæger sig ud på altanen, støttet af to andre kvinder, kigger ned på blomsterne, kalder på sin søn med fremstrakte arme og synker sammen.Nedskydningen af den 16-årige unge mand i gårdanlægget på Ragnhildsagde på Østerbro i København mandag aften ved 21-tiden ligner et planlagt og kalkuleret drab. Ifølge efterforskningsleder Hans Erik Raben fra Københavns Politi, som i går eftermiddag ved gerningsstedet fortalte om efterforskningen af, mener politiet da heller ikke umiddelbart, at den 16-årige var en tilfældig person.»Det vurderer vi ud fra de ting, vi har i efterforskningen. Gårdområdet er oplyst, og gerningsmændene har været forholdsvis tæt på. De råber ham an, så man er godt klar over, hvem det er, man er gået efter«, forklarede han.Hans Erik Raben føler sig rimelig overbevist om, at der ikke er tale om en forveksling.Vidner har forklaret til politiet, hvordan gerningsmændene råbte efter den afdøde. Efterfølgende lyder skuddene.»Da vi kommer herud, finder vi den unge mand liggende ud for sin egen opgang ramt af flere skud. Han afgår kort efter ved døden. Vi er ikke helt sikre på det endelige antal skud, men umiddelbart er der tale om seks. Det får vi afklaret ved obduktion i formiddag i dag«, forklarede efterforskningslederen.Hørte skud, fandt ham dødEn af beboerne i området, som ikke ønsker at optræde med navn, forklarer til Politiken, at han hørte skud mandag aften.Først løb han til sit soveværelsesvindue, men kunne ikke se noget. Så for han ud på altanen og så to mænd med hætter op over hovedet i fuld fart væk fra gårdhaven.Beboeren løb ned i gården, hvor han fandt den 16-årige liggende ved opgangen, ramt af et voldsomt skudhul i halsen.»Jeg råbte på hjælp, og der kom en anden beboer, som forsøgte at give ham førstehjælp.Men det stod klart for mig, at han var død. Jeg var ikke i tvivl om det«, fortæller han.Kort efter ankom de første betjente til stedet.En anden beboer, en 16-årig fyr, står ved blomsterne. Han fortæller, at han er vokset op sammen med den dræbte. De har leget sammen hele livet. Selv løb han og spillede fodbold med nogle kammerater i nærheden, da de hørte skuddene. De løb mod gården. Samtidig blev de ringet op af deres forældre og beordret hjem.»Der var en, der råbte, at vi skulle ringe til 112. Jeg er totalt i chok. Jeg havde talt med ham i søndags, og han var glad. Det var han altid. Jeg har kendt ham som en god kammerat hele mit liv«, siger fyren, der også ønsker at være anonym.Op til fire gerningsmændIfølge efterforskningsleder Hans Erik Raben er den dræbte født i Danmark og af makedonsk oprindelse.»Han levede et stille, roligt og normalt fornuftigt ungdomsliv. Han var ikke kendt af politiet«.Selv om efterforskningslederen ikke betegner nedskydningen som tilfældig, er der heller ikke noget, der tyder på, at drabet er sket som et led i den verserende bandekonflikt.»Der kan være mange forskellige motiver til det her, men vi vurderer på nuværende tidspunkt ikke, at det er banderelateret.Vi er ved at kortlægge forløbet for, hvad den afdøde foretog sig, og vi er interesseret i henvendelser fra borgere, som måtte ligge inde med viden. Vi er noget på bar bund, og derfor arbejder vi også meget bredt lige i øjeblikket«, sagde Hans Erik Raben.Ifølge politiet havde den 16-årige efterårsferie og var i byen mandag aften. Han spiller fodbold med kammerater på Tagensbo Skole på Magistervej. Han vendte hjem ved 21-tiden.»Vi har flere vidner som beskriver 2-3 op til 4 unge atletiske personer, som flygter derfra. Vi vurderer, at de er 15-17-20 år, og dem leder vi efter«, sagde efterforskningslederen.De formodede gerningsmænd flygter ad Ragnhildsgade over Lersø Park Alle og til den anden side ved Studsgårdsgade.Der holder en mellemstor mørk bil, antagelig med en chauffør, som mændene springer ind i. Bilen kører herefter mod Rovsinggade.Våbnet ikke fundetPolitiet fortsætter vidneafhøringer og indsamling af video fra området. Gerningsvåbnet er ikke fundet, men teknikerne har fundet patronhylstre.Ifølge efterforskningslederen er der ikke noget, der tyder på forbindelser til andre lokale grupperinger eller kriminel aktivitet.Men unge med våben, som er i stand til at dræbe, er uden tvivl dele af en kriminel gruppering, påpegede han.Ragnhildsgade er ikke kendt for kriminalitet eller et bestemt tilhørsforhold til grupperinger.»Vi kender ikke motivet i øjeblikket.Der er ingen konkrete mistænkte, og derfor er vi interesseret i at tale med borgere, som har en viden omkring afdøde. Har der været nogle uoverensstemmelser, har der været nogle kontroverser, har han trådt nogle over tæerne, kan der ligge et helt andet motiv, kan det være økonomisk?«.Advarede altid mod banderneVed blomsterne foran opgangen rejser to piger sig fra græsset.»Vi har været her siden formiddag. Vi ville bare være her. Vi savner ham«, forklarer de. De var venner med den 16-årige.»Han kunne ikke gøre nogen som helst fortræd. Han var sådan en, som altid advarede mod bandekonflikten. Han kan umuligt have været med i nogen kriminelle grupper«, siger de.De finder et foto frem på mobilen af den 16-årige storsmilende teenager. »Sådan var han altid. Glad og smilende. Han hilste på alle. Alle kunne lide ham« Den 16-årige gik i 10. klasse på Lundehusskolen i nærheden. I fritiden hjalp han blandt andet til i sin fars pizzeria på Nørrebro.En nær bekendt af familien fortæller, at familien har slidt hårdt for at etablere sin forretning.Den 16-årige var forgudet af sine forældre.»Han var deres eneste barn. Det er en stor tragedie. Forældrene er totalt slået ud af det her«, forklarer den nære bekendte.»Jeg ved ikke, hvordan de skal komme videre fra det her nu«, siger hun.frank.hvilsom@pol.dk Han levede et stille, roligt og normalt fornuftigt ungdomsliv Hans Erik Raben, efterforskningsleder.
DRAB Politiet mener foreløbig ikke, at drabet på en 16-årig ung mand er en del af bandekonflikten. Mange beboere og venner samlede sig og lagde blomster ved afdødes drabssted.
Stortalentet Anna Emilie Møller er eftertragtet som deltager ved danske stævner, og i aften optræder hun på Østerbro Stadion ved Copenhagen Athletics Games. Men både den unge Blovstrød-løve og mange af hendes kolleger har til tider haft problemer med at komme ind i de større stævner i udlandet, og det har gjort det sværere for dem at kvalificere sig til de internationale mesterskaber. Nu rykker dansk atletik, så danske atleters muligheder på dette område vil blive forbedret.Første skridt er opgraderingen af Copenhagen Atheltics Games, der er kommet med på den europæiske tur under vingerne hos European Athletics (EA).Stævnet i København er nu klassificeret som European Athletics Classic Meeting, og det har bl. a. medført et stærkere felt, livestreaming og øget præmiesum. Arrangøren, Sparta, og samarbejdspartneren Dansk Atletik Forbund (DAF) må i første omgang give afkald på retten til suverænt at bestemme valg af f. eks. discipliner, men strategien skal sørge for en fremtidssikring af danske atleters muligheder.»Når vi søger opgraderinger af vores begivenheder, har det ofte ret forskellige begrundelser. I tilfældet med banestævnet på Østerbro har det været meget vigtigt for os at få opgraderingen, da det inden for et års tid kan blive besluttet i EA at gå over til kvalifikationspoint ved en række stævner i stedet for konkrete resultatkrav, når det gælder for atleterne om at kvalificere sig til et internationalt mesterskab«, forklarer DAF's direktør, Jakob Larsen.»Det er vigtigt for os at komme med på toget, for når først den beslutning bliver taget, kan det være svært at få plads. Men når vi har Copenhagen Athletics Games med på turen, kan vi i høj grad selv sørge for, at de danske atleter får chancen for at optjene de nødvendige point«. Udviklingen er præget af debat i Den Internationale Olympiske Komite (IOC) og Det Internationale Atletikforbund (IAAF).IOC har sat et loft til IAAF, der betyder, at der maksimalt kan sendes 2.000 deltagere til OL's atletikkonkurrencer. Men på grund af den traditionelle udtagelse efter konkrete kvalifikationskrav kan det være svært at overholde. Samtidig har IAAFpræsident Sebastian Coe understreget behovet for flere betydende stævner, og her vil pointsystemet måske opfylde ønsket.Anna Emilie Møller, der fylder 20 år sidst i næste måned, er inden for de seneste par sæsoner blevet så stærk, at hun f. eks. har kvalificeret sig til OL i Rio sidste sommer, og hun har også klaret kravet til det kommende atletik-VM i London. Begge steder i 3.000 meter forhindringsløb. I aften skal hun forsøge at slette en næsten 40 år gammel dansk U23-rekord på 1.500 meter. Den indehaves af Loa Olafsson, og Anna Emilie Møller er kun godt et sekund fra den tid.Den alsidige løber har et tæt program, og i den kommende weekend skal hun efter planen løbe både 1.500 meter og 3.000 meter forhindringsløb, når hun med landsholdet skal kæmpe for Danmarks plads i de europæiske holdmesterskabers 1. division.De mange stævner i den europæiske udendørssæson er en udfordring for arrangørerne, og stævnechef ved Copenhagen Athletics Games, Henrik Paulsen, er heller ikke gået fri af problemer.»Vi kæmper absolut med andre stævner om både atleter og discipliner, men jeg synes, vi har fået sammensat et godt stævne på internationalt niveau. Ikke mindst i sprint og på hæk forventer jeg stærke konkurrencer«, siger Henrik Paulsen, der dog har fået nogle afbud i sidste øjeblik.»Og med Anna Emilie Møllers fine form er der også mulighed for at opleve en historisk atletikaften på Østerbro Stadion«. Det sidste kan forstærkes, hvis zambiske Sydney Siame og syafrikanske Anaso Jobodwana møder frem i topform og udfordrer 10-sekunders gænsen på mændenes 100-meter. Det vil være en god hjælp til at indfri DAF-direktør Jakob Larsens ambitioner.»Jeg forventer, at vi kan notere det højeste resultatniveau ved stævnet i dette århunderede.På sigt må vi sætte os det mål at kravle stille og roligt op ad ranglisten for klassificeringer«, siger atletikchefen.carsten.godtfredsen@pol.dk .Fakta: FAKTAKvindernes 1.500 mVed aftenens Copenhagen Athletics Games løber Anna Emilie Møller 1.500 meter. For nylig satte hun personlig rekord i polske Bydgoszcz. Her er de fem bedste danske resultater: 1. Heidi Jensen. 4: 07.18 2. Gitte Karlshøj 4: 08.61 3. Bettina Romer 4: 09.75 4. Loa Olafsson 4: 10.70* 5. Anna Emilie Møller 4: 11.83 *: U23-rekord fra 1978.
ATLETIK Copenhagen Athletics Games er opgraderet som led i en fremtidssikring af danske atleters mulighed for at kvalificere sig til de internationale topmøder.
Torsdag formiddag kom det frem, at Statsadvokaten i København har rejst tiltale mod en 29-årig mand fra Østerbro, der sidst i februar kastede et økonomisk udspil fra Alternativet i en skraldespand tæt på Østerport Station.Anklagemyndigheden har sigtet manden efter den blasfemiparagraf, som siger, at den, »der offentlig driver spot med eller forhåner noget her i landet lovligt bestående religionssamfunds troslærdomme eller gudsdyrkelse, straffes med bøde eller fængsel indtil 4 måneder.« »Vi har efterforsket sagen grundigt og er kommet frem til, at Alternativets program indeholder en stor mængde specifikke metafysiske og transcendente trosartikler, der er helt centrale for deres verdensbillede«, forklarer Preben Jørgensen fra Statsadvokaten i København og fortsætter: »Det er simpelthen ikke rimeligt, at man kun skal beskyttes, hvis ens helligskrifter dyrker Gud eller Allah, men ikke hvis man tror på afgiftsforhøjelser på alt, der ikke er kedeligt, eller en arbejdsuge på 12 timer.« Alternativets politiske leder, Uffe Elbæk, er rystet over sagen, men mener ikke, at det værste er, at den tiltalte smed partiets plan væk.»Jeg finder det oplagt mest krænkende, at han vælger at smide planen i en almindelig affaldsbeholder til blandet skrald, uden nogen miljømæssig hensyntagen. Programmet er trykt på genbrugsfibre og uden nogen brug af optisk hvidt på 100 procent komposterbart, økologisk papirmateriale og ville have udgjort en minimal miljøbelastning, hvis blot det var kommet i en papircontainer eller blot lagt til kompost.« Uffe Elbæk mener dog ikke, at gerningsmanden bør straffes i konventionel forstand, men idømmes deltagelse i en danseworkshop om bæredygtigt forbrug og fratages retten til at spise kød i mindst to år.Chefjurist ved tænketanken Justitia Jacob Mchangama har tidligere blandet sig i sager vedrørende ytringsfriheden.Til RokokoPosten udtaler han, at han under normale omstændigheder ville forsvare ytringsfriheden til sidste blodsdråbe, men vil gøre en undtagelse, når det kommer til finanspolitiske udspil fra Alternativet og i øvrigt ikke har yderligere kommentarer.rokokoPosten er en parodi på den aktuelle nyhedsstrøm. Alle RokokoPostens nyheder er således fiktive, selv om de er stærkt inspirerede af virkeligheden.
En mand fra Østerbro er blevet tiltalt for overtrædelse af blasfemiparagraffen, efter at han smed Alternativets økonomiske plan fra 2016 i skraldespanden. Uffe Elbæk er rystet over, at planen ikke kom i en container til papirgenbrug og kræver manden idømt deltagelse i en danseworkshop om bæredygtigt forbrug.
Privat strand, havudsigt, badebro direkte fra haven, højt til loftet og gennemført god kvalitet. Og naturligvis den bedste beliggenhed. Det er kodeordene, når vi taler liebhaveri inden for boligmarkedet. Hvis du vil have det hele og ikke vil gå på kompromis, koster det også.Og når det kommer til liebhaveri, kan du ikke vente på, at priserne falder og gøre et kup.I modsætning til resten af boligmarkedet er priserne på de udsøgte liebhaverejendomme nemlig ikke dykket som på ' almindelige' boliger efter finanskrisen, fortæller ejendomsmægler Ivan Eltoft Nielsen, der har over 25 års erfaring som ejendomsmægler, de seneste ni år i eget firma med speciale i liebhaverboliger.»Det er min opfattelse, at priserne har holdt stort set samme niveau før, under og efter fi-nanskrisen, men der har været færre handler.Når vi taler ægte liebhaveri, er der ikke så meget af det, så vi har oplevet, at når de tunge ejendomme er blevet handlet, har det været til samme priser, som altså holder et konstant niveau,« siger Ivan Eltoft Nielsen, som ikke har konkrete tal på antallet af handler af liebhaverboliger, men vurderer, at antallet af handler blev halveret efter finanskrisen.»Resten af boligmarkedet i og omkring København og de større byer er kommet godt med prismæssigt. Det smitter af op igennem systemet, så vi nu oplever flere handler af de dyre ejendomme, og interessen er voldsomt stigende.Efterspørgslen afspejler konjunkturerne, og efter vi nu er helt forbi finanskrisen, er der fremgang og optimisme, og det smitter af på interessen for liebhaverboligerne,« forklarer Ivan Eltoft Nielsen, der også fortæller, at han og potentielle købere lige nu afventer, at regeringen endelig får besluttet ejendomsbeskatningsreglerne.»Der har været tale om både lettelser og stramninger, og den usikkerhed er med til at sætte markedet lidt i stå,« fortæller han.Jo tættere på København des bedreOgså hos Claus Borg fra Claus Borg &amp; Partner oplever de, at liebhaverboligerne er på samme prismæssige niveau som før finanskrisen - sådan cirka.»Vi havde nogle fantastiske år op til 2007, hvor det generelle boligmarked blev ramt. Før 2008 troede man ikke på, at liebhavermarkedet ville blive berørt, fordi man havde en formodning om, at typen af købere ikke var afhængig af finansiering. Derfor skete der ikke rigtig noget med priserne på liebhavermarkedet før omkring 2010, hvor priserne begyndte at falde. Sælgerne skulle vænne sig til de nye tider. Der var et par år, hvor liebhavermarkedet gik mere eller mindre i stå. I 2015 blev der f. eks. kun solgt 10 boliger over 20 mio. kr., og i 2016 var det langt flere, så inden for det sidste halvandet år er der begyndt at ske noget igen,« fortæller Claus Borg, som oplever, at liebhaveri er på niveau igen, nogle steder endda lidt højere, mens andre områder stadig ikke er fulgt helt med.»Jo tættere på Københavns centrum en liebhaverbolig ligger, des mere er prisen fulgt med op. Nogle af de huse, der ligger længere oppe ad kysten mellem Klampenborg og Rungsted og længere oppe nordpå, er ikke helt fulgt med.Så det nye er, at de huse, der traditionelt har været de allerdyreste, ikke er fulgt med prismæssigt.Jeg ser en tendens til, at købere, der er villige til at lægge mange penge for et hus, generelt gerne vil være tættere på byen,« siger Claus Borg.Hvad der tidligere var nogle af de mest populære - og dyre - adresser op langs den nordsjællandske kyst, er altså ikke længere i den dyreste ende. I dag er flotte villaer i Hellerup, Frederiksberg og på Østerbro dem, der er mest eftertragtet, og her er priserne fulgt med op på 2007-niveau, nogle endda højere.»Østerbro er for nogle blevet mere populært end Rungsted. Før i tiden ville folk blive i området, når de solgte hus nordpå. Men i dag ser vi oftere og oftere, at dem, der sælger deres hus, når børnene er flyttet hjemmefra, eller når de bliver ældre, søger ind mod byen med dens liv og mange tilbud. Så man får meget for pengene, når man søger lidt længere op nordpå,« siger Claus Borg.redaktion@boligen.dk 
Hellerup, Frederiksberg og Østerbro er blevet mere eftertragtede områder for liebhaverkøberne, der lægger mange millioner for den perfekte bolig.
Hun er fra byen, han er fra landet. 
Stine Gam og Enrico Fratesi, der tilsammen udgør designfirmaet Gamfratesi, skaber design for Hermès, Gubi og mange flere. 
Først var Jorden flad, så var den rund, og nu er den elliptisk og ujævn. Nogen siger, at den buler mere ud i den ene ende som en pære eller et æg.Byrummet omkring Den Frie, der ligger over for Østerport Station på Østerbro i København, har på det seneste gennemgået en diskret makeover. Som en del af den forandring har København nu fået sit eget massive, sorte ellipseæg i form af Sophia Kalkaus skulptur ' Det Ægyptiske Æg'. Det ligner mest af alt et gigantisk påskeæg - mat, men appetitligt skinnende.Lidt længere nede ad gaden, på den trekantede plads mellem Grønningen og Store Kongensgade, står Nicolai Outzen Schmidts statue fra 1899 i en genskabt version. Den forestiller titaneren Atlas. Ham, der holder himmelhvælvet som en jordklode på sine skuldre. Her er kloden kuglerund.SOPHIA KALKAUS MOTIV, det sorte æg formet og drejet i svensk, sort diabas (en næsten sort granitsten) står på et ikke mindre mytologisk fundament. Det kommer jeg tilbage til, for værkets kvaliteter ligger i det materielle og fysiske.Det er umuligt ikke at kærtegne stenens halvblanke og diffust reflekterende overflade, og æggets volumen har sin egen tyngdekraft, som trækker i kroppen.Man vil gerne sove i ske med det kolde æg en varm sommernat.Med en længde på næsten tre meter og en højde på to meter sniger ægget sig op på en totalvægt på 17 ton. Det er materielt powerplay i en naturkultur som den danske, hvor sten i den størrelse skal bæres hjem udefra (undskyld, Bornholm).En skive er skåret af ægget, hvilket afbryder den perfekte form og danner et helblankt spejl, der som en slukket skærm på en iPad reflekterer sine omgivelser.Det matslebne og glasblanke mødes ved snittets kant og nede ved den spejlblanke base, der er skabt i samme materiale som ægget.Som et kæmpe æstetisk overgreb har Københavns Kommune lagt grå brosten langs basens kant - så kommunen, der ejer grunden, kan slå græsset rundt om skulpturen. Der må kunne findes en anden løsning! Det mytologiske i Sophia Kalkaus kunstneriske undersøgelse knytter sig til Den Fries arkitektur. Ægget drejer sig dermed lidt væk fra verden, det store kosmos og ellipsens egen matematiske mystik og ruller snarere ind i en stedsspecifik historie om den bygning, som ægget ligger tæt op ad.Maleren og arkitekten J. F. Willumsen, som har tegnet den unikke og smukke udstillingspavillon i træ, var inspireret af egyptisk arkitektur. Dele af bygningens design parafraserer en egyptisk stil, noget, man i 1897 syntes var ultra hot, med pyramidetag og en hermetisk og mystisk lukkethed.Kalkaus sorte æg rimer på bygningens sortmalede bånd, der løber langs fundamentet.Og på den blanke og spejlende granitplade, som ægget ligger på, finder man et indlagt symmetrisk mønster af rustfrit stål. Møntret viser sig at være en stiliseret teknisk tegning - en lidt død gengivelse af grundplanen for Den Frie.Kalkaus værk knyttes dermed meget konkret til det sted og den sammenhæng, det er opført i.DEN FRIES udstillingsbygning og kunstnersammenslutningen Den Frie Udstilling, der ejer bygningen, har i de sidste mange år brugt en del krudt på at føre bygningen tilbage til et oprindeligt layout og samtidig udvide med kælder og kælders kælder med en ekstra udstillingssal.Der har i mange år været en del tilbageskuen i udstillingsprogrammet på Den Frie, hvor man ofte har fokuseret sine kræfter på at fejre sig selv som stedet for landets første kunstnersammenslutning.Sophia Kalkau - der selv er medlem af kunstnersammenslutningen Den Frie Udstilling - viderefører denne fejring og selvmytologisering og indskriver ægget i en lige lovlig loopende historie om Willumsen, bygningen, sammenslutningen, bygningen, Willumsen.Spørgsmålet er derfor, om det store og sexede æg i al sin 17 ton tunge tiltrækning havde været endnu mere attraktivt, hvis det havde turdet vibrere i sin egen tyngde og kosmiske formfuldendthed og havde været sin kontekst utro.mathias.kryger@pol.dk Fakta: SOMMERSERIE Kunsten i bybilledet og landskabetKunsten i det offentlige rum er jo tilgængelig for os alle sammen, men den får sjældent den store opmærksomhed, medmindre den skaber røre.Politikens kunstredaktion ser hen over sommeren på værker, som er helt eller forholdsvis nye og skabt til at stå enten i byen eller i landskabet.
Kalkaus ' Det Ægyptiske Æg' knytter sig til Den Fries arkitektur i en sådan grad, at det bliver lige lovlig selvrefererende.
For et år siden så en gammel lagerejendom på Rovsingsgade 68 i København ud til at blive forvandlet til et topmoderne hovedkvarter for det børsnoterede auktionshus Lauritz. com, der ville sælge bygningen og renovere den for millioner for derefter at leje sig ind i bygningen igen.Men lagerejendommen er hverken blevet solgt eller gjort til Lauritz.com-domicil. Den ligger stadig overmalet med graffiti og koster ifølge offentlige ejendomsdata selskabet 620.000 kroner om året alene i skatteregninger.Nu åbner den afgående Lauritz.com-topchef Mette Rode Sundstrøm for at skrinlægge de store planer for hovedkvarteret på Rovsingsgade og i stedet skille sig af med bygningen uden at vende tilbage som lejer i en såkaldt sales and lease back-aftale.»Planen har hele tiden været at lave en sales and lease back-aftale på bygningen, fordi vi gerne vil være i den bygning, men vi har så fået en henvendelse, som går på, om det også kunne være et rent salg uden os som lejer. Der har vi sagt, at det er vi åbne for,« siger hun til Berlingske Business.Den ramponerede lagerejendom spiller en central rolle i økonomien hos Lauritz. com, der havde et forfærdeligt 2016.Da selskabet skulle på børsen i juni, blev der af selskabets ejer og stifter Bengt Sundstrøm lagt op til en kæmpe børssucces med solid vækst. Aktionærerne kunne derudover slikke sig om munden ved udsigten til, at selskabet ville få forbedret økonomien med 51 mio. kroner, når ejendommen blev solgt.Aftalen var, at Ejendomsselskabet Norden skulle købe ejendommen, mod at Lauritz.com betalte for en totalombygning af den nedslidte lagerhal.Men hverken de gyldne vækstmål eller salget af ejendommen blev til virkelighed.Ejendomsselskabet Norden sneg sig nemlig via en ukendt kattelem ud af aftalen. Det betød, at Lauritz.com stod uden køber til bygningen og måtte vinke farvel til en tiltrængt finansiel energidrik i form af kolde købskontanter. I december forklarede Lauritz. coms finansdirektør, Claus Boysen, ellers i et skriftligt svar til Berlingske Business, at projektet skred frem efter planen, og at selskabet forventede en byggetilladelse i januar.Københavns Kommune oplyser til Berlingske Business, at det imidlertid ikke er faldet på plads. Lauritz.com er af kommunen blevet bedt om at bringe papirarbejdet i orden senest i begyndelsen af juni.Men de store byggeplaner, som også blev fremlagt i selskabets børsprospekt, bliver altså nu muligvis skrottet.Selv om selskabet stadig gerne vil blive i bygningen på Rovsingsgade i en model, hvor Lauritz.com selv renoverer ejendommen og lejer sig ind, fortæller auktionshusets finansdirektør, Claus Boysen, at selskabet ikke har penge til at gennemføre projektet nu og her.»Vi har ikke finansiering til en totalrenovering for at eje den bygning på nuværende tidspunkt, fordi vi har nogle andre projekter, som er mere interessante, der kører i øjeblikket,« siger han.I har altså ikke været i kontakt med hverken banker eller kreditinstitutter med hensyn til at forfølge totalrenoveringen? »Nej.« Ifølge Claus Boysen er selskabet dog ikke under pres for at finde en løsning.Langsommelig salgsproces - uden held Siden aftalen med Ejendomsselskabet Norden gik i vasken, har Lauritz. coms ledelse gentagne gange sagt, at der er masser af købsinteresse for bygningen. I dagene efter kontraktkollapset meldte fire potentielle købere sig på banen ifølge auktionshuset.Men historisk set har det været ret så svært at komme af med bygningen, der har huset alt fra hardball-entusiaster, BZere og piratfester.Lauritz.com ejer og stifter Bengt Sundstrøm købte selv ejendommen via sit private selskab tilbage i 2009 for 57 mio. kroner, men den aldrende lagerbygning viste sig efterfølgende at blive en under skudsforretning. Bengt Sundstrøm forsøgte derfor i flere år at skille sig af med problemejendommen - uden held.Problemet fik han først løst, da han i foråret 2015 med en handel proppede ejendommen ind i Lauritz. com, der købte den for omkring 50 mio. kroner. For at få råd til bygningen og en række opkøb optog firmaet et obligationslån på mere end 300 mio. kroner.En af landets mest fremtrædende erhvervsmæglere, Peter Lassen fra Colliers International, vurderede i 2016 over for Berlingske Business, at Lauritz.com uden renovering ville kunne få i omegnen af 40 mio. kroner for bygningen.Lander prisen i det leje, risikerer auktionshuset dermed et tab på ejendommen på omkring ti mio. kroner.De 51 mio. kroner, som ifølge Lauritz.com vil komme ud af ejendomssalget, er langtfra småpenge for auktionshuset, der er presset på kerneforretningen I de første tre måneder af 2017 faldt omsætningen af auktioner med knap 20 procent til under 200 mio. kroner, viste kvartalsregnskabet tirsdag. Derudover tynges selskabets pengekasse hvert år af en 20 mio. kroner stor renteregning på Lauritz. coms obligationslån i Sverige.jakc@berlingske.dk thmo@berlingske.dk Fakta: TIDSLINJE: ROVSINGSGADE 68Lagerejendom skulle have været arbejdsplads for 40 medarbejdere2009 Ejeren af Lauritz. com, Bengt Sundstrøm, køber via sit private selskab en gammel lagerejendom, Rovsingsgade 68 på Østerbro i København, for 57 mio. kroner. 2010 Bengt Sundstrøm sender sin vision for en ombygning af ejendommen til Københavns Kommune.Heraf fremgår det, at bygningen skal være filial og auktionshus, hvor 40 medarbejdere vil beskæftige sig med varemodtagelse, registrering og vurdering. Projektet gennemføres ikke. 2013 Igen forsøger Lauritz.com-ejeren at få bygningen bygget om.Grundlaget for projektet er en »tabula rasa-strategi«, hvor bygningen skrælles ned til kun at omfatte råhus samt tværgående betonvæg, trappekerner og brandvæg mod nabomatriklen.Det projekt gennemføres ikke. 2015 Efter i flere år at have forsøgt at komme af med ejendommen sælger Sundstrøm lagerbygningen for omkring 50 mio. kroner ind i Lauritz.com.Det betyder, at aktionærerne i sidste ende kommer til at sidde med ejendommen på deres hænder, da Lauritz.com går på børsen året efter.REGNSKAB Lauritz.com1. kvartal Omsætning + 23% I millioner kr. 2017 2016 Nettoomsætning 56,1 45,6 Driftsresultat 10,3 0,5 Resultat efter skat 3,5 -2,1 Egenkapital 64,1 62,0 Adm. direktør: Mette Rode Sundstrøm Bestyrelsesformand: Bengt Sundstrøm Antal ansatte: 194 BERLINGSKE BUSINESS 2016 Lauritz.com ser i foråret ud til at sælge ejendommen videre til Ejendomsselskabet Norden for minimum 51 mio. kr. Aftalen er en såkaldt sale and lease back-aftale, som betyder, at Lauritz.com skal leje sig ind på en 15-årig kontrakt. Det sker dog ikke. Efter et par måneders betænkningstid vælger Ejendomsselskabet Norden i september at droppe aftalen om Rovsingsgade 68.
Store planer om at omdanne gammel lagerbygning til nyt hovedkvarter for Lauritz.com kan ende med at blive skrinlagt, fortæller selskabets ledelse, der lige nu ikke har penge til projektet.
8. november 2016. Bangkok, Thailand Hun er i tvivl, inden narkosen tager over og luller hende i søvn.Famlende rækker hun ud efter den mandlige medarbejder på privathospitalet i Bangkok i håb om, at han kan overbevise hende om, at beslutningen er rigtig.»I think you want this, Ivy,« siger det fremmede menneske, tager hendes hånd og smiler overbevisende.Ordene retfærdiggør projektet, og klokken 19.30 er den fysiske transformation fra mand til kvinde endelig.Den sidste rest af Linus er væk.I dag. København27-årige Ivy September Rosenauer er en kvinde.Det har hun Dr. Sutins ord for, og snart er hendes CPR-nummers tiende ciffer et lige tal.Nøjagtig som det er tilfældet for alle kvinder, der biologisk set er født som piger.Hun ligner en kvinde, bevæger sig som en kvinde, taler som en kvinde og kan have sex som en kvinde.Alligevel føler Ivy sig forkert. Som om hun ikke kan blive tilstrækkeligt kvinde. Ikke kan blive kvindelig nok.»Vi transkønnede skal være smukkere, sjovere og mere feminine. Vi skal sælge os selv bedre end en biologisk kvinde. Hun kan hvile i, at hun har en livmoder og kan reproducere sig selv, mens mange mænd ser os som en joke eller en fantasi. Det er vi ikke. Vi er kvinder,« siger Ivy.Hun står frem med sin historie i Berlingske for at forhindre, at andre transkønnede skifter køn i en tro på, at det løser alle problemer. Det er ikke tilfældet, lyder hendes opråb.I stedet skal transkønnede stå sammen og insistere på, at køn er en flydende størrelse.Ivy oplever ikke, at hun er blevet mere kvinde af operationen, end hun var inden. En transkønnet bliver ikke mere kvinde ved at få en vagina eller mere mand ved at få en penis, mener hun.Tværtimod risikerer man i jagten på den »rigtige« krop at miste sin sjæl.»Jeg har klippet og klistret mig selv sammen.Og for hvad? For at mænd skal acceptere mig. For at omverdenen skal acceptere mig som kvinde. Det er en høj pris at betale.« »Jeg håber, at min stemme kan styrke og hjælpe andre, der tvivler. Jeg ønsker ikke, at andre skal igennem det. Kampen handler om, at vi skal normaliseres, så man ikke presser nogen ud i den her beslutning. Giv dit køn en chance. Giv dig selv mulighed for at være en kvinde med en pik.« Set i bakspejlet ville Ivy ikke have fået sin kønsskifteoperation. I stedet ville hun have sagt stop, lige inden det skelsættende kirurgiske snit blev lagt, og være rejst hjem til Danmark med sig selv i behold.Nu søger hun et opgør med opfattelsen af, at køn er enten eller.»Den her stereotype kønsopfattelse er så grounded i os som mennesker. Det gør det svært at bryde normerne, men det er nødvendigt, hvis vi ikke skal udelukke folk fra samfundet.« »Uanset hvad er jeg født i en mands krop.Det gør mig til et menneske med to sjæle. Mere flyvsk. Mere relaterbar. Hvorfor kan det ikke være en smuk ting? Være noget, vi omfavner? Hvorfor skal andre få en til at føle, at det er forkert?« Kønsskifteoperationen var et forsøg på at leve op til folks forventninger og passe ind, snarere end det var et ønske, som opstod i Ivy selv. Hun oplevede, at hendes mandlige kønsdele i omverdenens øjne stod i vejen for den kvinde, hun ville være. Troede, at spørgsmålene og forbeholdene ville stoppe, når der kropsligt ikke var en finger at sætte på hendes kvindelighed.»Jeg levede i en fantasiverden omkring, hvordan det ville være efter operationen. Jeg troede, det ville gøre mit liv anderledes. At jeg ville føle mig normal. At jeg ikke behøvede at skamme mig mere. Men du bliver ikke en kvinde bare af at få en kønsskifteoperation. Du bliver en illusion af en kvinde.« Ifølge Ivy er der en fastlåst og konservativ opfattelse af køn. Det er de forventninger, hun har indset, ikke kan efterleves. Uanset hvor hårdt hun prøver, og hvor mange gange hun lægger sig på operationsbordet, vil samfundet ikke anerkende hende som kvinde på lige fod med de kvinder, som er født kvinder: »Jeg fortryder, at jeg gav efter for samfundets forventninger. Jeg faldt i. Og jeg er skuffet over, at jeg bukkede under. Jeg havde været så stærk og kæmpet for at bryde normen, men jeg tabte og bukkede under for det, der blev forventet. Jeg ville ikke have gjort det igen.«.22. september 1990. Malmø, SverigeKlokken er 23.10, da Katrin Persson i en sidste kraftanstrengelse bringer Linus til verden. En jordemoder overbringer nyheden til de nybagte forældre: »Tillykke, det blev en dreng.«.1995. Malmø, SverigeLinus trækker kjolen over hovedet og ser sig i spejlet. De andre børn på stuen fniser lidt.Hjemme klæder han sig ofte ud med sin lillesøster Hanna.I prinsessekjolerne, tylskørterne og de langhårede parykker føler han sig bedst tilpas. Han mærker sig selv.Men omverdenen forstår ikke den lille dreng, der bare gerne vil gå i kjoler.En af børnehavens pædagoger stikker hovedet ind ad døren og kigger på Linus.»Ej, den der kjole kan du ikke have på. Du er jo en dreng,« siger hun og får ham gelejdet ud af kjolen.Linus forstår ikke, hvad problemet er. Men følelsen af at være forkert og ikke passe ind bider sig fast og følger ham langt ind i voksenlivet.»Allerede fra jeg var et lille barn, har folk kigget på mig på en måde, der fik mig til at have det dårligt med mig selv. Når du så tidligt føler, at du ikke er god nok og kan være dig selv, tager du det med dig videre i livet.«.September 2004. Trelleborg, SverigeDet første halve år på den nye skole siger Linus ikke et ord. Otte år med mobning har lært ham, at det er bedst at skabe mindst mulig larm.Hjembyens 1.500 indbyggere ligner alle sammen hinanden. Ikke én farvet, ikke én homoseksuel, ikke én, der ikke ligner resten af flokken.Undtagen Linus.Han stikker ud i den ellers homogene flok.Han er lidt for feminin, lidt for speciel, lidt for meget sig selv. Og hvis han ikke selv husker det, skal klassekammeraterne nok minde ham om det.Mobningen bliver for meget for den 14-årige dreng. Han begynder at flygte fra sig selv.»Som mennesker er vi flokdyr, og man forsøger at passe ind. Hvis man hele tiden skal stå alene, og der ikke er nogen at spejle sig i, bliver det meget ensomt. Jeg var så skrøbelig og ødelagt af mobning og turde ikke løbe nogen risiko. Jeg blev nødt til at tilpasse mig.« Derfor begynder Linus at tillægge sig de andre børns opførsel. Forsøger at efterligne dem og indrette sig for at overleve. Klæder sig i det tøj, de seje drenge går i. Bliver kæreste med skolens flotteste pige. Ifører sig den forklædning, det kræver at spille rollen.Hvis præstationen er overbevisende, kan han måske endda snyde sig selv.Men inde i Linus slår det revner.August 2009. London, StorbritannienDet år Linus fylder 19, trækker han rødderne op fra den lille svenske flække og planter dem i London.I løbet af kort tid begynder Linus at møde ligesindede. Drengen, der hele sit liv er flygtet fra sig selv, er pludselig ikke alene. Der er mænd i kvindetøj, kvinder, som ligner mænd, og alle personer herimellem.I London kan Linus udfolde den kvinde, han har forsøgt at undertrykke.Han kan være sig selv.Juni 2014. KøbenhavnNår Linus bevæger sig gennem København, er han vant til opmærksomheden.Hans flade bryst, mandlige røst og 182 centimeter står i skarp kontrast til det lange lyse hår, de malede negle, makeuppen og kvindetøjet.Selv om han prøver at børste tilråbene og de fordømmende blikke af sig, er det svært at finde ro i det, han er.For hvad er Linus, vil folk vide? Mand? Mand, der forsøger at være kvinde? Homoseksuel? Biseksuel? »Jeg var så færdig som menneske på det tidspunkt. Der fandtes ikke mere liv for Linus. Jeg var så opbrugt af at skulle forsvare og forklare mig. Så jeg valgte at sige: Okay, der bliver nødt til at ske noget. Jeg bliver nødt til at træffe et valg og være tro mod mig selv. Derfor sprang jeg ud som kvinde. Sagde farvel til Linus og begyndte at leve som Ivy.« Året efter Ivys indtog i verden kæmper hun med folks forestillinger om, hvad en kvinde er. Hun er begyndt på hormoner og præsenterer sig som kvinde. Alligevel bliver hun mødt, som om det hele er et bluffnummer. Noget, vi leger.»Folk har et billede af, hvad en kvinde er.Hvordan de ser ud. Hvordan de opfører sig.Hvis jeg siger, at jeg er en kvinde, forventer folk noget helt specifikt af mig. De forventer, at jeg lever op til et ideal. Som transperson føler man, at man skal passe ind i en rolle. Det er ikke nok at være sig selv.« Ivy er hun ikke længere en mand i kvindetøj, men en kvinde med en penis. Et udfald, hun selv er glad for, men som omverdenen kigger skævt til.April 2016. Østerbro, København»Jeg har mødt en fantastisk pige. Men jeg ved ikke helt, hvad jeg skal gøre. Hun har hverken en fisse eller bryster, men hun siger, hun vil få det lavet. Måske er hun værd at vente på.« Ivy lægger sin nye kærestes telefon fra sig.De har set hinanden i en måned, han er hendes første mandlige kæreste, og hun har netop fundet SMSen på hans telefon. Den velkendte følelse af ikke at være tilstrækkelig vender tilbage.Hun bliver ramt af en skræk for at miste det hele.»For første gang i mit liv følte jeg mig set og elsket. Jeg ville gøre alt - og for enhver pris - for at blive sammen med ham. Jeg var så lykkelig for at være et sted i mit liv, hvor tingene føltes normale, og hvor jeg følte mig elsket.Derfor følte jeg, at operationen var nødvendig, hvis jeg ikke skulle miste det hele.« En måned efter, at Ivy har fundet beskeden, lægger hun sig på operationsbordet for første gang. Silikoneimplantaterne kommer ind under huden. Måneden senere bliver adamsæblet opereret mindre. Den fysiske transformation er i gang.Nu er der kun én vej for Ivy, og det er frem.September 2016. KøbenhavnIvy er fast besluttet på en kønsskifteoperation, men processen skal ikke være lang, og den skal ikke ende med en nej. Det kan kærligheden ikke vente på.Hun ved fra transkønnede veninder, at mødet med systemet i Danmark kan være en mavepuster, når man føler sig fanget i den forkerte krop. Forløbet forud for en operation kan tage mange år, og spørgsmålene er mange og nærgående. Tid, Ivy ikke føler, hun har: »Jeg følte, at operationen var nødvendig, hvis jeg ikke skulle miste ham. Jeg følte, at hvis jeg gjorde det her, så kunne jeg leve et normalt liv. Være en kvinde. Blive en kone. Måske en dag en mor.« Drømmen om det nye liv fører Ivy til Bangkok.Hovedstaden, hvor det er lige så nemt at bestille en kønsskifteoperation som en frisørtid: »Man sender en mail med, hvad man gerne vil have lavet, hvordan det skal se ud og så videre.Man går rundt med den her følelse af håbløshed, og pludselig bliver det så nemt.Det er ren business for indehaverne, men for mig føltes det som en udvej.«.8. november 2016. Bangkok, ThailandIvy vågner op på sin stue. De pastelgrønne lægekitler er væk, og for første gang er hun alene med sin nye krop.Hun skriger.»Det var som at vågne fra en drøm, og pludselig kunne jeg se helt klart. Jeg var i panik og ude af stand til at føle mig selv, men jeg kunne mærke, at en del af mig manglende. Jeg skreg, og skreg og skreg,« siger Ivy.Lægernes svar på panikken er morfin, og cocktailen af smertestillende og en krop, der pludselig ikke producerer samme mængde testosteron som tidligere, er voldsom.I de forudgående timer har et thailandsk lægeteam bestående af to læger og en række sygeplejersker forvandlet Ivys mandlige kønsdele til et kvindeligt. En operation, som skulle have været kronen på værket i den proces, Ivy igangsatte to et halvt år tidligere. Alt sammen for at blive den kvinde, samfundet ellers ikke ville anerkende hende som.Privathospitalet har sikret hende den fysiske fremtoning, hun hele sit liv har forbandet for ikke at være født med, men alligevel føles intet rigtigt i hospitalssengen.»Jeg troede, jeg ville vågne op og føle mig som en kvinde, men jeg vågnede bare op og var ødelagt.«.27. marts 2017. Bispebjerg Hospital, KøbenhavnIvy sidder i toget.Det kører over Øresund. Med Sverige bag sig og Danmark foran sig.Selv om hun forsøger at bevare roen og trække vejret, kan hun mærke, at hun mister kontrollen.Kæresten har forladt hende. Det hele ramler sammen.»Jeg vidste ikke, hvad jeg skulle gøre af mig selv. Om jeg overhovedet skulle leve. Jeg følte mig meget fortabt og var i tvivl om, hvem jeg var,« forklarer Ivy: »Jeg ved ikke, om jeg troede, at kønsskifteoperationen ville gøre mig lykkelig, men jeg troede, at det ville give mig fred. Men operationen skaber så meget ubalance i kroppen, at man kun står mere forvirret tilbage. Tiden efter var et mareridt.« Da toget ruller ind på Hovedbanegården, tager Ivy ikke hjem til lejligheden på Østerbro, som hun plejer. I stedet sætter hun sig i bussen med kurs mod Bispebjerg Hospital. Et sted, hvor hun ikke behøver fortælle forfra og forklare sig, men blot kan bede personalet om at slå op i hendes journal: Vidnet om de gange, hun tidligere er søgt til psykiatrisk afdeling for at få ro efter sin operation. For at blive passet lidt på.August 2017. Indre By, KøbenhavnIført en hudfarvet blondebodystocking marcherer Ivy igennem København med et vajende regnbueflag i hånden. Hendes lyse lokker er farvet mørke, og læberne malet røde. Hun er kampklar. For det frie køns skyld.Sammen med op mod 150.000 andre er hun mødt op til landets største LGBT-festival, Copenhagen Pride, for at hylde forskellighed. På Instagram lægger hun et billede op af sig selv med teksten: »Kill the norm«. Slå normen ihjel.Efterfulgt af en regnbue-emoji.Det er sådan, hun synes, at tiden er brugt bedst. For hver virkelighedsopfattelse, der rystes, og for hver stereotyp, som punkteres, er vi i hendes øjne nærmere målet. At vi kan være den person, vi er, kalde os, hvad vi vil, og opføre os, som det falder os mest naturligt.En insisteren, man risikerer at slå sig på, men som for Ivy er hver en skramme eller slåskamp værd. Eksempelvis når hun på sin Tinder-profil toner rent flag og i sin profiltekst skriver, at hun er en transkønnet kvinde. Uinteresseret i at være en mands smukke påhæng eller fantasi.Ærligheden får 23. september kl. 11.43 brugeren »Gustav« til at skrive: »Forsvind herfra, hvis du ikke er en pige.« Kampen er ikke slut.September 2017. Østerbro, KøbenhavnIvy lægger sig på briksen. Det er tiende gang, hun ligger der.Kosmetologen fører lampen hen over ansigtet og begynder behandlingen. Hun lader den tynde nål glide ind i hårsækken og sætter strøm til den. Håret destrueres. Skægget destrueres.De døde hår er lige til at pille ud. Hår for hår, skridt for skridt på vejen mod det køn, Ivy ikke var født med, men det køn, hun føler sig som.En halv time i stolen koster 320 kroner. Og Ivy mangler op imod 50 besøg mere, før hun er kommet den mandlige hårvækst til livs. Penge, der i det store billede ikke gør en forskel, når man kigger tilbage på de 300.000 kroner, Ivy indtil videre har brugt på at blive Ivy.Selv om hun ville ønske, at hun var stoppet inden kønsskifteoperationen, skal hun have sit nye liv til at fungere: »Det bliver jeg nødt til, ellers kommer jeg ikke igennem det. Jeg kan ikke blive ved med at se mig tilbage. Men jeg håber, min stemme kan hjælpe andre til ikke at træffe det samme valg.«.fapr@berlingske.dk perd@berlingske.dk Du bliver ikke en kvinde bare af at få en kønsskifteoperation.Du bliver en illusion af en kvinde.Jeg håber, at min stemme kan styrke og hjælpe andre, der tvivler. Jeg ønsker ikke, at andre skal igennem det.Fakta: BAG OM HISTORIEN Sådan har vi gjortBerlingske har fulgt og interviewet Ivy September Rosenauer ad flere omgange siden marts 2017.Rekonstruktionen er lavet på baggrund af interviews, mails og dokumenter.
Sidste år fik 27-årige Ivy en kønsskifteoperation, og hendes biologiske køn som Linus forsvandt. I dag er hun ked af, at hun lod sig presse af samfundets forestillinger om en rigtig kvinde. I stedet skulle hun være stoppet lige inden kirurgens transformerende snit.
Jeg måtte ud. Solen skinnede, og jeg løb ned mod det gamle fæstningsanlæg Kastellet mellem Langelinie og det indre København. Op på volden. Rundt og rundt. Der skete noget. Jeg følte mig let. Jeg følte, at jeg var forbundet med mit barn, der lå få kilometer væk i et nedkølet rum.Jeg fantaserede om, at vores to sjæle var forbundet i det øjeblik, jeg løb rundt på grusstierne.Som forælder kan du formentlig ikke opleve en større smerte. At miste dit barn. Se din datter dø.43-årige Anders Legarth Schmidt husker tydeligt den dag i september for fire år siden, hvor hans seksårige datter Ellen døde efter to års kræft-sygdom. Det nypressede lagen, der blev trukket over datterens ansigt.Solstrålen, der lyste hospitalsstuens halvmørke rum op. Hendes døde krop, som havde fået ro. Fred.»Det var en utrolig lettelse, at hun ikke skulle lide mere. Hun havde haftdet svært i så lang tid. Jeg følte, hun var sluppet fri. Jeg tror også, at jeg følte, at jeg var sluppet fri.Det gjorde mig rolig indeni. Jeg var ikke nået til at længes efter hende endnu. Savne hende,« siger Anders Legarth Schmidt.Løb væk fra sorte tankerEn time efter han have forladt Rigshospitalet, stak han fødderne i sine løbesko og løb. I sit svæv over jorden oplevede han at være bare en lille smule tættere på Ellen. Som dagene gik, halede længslen og savnet ind på ham og skabte et kaos i hovedet.Løbet blev hans faste holdepunkt i sorgen -en nødvendighed for at kunne være i livet.»Når jeg løb, mistede jeg lidt af jordforbindelsen under mig. Det holdt mig fra at synke ned i de sorte tanker. Skyld. Jeg havde skyldfølelse over ikke at have kunnet beskytte hende. Jeg var jo hendes far.Det var min opgave,« siger han.Anders Legarth Schmidt beskriver de to år med Ellens sygdom som at være med i en krig, hvor det er umuligt at forudse, hvad der sker.»Jeg pådrog mig et enormt ansvar, selvom det jo i virkeligheden var ude af min kontrol,« siger han.Den lille familie, der udover far og Ellen talte mor og lillesøster Alice -levede i et evigt alarmberedskab, især det sidste år af Ellens liv.»Som mennesker har vi en oplevelse af, at vi kan styre livet. Da Ellen blev syg, mistede jeg troen på, at jeg selv kunne gøre noget. Livet var ondt og uden for min indflydelse,« siger han.Løb blev styret i detaljerEfter Ellens død fandt han i løbet noget, han kunne styre ned til mindste detalje. Noget han var god til at styre.Rytmen er der. Hjertet er med.Der hvor tempoet er så højt, at selv en helt almindelig og gennemsnitlig person på en helt almindelig og gennemsnitlig cykel skal spænde musklerne i lårene og lægge vægt på pedalerne for at følge med. Det er omkring 17,5 kilometer i timen.Det var sådan, jeg løb i dag. På blåt underlag. 400 meter rundt. Foran nogen, bagved andre. Jeg brugte tiden.Var i tiden. Uden at tænke på i morgen og uden at gruble over, hvad der sker om lidt. Jeg løb på tid, for jeg så på mit ur, og det viste tre tretaller.() Tre minutter og treogtredive sekunder.»Nu kan jeg godt se, hvor opslugt jeg i perioder har været af at kontrollere tiden, når jeg løb. Jeg var fokuseret på at forbedre mig helt ned på sekundet,« siger Anders Legarth Schmidt.Den erkendelse er han kommet frem til for et par uger siden, da han genlæste en række klummer, som han har skrevet om sit løb og sin sorg i dagbladet Politiken. Klummerne er netop blevet samlet i bogen ' Jeg løber' og har også dannet grundlag for en teaterforestilling, som i efteråret blev vist på Det Kongelige Teater, og som i foråret turnerer rundt i hele landet, før det igen til efteråret vender tilbage til Skuespilhuset på kanten af havnebassinnet i Københavns Havn.»Folk kom grædende ud derfra,« fortæller Anders Legarth Schmidt, da vi går fra hans arbejdsplads på Rådhuspladsen i retning mod Langelinje og rammer de våde træplanker mellem havnebassinet og teaterhusets glasfacade.»De kan være meget glatte,« konstaterer han om plankerne.Teaterstykke ramte pletHan kender dem og ved, at det er bedre at løbe på den ru belægning lige ved siden af. Siden forestillingen kørte i efteråret, er det ikke sjældent, at han runder Skuespilhuset, når han tidligt om morgenen løber en times tid, før han tager hjem og vækker resten af familien.»Man kan være heldig at se solen stå op,« siger han og peger i retning mod Refshaleøen på den modsatte side af bassinet.Faktisk løb han også nogle gange forbi, mens skuespilleren Anders Juul tonsede af sted på et løbebånd inde på scenen.»De, der sad derinde, havde ingen idé om, at jeg løb rundt herude imens,« siger han.Han har naturligvis også selv set stykket. Et kunstværk, kalder han de mange tanker og følelser, som er kogt ned til 80 minutters teaterstykke.»Det var fuldstændig som at se ind i mig selv. Det hjalp mig til at forstå mig selv. Og det ærer Ellen så flot. Ærer hendes liv og er et vildt smukt minde,« siger han.Minder, som fastholder Ellen i hans liv.»Jeg har mistet Ellen én gang. Jeg vil ikke miste hende én gang til, og det gør jeg, hvis jeg fortrænger minderne,« siger han, men erkender samtidig, at tiden naturligt udvisker flere af detaljerne.Bog er et minde om søsterenBogen bliver også et minde om Ellen - ikke mindst for lillesøster Alice, som han håber kan få noget ud af bogen, når hun bliver ældre.I indledningen fylder Alice ikke meget i bogen, men som tiden går, dukker hun mere og mere op i teksterne -får mere og mere plads i hans tanker -og det gør ham glad.»Hun var ikke engang et år, da Ellen blev syg. I to år var hendes familie i total krise. Jeg har tit følt, at jeg ikke var der for hende, fordi jeg brugte al min energi på Ellen. Og efter Ellen døde, var der mest kun plads til mig selv og min sorg. Jeg var ekstremt egoistisk med min sorg,« siger han.Anders Legarth Schmidt havde svært ved at rumme, at andre også var kede af, at Ellen ikke var her længere. I klummerne kunne han få lov at være egoistisk og holde fokus på sin egen sorg.»Jeg var ensom med alle tankerne.Jeg havde vildt svært ved at snakke om det. Så da jeg begyndte at skrive, var det udelukkende for, at jeg kunne komme af med tankerne.Jeg oplevede at være i centrum. Blive set og hørt. Det var en rus,« siger han.De mange henvendelser fra folk - især dem der selv havde mistet - gjorde stort indtryk.»Det gør mig glad og stolt at se, at det rækker ud over mig selv, selvom det slet ikke var tænkt sådan,« siger Anders Legarth Schmidt.Omgivelserne var bekymredeMen han mødte også bekymring. I begyndelsen havde han det svært, når folk mente, han var blevet afhængig af løb. Afhængighed er jo per definition noget skidt.»Men løb gør mig i bedre stand til at leve mit liv. Jeg har mistet et barn.Så who cares, hvis folk mener, jeg er afhængig af løb. Der findes værre ting at være afhængig af,« siger han.Derfor går der stort set ikke en dag, hvor han ikke snører løbeskoene og trækker det lyserøde svedbånd ned over panden. Selv kalder han det en rutine, som gør ham i stand til at passe på sin familie og fylde mening i sit liv.»Tiden går, og det er ikke altid nemt at fylde mening ind. Da jeg var yngre, var jeg bange for at dø. Nu er jeg bange for ikke at nå at leve nok.Det sværeste er at sætte nok pris på den lykke, jeg har lige nu og her,« siger han.Ellen står ikke og venter på mig, når jeg kommer hjem fra arbejde.Jeg vækker hende ikke. Jeg knuser hende ikke. Det er sådan, det er.Hverken ord eller løb kan lindre. Eller måske kan de godt? Jeg ved det ikke. Det er umuligt at give et facit.Men tiden. Den går. Jeg vil prøve at bruge den godt. Vi ses.sija@bt.dk '' Jeg havde vildt svært ved at snakke om det. Så da jeg begyndte at skrive, var det udelukkende for, at jeg kunne komme af med tankerne. Jeg oplevede at være i centrum. Blive set og hørt. Det var en rus Anders Legarth Schmidt.Fakta: BLÅ BOG43 år Journalist på Politiken Bor på Østerbro med sin kæreste og datter I september 2013 mistede han sin seksårige datter Ellen til kræ Skrev i 2015 og 2016 en række klummer i Politiken om løb og sorg Klummerne er netop blevet samlet i bogen 'Jeg løber' I e eråret 2017 opsatte Det Kongelige Teater 'Jeg løber' som en teaterforestilling. Forestillingen er på turné i hele landet her i foråret.
INTERVIEW Løb blev et fast holdepunkt i sorgen -en nødvendighed for at kunne være i livet -da Anders Legarth Schmidt mistede sin seksårige datter til kræft.
Forestil dig dette: En teenagepige fra en lille by i Danmark tager kontakt til terrorbevægelsen Islamisk Stat (IS).Hun skriver til dem på Twitter og fortæller, at hun er 15 år og gerne vil »kæmpe for Allah« sammen med dem.Det var præcis det, NCO - eller Kundby-pigen som hun også bliver omtalt som - troede, hun gjorde, da hun 28. oktober 2015 tog kontakt til profilen ISIS_ MED.Tre dage senere fulgte hun op ved at spørge, om hun skulle komme ned til dem.»Jeg syntes, det var spændende. Det var noget, alle snakkede om (IS, red.). Hvis jeg kontaktede dem, fik jeg spænding i min hverdag, syntes jeg,« forklarede hun under den efterfølgende retssag, hvor hun også fortalte, at hun skrev, som hun gjorde, fordi hun »ville virke interessant«. I midten af oktober havde den unge pige taget en stor beslutning. I en moské i Rødovre var hun konverteret til islam.Interessen for religionen havde hun fået under en ferie i Tyrkiet samme sommer. Hun var taget af sted med en veninde og en ven af familien, og da hun kom hjem, bemærkede hendes mor, hvordan datteren var forandret: Hun hørte tyrkisk musik, ville gerne lære sproget og begyndte at tage afstand fra svinekød og alkohol.I løbet af efteråret 2015 udviklede hendes interesse for islam sig til en interesse for radikal islamisme. Og det gik hurtigt.I begyndelsen af november prøvede hun at google sætningen »en del af Islamisk Stat« og undersøgte først i november, om det er lovligt at støtte Islamisk Stat. Hun søgte på »anholdt for at støtte Islamisk Stat«, »jihadist i Danmark«, »jihad«, »krig i Allahs navn« og undersøgte hvilke rammer, der er for hellig krig.5. november kl. 15.45, søgte hun meningsfæller på Twitter: »If you are part of jihad or IS so write me. I need help (hvis du er en del af IS, så skriv til mig. Jeg har brug for hjælp, red.),« skrev hun.Søger hjælp til jihadDet gjorde hun igen 13 dage senere, hvor en mand ved navn Hussein sent om aftenen modtog en foruroligende SMS.»Jeg leder efter imam Bilal, er det dig? Leder desperat efter en, der kan hjælpe med jihad,« stod der.Imamen Abu Bilal er en kontroversiel skikkelse, der prædiker i Grimhøjmoskeen i Aarhus-forstaden Gellerup. Han betegnes som en yderligtgående imam, der tidligere blandt andet har opfordret til drab på jøder.Efter at have genlæst beskeden, kontaktede Hussein politiet, og kl. 2 om natten bankede de på døren hos afsenderen af SMSen.Det var i en rød murstensvillaen i Kundby, og det var Kundby-pigens mor, der forvirret og bange åbnede. Hun troede, der var sket noget med hendes to ældste børn. Den yngste, NCO, vidste hun sov på sit værelse på første sal, så hende var hun ikke bekymret for på dette tidspunkt.Kundby-pigen har siden forklaret, at SMSen ikke handlede om »den lille jihad«, som er den gængse forståelse af ordet i Vesten. Hun refererede til »den store jihad«, hvor målet er at leve som en god muslim i religiøs og moralsk forstand. Derfor syntes hun også, det »lød fjollet«, at politiet rykkede ud midt om natten, »for det var ikke noget alvorligt, jo«, forklarede hun under retssagen.Dagen efter kontaktede moren kommunen.Det gjorde hun oftere og oftere, som dagene blev kortere i 2015. Hun foreslog både et antiradikaliseringsprogram og psykologhjælp til datteren, men ingen af delene blev søsat.Også pigens tidligere lærer og mentor, Christian Koed, henvendte sig til kommunen på grund af pigens spirende interesse for IS og jihad. På baggrund af en skrivelse, han sendte midt i november, blev pigen indkaldt til en af flere bekymringssamtaler kort efter.Mødet 19. november havde ikke den ønskede effekt på pigen, og derfor forsøgte man sig igen 2. december. Denne gang på politistationen i Holbæk og med Politiets Efterretningstjeneste (PET) som deltager. På baggrund af samtalen vurderede PET ikke, at pigen udgjorde en sikkerhedsrisiko.Brug for et rådFå dage efter mødet med PET indledte pigen det, der ifølge anklagemyndigheden blev »en meget central korrespondance via Twitter«. Det var ikke muligt at identificere personen bag den profil, hun skrev med, men NCO troede selv, det var Abu Bakr al-Baghdadi - IS' selvudnævnte leder. Hun skrev til ham: »Jeg har brug for et råd fra en jihadist, mit første angreb sker snart.« Personen i den anden ende spurgte, om hun var medlem af IS og rådede hende derefter til at droppe sit forestående angreb. Til det svarede hun, at »det er straffen for de vantro«. Når Kundby-pigen skrev, som hun gjorde, var det for at »virke så interessant som muligt«, men hun »var lidt bange for, at de skulle komme til Danmark« for at hjælpe med at udføre et angreb, forklarede hun under retssagen.Alligevel blev det angreb, hun fortalte manden om, mere konkret i løbet af de følgende dage. To skoler havde allerede på dette tidspunkt hendes interesse.Torsdag 10. december kl. 17.10 googlede hun »Jødisk skole København«, og da Carolineskolen på Østerbro dukkede op, tog hun et screenshot og gemte det på telefonen.Præcis en uge senere sendte hun en besked til en af sine tidligere klassekammerater på Sydskolen i Fårevejle på det sociale medie Ask.fm: »Hvis du virkelig elsker dit liv, så er Fårevejle skole ikke et sikkert sted på gallaaftenen.Men jeg vil elske at se dig og alle dine venner der.« Mens de fleste danskere fejrede fjerde søndag i advent, sad Kundby-pigen igen foran skærmen og skrev til en anden af de ISsympatisører, hun tidligere havde været i kontakt med.Hun fortalte, at hun planlagde et angreb »mod en skole her i Danmark, hvor der vil være en fest for de vantro«. Hun skrev datoen 8.januar 2016, som var den dag, hvor der blev holdt gallafest på Sydskolen.»Virkelig, det har jeg aldrig hørt om? Er du sikker på, det er en mission for IS?« spurgte manden i den anden ende.»Nej, ikke rigtigt, men jeg vil gerne begå jihad og arbejde for en islamisk (ord mangler, red.),« svarede hun.Dagen efter sendte hun ham skolens adresse og fortalte, at hun selv havde planlagt angrebet, men at hans ven, som de tidligere havde talt om, måske kunne hjælpe. I juledagene rykkede hun igen for at blive sat i kontakt med vennen, men manden vendte aldrig tilbage.Kundby-pigen brugte juledagene på at undersøge, hvordan man fremstiller bomber.Sent juleaftensdag, da julefreden havde sænket sig over hjemmet, fandt hun en video med titlen »How to make TATP (sådan laver du TATP-sprængstof, red.)«, som hun så.Kl. 12.42 28. december købte hun en flaske brintoverilte i den Matas-filial, der ligger på Ahlgade i Holbæk.Knap 20 minutter senere besøgte hun en anden Matas-butik i byen, hvor hun købte acetone.Hun valgte den anden forretning, idet hun vidste, at man »ikke skal købe sådan nogle ting sammen«, fordi nogen kunne fatte mistanke, og hun ville ikke opdages, forklarede hun siden.Den 15-årige pige havde nu to af de tre grundingredienser til at fremstille sprængstoffet TATP. Hun sendte et billede af sine køb til den Twitter-profil, hun troede var al-Baghdadi.Hun skrev: »Jeg er klar nu. Gud er stor.« Dagen efter blev hun mere konkret, da hun på Ask. fm skrev: »Nedtællingen er i gang. 10 dage. Det vil blive vist over hele Danmark, måske andre lande også. Men I vil ikke opleve det, I vil ligge i graven og vente på den endelige straf. De prøver at stoppe os, men de har ikke skaberen med sig.«.Fortalte tidligere lærer om sine planerHos folk, der kendte pigen, bimlede alarmklokkerne i disse uger. Hendes tidligere lærer Christian Koed var så bekymret, at han mødtes med pigen igen efter nytår. Inden da havde han besluttet, at han ville udspørge hende om jihad - og optage det.Derfor havde han placeret en iPad i bilen, da han hentede hende.Optagelsen blev 55 minutter lang og viste tydeligt, hvor ekstremt den unge pige tænkte. Hun fortalte ham om sine konkrete planer om at sprænge en bombe på Sydskolen.Planer, som foruroligede ham dybt, men som han ikke troede, hun faktisk kunne gennemføre. Det fortalte han, da han siden vidnede i retten.Igen var mentorens stigende uro anledning til en bekymringssamtale. Heller ikke denne gang lykkedes det at trænge ind bag pigens facade, men senere samme dag skrev hun til en onlineven, hun havde indviet i nogle af sine planer: »Snakkede med politiet i dag.De tager mig nok snart«. Fredag 8. januar 2016 - datoen for galla-fe sten på Sydskolen - var længe en skæringsdato for Kundby-pigen. Men da dagen oprandt, udeblev det angreb, hun havde omtalt.I stedet lavede hun samme dag en søgning på Rejseplanen.dk for at se ruten fra Kundby til Carolineskolen i København.Under sin varetægtsfængsling i sommeren 2016 forklarede hun, at hun fandt frem til skolen i København som et alternativ til Sydskolen, fordi hun vurderede, at det var usandsynligt, at Islamisk Stat ville rejse til Fårevejle for at begå et angreb, og fordi hun ikke selv ville »gå hele vejen«. Ingen af angrebene blev som bekendt en realitet. For efter morens fund af en klar væske med TATP skrevet på bøtten i kælderen i familiens hus blev pigen anholdt og sigtet for forsøg på terror.Anholdelsen og den voldsomme sigtelse stoppede dog ikke pigens radikalisering.Tværtimod.Læs mere i kapitel 3.naho@berlingske.dk annj@berlingske.dk Onsdag 18. november 2015 sender Kund-by-pigen en SMS til et nummer, hun ikke har SMSet med før. I beskeden står der: Jeg leder efter imam Bilal, er det dig? Leder desperat efter en, der kan hjælpe med jihad.Fakta: FAKTA Sagen kortEn nu 17-årig pige fra Kundby - »Kundby-pigen« som hun siden blev døbt i medierne - blev i foråret dømt for forsøg på terrorisme ved at have planlagt to bombeangreb mod skoler i Danmark. Hun blev dermed danmarkshistoriens første kvindelige terrordømte. Pigen blev idømt seks års fængsel.Sagens kerne var aldrig de faktuelle forhold, der kom frem i retten, men spørgsmålet om, hvorvidt pigen faktisk ville føre sine planer ud i livet.Umiddelbart efter at dommen faldt, ankede både forsvarer og anklager, og derfor skal sagen nu behandles ved Østre Landsret.Der er afsat syv retsdage til sagen, der begynder 21. november.BAG OM HISTORIEN Sådan gjorde viHvordan gik det til, at en 15-årig pige fra Kundby i Vestsjælland blev den første pige i danmarkshistorien, der blev dømt for forsøg på terrorisme? Det kortlægger Berlingske ved at rekonstruere forløbet, der ledte op til dommen.Rekonstruktionen af Kundby-sagen bygger på det materiale, der er kommet frem i forbindelse med retssagen.
En kun 15-årig pige blev i januar 2016 anholdt og senere dømt for forsøg på terrorisme. I løbet af det halve år op til anholdelsen gik hun fra at være en almindelig dansk teenager til en radikal terrorspire. Hvad skete der?
Der er fuld fokus på økologi, grøn omstilling, genbrug og meget mere, når GreenSpeak inviterer til bæredygtighedsmesse i Remisen i København.På messen kan man møde en lang række virksomheder, der leverer bæredygtig kvalitet til forbrugerne.På messen kan man bl. a. smage vegetarburgere, prøve økologisk tøj og blot blive inspireret til en lidt grønnere fremtid. Der vil være masser af stande at gå på opdagelse i, da mere end 40 danske virksomheder kigger forbi. Det er gratis at deltage i messen, der har åbent både lørdag og søndag.Grøn Kbh 2017 Blegdamsvej 132, 2100 Kbh Ø Lør-søn kl. 10-17.
Messe .
Lakridsfestivalen er i denne weekend tilbage med fuld fokus på lakridssmagen.På festivalen kan man opleve en udvalgt skare aktører, der har produkter med lakrids med. Man kan for eksempel smage chokolade, is og øl i forskellige retter, der bliver lavet på stedet. Man kan selv lave sin egen Johan Bülow-lakrids med de smage, man kan lide, og man kan også selv sammensætte en krydderiblanding med lakrids. Køb billet på madbillet.dk.Lakridsfestival 2017 Dampfærgevej 10, Kbh Ø Lørdag og søndag kl. 10-16.30.

Mandagen kan være en udfordring at komme igennem, men hvis man starter dagen med at se på dejlige Josefine, glider det hele lettere. For dagens Side 9-pige er mandage også startskuddet til en masse; hun er lige flyttet i en ny lejlighed og har en fuldt booket kalender.- Jeg læser psykologi, biologi, dansk og engelsk, som jeg er færdig med i det nye år.Og så har jeg en masse arbejde ved siden af.Vi er mange, der er taknemmelige for, at Josefine en gang imellem finder tid i sin travle hverdag til at pryde Danmarks smukkeste avisside.Det er heldigvis noget, hun prioriterer, fordi det giver hende et sjovt afbræk i hverdagen.- Det bedste er alle de sjove oplevelser, jeg har haft gennem årene som Side 9-pige.Jeg har mødt en masse søde og spændende mennesker.For mig har Side 9 aldrig handlet om pengene, men om oplevelser og om at gøre noget, jeg synes er sjovt.jfs.

Er man til reality-TV, bør man ikke gå glip af dette års udgave af Reality Awards. Værterne er Stine Kronborg, Patrick Bylov og Lenny Pihl Christensen.Til showet skal bl. a. findes bedste mandlige og kvindelige realitydeltager, bedste konkurrencedrevne program og årets bedste underholdningsprogram.TV-programmer som »Robinson Ekspeditionen« og »Paradise Hotel« er rigt repræsenteret, men også programmer som »Den Store Bagedyst« og »X Factor« er nomineret. Man kan købe forskellige slags billetter, og priserne starter fra 200 kr. på billetto.dk.Reality Awards Docken, Kbh Ø I aften kl. 20.
Prisfest.
Kalle Bremer. 40 år, Head of love/ceo på festivalen Stella Polaris og gøglerchief på Børnefestibal Viggo Bremer Meisingset, 10 år, går i 3. klasse 

DOKUMENTAR Intet er overladt til tilfældighederne hos den unge iranskfødte Mitra Taheryan, som altid stræber efter det perfekte. Kanal 4 21.00. 

Intet er overladt til tilfældighederne hos den unge iranskfødte Mitra Taheryan.Mitra stræber efter det perfekte i sit ugifte, festlige og farverige storbyliv i København.Det kan altid blive større, og især når man skal fejre sig selv. Mitras forventninger til sig selv er høje, og det har hun ikke fra fremmede.Mitras forældre har høje forventninger til deres børn. De skal have en god uddannelse samt et godt og ærligt job. De skal være en del af samfundet.KANAL 4 TIRSDAG 21.00.

Når man i mange forskellige Føtex-butikker spredt over Storkøbenhavn kan finde over 100 varer fra forskellige varegrupper, der er for gamle, så er det et problem. Det mener man i Fødevarestyrelsen, som Ekstra Bla-det har kontaktet på baggrund af indsamling af gamle varer i adskillige Føtexbutikker.Og styrelsen gør det klar t, at man vil prioritere at følge op på de oplysninger, som er kommet frem i avisen. - Det er ikke i orden, lad mig beg ynde med at fastslå det. Det er producentens ansvar, hvordan varer er mærket, og det er butikkens opgave at sikre, at frister ne overholdes.Kunder ne skal kunne være trygge ved de varer, de køber. Man skal ikke komme hjem og opdage, at man har betalt for eksempelvis en kylling, der skulle have været kasseret for flere dage siden, siger Per nille Lund-quist Madsen, som er sous-chef i Kemi-og Fødevarekvalitet i Fødevarestyrelsen.Sidste anvendelsesdato Hun mener, at fødevaresikkerheden kan være i fare, hvis der er tale om vare, der er mærket med ' sidste anvendelsesdato'.- Står man med en vare, hvor ' sidste anvendelsesda-to' er udløbet, så skal man ik-ke spise den, og den må ikke sælges i butikken. Står man derimod med en vare, der er mærket med ' bedst før', så kan man stadig godt spise den efter denne dato, men her skulle kunden have været gjor t opmærksom på, at der er tale om en vare, der sælges efter udløbet af ' bedst før'. De ferskvarer, Ekstra Bladet har været med til at finde sammen med datojæger Jan Olsen, har været mærket ' sidste anvendelsesdato'.Trygge forbrugere- Det er selvfølgelig en opgave for Fødevarestyrelsen at være med til at sikre, at butikker lever op til lovgivningen og ikke sælger varer efter udløb af ' sidste anvendelsesdato', der kan skabe usikkerhed om fødevaresikkerheden.Derfor kørte vi for et år siden en kampagne om netop det. Men det kan se ud til, at vi må i gang igen. Forbrugeren skal kunne stole på, at et super marked har styr på deres varer. Vi har løbende dialogmøder med branchen og vil på baggrund af henvendelsen fra Ekstra Bladet tage dette op som et emne, fastslår Pernille Lundquist Madsen. hka@eb.dk På Fødevarestyrelsens hjemmeside kan man læse om regler for mærkning af varer: www.foedevarestyrelsen.dk/kampagner/TjekDatoen.Fakta: SAGEN KORTJan Olsen jagter gamle varer i supermarkeder, da blandt andet Føtex giver en pose kaffe for hver varegruppe, man finder en gammel vare i.Kaffen giver datojægeren videre til socialt udsatte, men omfanget af gamle varer i Føtex-butikkerne har nået et niveau, hvor Jan Olsen råber vagt i gevær af hensyn til fødevaresikkerheden.Grafikken her på siderne viser, i hvor mange forskellige varegrupper det lykkedes Jan Olsen at finde gamle varer, da han i marts og april besøgte Føtex-butikker over hele Storkøbenhavn.Salgsdirektør Jan Larsen fra Føtex har ikke ønsket at stille op til interview, men Ekstra Bladet har modtaget en mail fra supermarkedskæden, hvor der blandt andet står: ' Hvis det er, som I beskriver, er der ingen tvivl om, at det ikke er godt nok.'.
AFSLØRING: Ingen tvivl om, at fødevaresikkerheden kan være truet, lyder det fra styrelsen.
Der er ingen tvivl om, at Josefine er en naturlig skønhed, men det betyder ikke, at dagens Side 9-pige hviler på laurbærrene.Nogle gode rutiner er den kernesunde københavners trick til at hjælpe den sexede udstråling godt på vej.- Jeg synes ikke, jeg gør så meget andet end at spise sundt, og så spiser jeg kun kød fra fisk og får en masse vegetariske retter, som smager helt fantastisk.- Hver aften vasker jeg blandt andet min hud og bruger gerne en god creme - og så sørger jeg for at få en god nats søvn.Når forberedelserne er på plads, og et modeljob venter, er Josefine vild med den tid, hun har foran kameraet. Og hun er især vild med at skyde billedserier i den danske natur.- Jeg har haft mange gode oplevelser som model, og jeg nyder især at komme ud i godt vejr i Danmark og tage billeder på stranden eller i naturen. Det er helt specielt.jfs.

IBYEN Side 4. 

Byudviklingen i Københavns nye bydel Nordhavn er i en rivende udvikling.Især på boligsiden er det gået hurtigere end først spået, og i år er de første beboere rykket ind. Men flere steder i området skyder også nye bygninger, projekter, retail-og erhvervslejemål frem, og planen er, at området på sigt skal give grund til flere tusinde arbejdspladser.Alligevel findes der endnu mange muligheder i Nordhavn, og på konferencen ' Udviklingen i Nordhavn', der blev afholdt i går, blev kommende udbud og muligheder for byggeri af både bolig og erhverv i bydelen præsentereret.Her var alt fra investorer, entreprenører, projektudviklere, arkitekter og andre med interesse for udviklingen omkring Københavns gamle havneanlæg ved Øresund samlet.Samtidig gav repræsentanter fra blandt andet By &amp; Havn, der ejer størstedelen af arealerne i Nordhavn, samt Københavns Kommune, advokatfirmaet Plesner og Årstiderne Arkitekter, alle en del af den nye byudvikling, deres syn på, hvor bydelen vil bevæge sig hen i de kommende år.Ny interesse fra investorerneAnders Friis, partner og advokat hos Plesner, som har del i byudviklingen i Nordhavn, oplever en ny interesse for området, fortæller han.Hvor det ifølge ham tidligere har været svært at finde investorer til at sætte gang i erhvervslejemålene, ser det hele nu lidt lysere ud.Særligt pensionskasserne og større investorer, der efter finanskrisen ifølge ham har været mere tilbageholdende, har fået vækket deres interesse, lyder det fra Anders Friis. Det er en trend, han tror, vil fortsætte.»I starten af Nordhavns udvikling så vi, at der måske var større behov for opstartshjælp til at komme i gang med byggeprojekter derude.Men efterhånden har området fået en sådan karakter, at By&amp;Havn nu kan stille større krav til deres modparts finansielle styrke,« siger Anders Friis og fortsætter: »Det ændrer udgangspunktet for, hvem der fremover kan indgå aftaler derude.« 40.000 mennesker skal bo i Nordhavnen Forløbet omkring Nordhavn går tilbage til 2005.Her indgik Københavns Kommune en aftale med regeringen om udvikling af Københavns Nordhavn, og i 2009 blev en international idékonkurrence afholdt. Siden da er det gået stærkt, blandt andet fik området eget postnummer - 2150 -i 2013.Selvom de første beboere allerede er ved at slå rødder i Københavns nye bydel, skyder flere byggerier stadig op, ligesom der er ved at blive anlagt ny infrastruktur i hele området.Efter planen får bydelen også en metrolinje i 2019, som skal kobles på den store Cityring samt en overjordisk metrolinje i form af en højbane. Derudover er der, ifølge Metroselskabet, også politisk enighed om at anlægge yderligere stationer i Nordhavn.Og noget kunne tyde på, at det bliver nødvendigt.Godt nok står bydelen til at blive udbygget i løbet af de næste 40-50 år, men så forventes det også, at 40.000 mennesker vil bo i bydelen, ligesom planen er, at 40.000 mennesker skal arbejde i Nordhavn.Med sådanne udviklingsplaner kræver det selvfølgelig også, at der bliver etableret dagligvarebutikker og kontorer.Alene i første fase af byudviklingen har der derfor været mulighed for at bygge 350.000 kvadratmeter blandet bolig og erhverv, som kan huse 6.000-7.000 arbejdspladser og 2.500-3.000 beboere, lyder det fra Estate Media, der stod bag tirsdagens konference om byudviklingen i området.Byliv må ikke ende som Ørestaden Udover de mange boliger, der allerede i år får nye beboere, er der også allerede solgt mange nye grunde til både bolig og erhverv, og der bliver nu taget hul på de nye faser af byudviklingen, der blandt andet vil omhandle lokalplansområder for Sundmolen, Levantkaj, Kronløbsøen, Trælastholmen og Aarhusgade Vest.Netop visionen for den sydligste del af Nordhavn, Aarhusgade-kvarteret, er at skabe et lokkende shoppingområde med pulserende butikker og livlige cafeer.Forbilledet er Frederiksberg-strøget Gammel Kongevej, og håbet er at undgå fortidens byggesynder fra bydelen Ørestaden, hvor butikkerne er blevet samlet i det store shoppingcenter Field's, og hvor det derfor har været svært at få det øvrige af Ørestadens butiksliv op at køre.Det skal et makkerskab mellem By &amp; Havn og Nordic Real Estate Partners (NREP) sikre.Planen er dermed, at der de kommende år skal flytte 3.000 beboere og 7.000 arbejdspladser ind i det nye Aarhusgadekvarter.Svært at finde lejereIfølge Anders Friis har det også været svært at finde lejere til retailsiden i Nordhavn, altså alt der omfatter butikker og restauranter, men også her er Anders Friis fortrøstningsfuld.»På grund af den finansielle krise i Danmark har erhvervsmarkedet været stille. Det har ikke kun været i Nordhavn, men også i resten af landet. Det, tror jeg, ændrer sig nu, og at vi så småt begynder at kunne finde lejere,« siger Anders Friis.»Jeg tror på, at det på sigt nok skal lykkes med Aarhusgadekvarteret, fordi koncentrationen af boliger er stor, og fordi man ikke har samlet butikkerne på ét sted, som man eksempelvis har gjort i Field's i Ørestaden,« siger han og fortsætter: »Men jeg tror heller ikke, der har været nogen, der regnede med, at Nordhavn-projektet kunne launches rigtigt før nu, og der kommer i hvert fald til at gå 10 år, før vi ser, at det virkelig slår igennem.«.I starten af Nordhavns udvikling så vi, at der måske var større behov for opstartshjælp til at komme i gang med byggeprojekter derude. Men efterhånden har området fået en sådan karakter, at By&amp;Havn nu kan stille større krav til deres modparts finansielle styrke Anders Friis, partner og advokat hos Plesner.
Københavns nye bydel vokser, og nu begynder investorerne også at tro på det. Selvom det har været svært at finde lejere til erhvervslejemål i området, begynder det nu at tage fart. Bydelen vil dog næppe slå helt igennem før om 10 år, lyder det.
Der kan føles langt op til tredje sal med indkøbsposer og trætte børn. Derfor bliver tanken om villa, Volvo og vovse som regel også ganske besnærende, når først man er fanget i hamsterhjulet med at bringe, hente, handle, lave mad og smøre madpakker. Især hvis familien er ved at vokse ud af lejligheden.Omkring 9.000 personer mellem 30 og 40 år flyttede ifølge Danmarks Statistik væk fra København i 2016. For nogle er det et aktivt tilvalg.For andre et nødvendigt onde, fordi kvadratmeterpriserne er blevet så høje (aktuelt over 40.000 kroner i København by), at man måske ikke har råd til at købe den plads, familien kræver.Hans Skifter Andersen, adjungeret professor i boligmarkedsforhold ved Statens Byggeforskningsinstitut, forklarer, at udviklingen i til-og fraflytninger i København følger de økonomiske konjunkturer. Folk køber hus, når det går godt. Og når det ikke går godt, venter de lidt.»Det så vi også under finanskrisen, hvor mange børnefamilier satte huskøbet i bero, fordi fremtiden var usikker. Nogle kunne slet ikke sælge deres lejlighed i København,« siger han.Men i takt med at priserne er steget, er de familier med lejligheder at sælge i storbyen også blevet bedre stillet, uddyber professoren.»Hvis man skal foretage et valg mellem at købe en større lejlighed ved havnen eller et hus i forstæderne, betyder de høje priser i København, at mange vælger at gå efter huset,« siger Hans Skifter Andersen. Han henviser til, at omkring 70 procent af børnefamilierne foretrækker at bo i hus.Han forventer, at vi ligesom i årene før fi-nanskrisen kommer til at se, at folk bliver villige til at rykke længere og længere væk fra byen for at få græs under fødderne.Den tendens kan boligøkonom Mira Lie Nielsen fra Nykredit nikke genkendende til. Hun har regnet på, hvor mange kvadratmeter hus en typisk familie kan købe, hvis de sælger deres københavnerlejlighed og flytter til en kommune i pendlerafstand til byen.Der er taget udgangspunkt i en familie, som i 2012 købte en ejerlejlighed på 98 kvadratmeter til 2,4 mio. kroner. Familien har en gennemsnitlig husstandsindkomst og har gennem prisstigninger og afdrag på boliggæld oparbejdet en friværdi på 1,35 mio. kroner. Dermed kan de undgå at optage et dyrt banklån, da man kan få realkreditbelåning svarende til 80 procent af boligens værdi.»Familien kan på den baggrund kreditgodkendes til at købe hus for 4,2 mio. kroner i dag, og der er stor forskel på, hvor meget det beløb kan veksles til,« siger Mira Lie Nielsen.Vælger familien at bosætte sig i et hus på Frederiksberg, rækker de 4,2 mio. kroner kun til 98 kvm. Der er altså ingen plads at vinde i det bytteforhold, men måske en lille have.Er familien klar til at rykke til Næstved eller Slagelse, kan den til gengæld få over 430 kvadratmeter hus at boltre sig i. Men så er der også 85-100 kilometer hver vej, hvis en eller begge forældre skal pendle til job i København eller omegn.De kedelige udgifterEn mere spiselig pendlerafstand for mange er at flytte til eksempelvis Hvidovre, hvor man i gennemsnit kan få 175 kvadratmeter hus for pengene, mens man i Glostrup kan få 190 kvadratmeter og i Tårnby 162 kvadratmeter.»Bevæggrundene er mange, og flere ser sikkert værdi i at få friskere luft, færre trapper med indkøbsposer og mindre nabostøj. Og så er det helt sikkert en drivkraft at give børnene egen sandkasse og samtidig få et sted, hvor man kan åbne havedøren og bare tænde grillen den onsdag eftermiddag efter job, hvor solen skinner - i stedet for at skulle afsted på ladcykel med engangsgrill og pølser til en af byens parker,« siger Mira Lie Nielsen.Hun opfordrer dog til, at man nøje overvejer fordele og ulemper, før man kaster sig ud i det, der for de fleste er den største investering i livet.»Inden man forelsker sig hovedkulds i et hus, bør lidt mere kedelige ting såsom skatter og forbrugsudgifter også lige vejes op mod fortræffelighederne,« siger boligøkonomen.Det er for eksempel typisk billigere at bo i lejlighed end i et hus, som ofte kræver mere vedligeholdelse og har et højere forbrug af især varme, påpeger hun.Et af de vigtigste punkter at overveje er dog transporttiden.»Da det jo især er børnefamilien, der flytter ud, bliver enten tiden væk fra børnene længere eller tiden på jobbet afkortet. Det kan give et pres i en travl børnefamilie. Det er formentligt også derfor, at nogle vælger, at den ene part går ned i arbejdstid for at få hverdagen til at hænge sammen,« siger Mira Lie Nielsen.Faktisk viser et nyt forskningsprojekt fra Kraks Fonds Byforskning, at vores villighed til at pendle falder, jo mere velhavende vi bliver.»Det er tydeligt at se, at når indkomsten stiger i de danske familier, prioriterer man byens kvaliteter og det at bo tæt på sit arbejde frem for at få flere boligkvadratmeter, hvor man så skal leve med pendlingtiden,« siger Ismir Mulalic, senior fellow på Kraks Fonds Byforskning og lektor på DTU.UdflytningsmønstretIfølge Hans Skifter Andersen afspejler det sig også i, hvor børnefamilierne flytter hen.»De, der har mest råd, flytter til villa om råder ne i Københavns Kommune. Ellers flytter de til forstæderne, mens de, der har mindst råd, flytter længere væk. Eksempelvis er Holbæk Kommune begyndt at få flytteoverskud,« siger han.I 2016 flyttede 132 personer mellem 30-40 år fra København til Holbæk, hvor familien fra Nykredits analyse har råd til at købe hele 370 kvadratmeter hus.Man skal dog huske at have fortiden i erindring, når man vælger sin fremtidige adresse.»Der har været en lang periode, hvor de, der flyttede længere væk før krisen, har haft svært ved at sælge deres boliger. Det er blevet nemmere nu, da priserne har været stigende, selv om de måske ikke er helt deroppe, hvor de var,« siger Hans Skifter Andersen. Han vurderer, at interessen for at flytte langt væk - eksempelvis til Sydsjælland og Falster - nu er på samme niveau som i begyndelsen af 00erne.»Den store udflytning, hvor det for alvor tog til, fandt sted fra 2002-2006. Men folk glemmer hurtigt, og det kan jo godt være, at man kommer i en ny situation, hvor priserne falder igen,« advarer han.loka@berlingske.dk De, der flyttede længere væk før krisen, har haft svært ved at sælge deres boliger.Det er blevet nemmere nu.Hans Skifter Andersen, adjungeret professor, Statens Byggeforskningsinstitut.Fakta: PLADSFORHOLD Så meget hus kan man få i bytte for storbylejlighedenFlere børnefamilier tager konsekvensen af de høje kvadratmeterpriser og rykker ud af København. En ny analyse fra Nykredit kortlægger, hvor stort et hus en gennemsnitlig familie har råd til, hvis de sælger en ejerlejlighed på 98 kvadratmeter i byen og flytter til en kommune i pendlerafstand.Baggrund for Nykredits beregningerI beregningerne af bytteforholdet mellem hus og lejlighed er der taget udgangspunkt i, at familien har en ejerlejlighed på 98 kvadratmeter købt i København primo 2012 for 2,3 mio. kroner. Salgsprisen i 2017 er 3,6 mio.kroner, hvilket giver en friværdi på 1,3 mio. kroner. Familien består af to voksne med en for Københavns Kommune gennemsnitlig husstandsindkomst. De har et barn og en bil. Boligpriserne tager udgangspunkt i gennemsnitlige kvadratmeterpriser fra Danmarks Statistik. Der er regnet ud fra en gældsfaktor på 3,5 i 2012 såvel som ved huskøb i 2017. Rådighedsbeløb på minimum 16.000 jf. Nykredits kreditværdighedsprincipper.Finansieringen af huskøbet sker ved aktivering af friværdi fra lejligheden, og det resterende beløb optages i et 30-årigt realkreditlån til to procent i fast rente. Så mange kvm.kan familien få Så mange personer mellem 30 og 40 år flyttede fra København til den pågældende kommune i 2016.
De høje boligpriser i København har sat en udflytterbølge i gang blandt børnefamilier. Se, hvor meget hus man kan få i bytte for en storbylejlighed og få eksperternes gode råd til, hvilke overvejelser man bør gøre sig.
I Information den 29. november bringer avisen en artikel, hvor Enhedslisten beskyldes for et politisk svigt, fordi partiet ikke besatte posten som beskæftigelsesborgmester i Københavns Kommune.»Nu står jeg tilbage med indtryk af, at de er hamrende ligeglade med de syge, de handicappede og de fattige.« Manden bag den sønderlemmende kritik er Kim Madsen, der præsenteres som formand for foreningen Jobcentrets Ofre.De sidste to år har jeg arbejdet i partiets lægenetværk og i partiets sundhedspolitiske udvalg, hvor jeg i samarbejde med rigtig mange dygtige mennesker har forfattet partiets nye sundhedspolitiske program.Et hovedtema har været den sociale ulighed i storbyen, som har ulykkelige konsekvenser for adskillige udsatte grupper: et stigende antal ældre multisyge, psykiatriske borgere uden behandling, børn af risikofamilier, en manglende sammenhæng i det nære sundhedsvæsen og de hjemløse.Og naturligvis også de forfærdende og sygdomsforværrende sagsbehandlinger i kommunen.Enhedslisten slås for dem alle.Jeg er derfor både forundret og vred over en kritik, som jeg hverken partipolitisk eller sundhedspolitisk kan genkende.

KLIMATUNNEL Det bliver dyrere end først beregnet at anlægge en række skybrudstunneler i hovedstadsområdet.Nye analyser viser nemlig, at det oprindelige anlægsbudget på cirka 2,6 mia. kroner til skybrudsledninger og -tunneler formentlig skal øges med 800 mio. kroner.- De indledende overslag blev lavet på et tidligt stadie, og vi har nu gennemført en grundigere analyse, som viser, at tunnelerne skal håndtere en større vandmængde.Og det kræver blandt andet, at tunnelerne skal være større og længere, fortæller Svend Krongaard, afdelingschef i Hovedstadsområdets Forsyningsselskab (Hofor).Fordyrelsen stammer fra tre kommende tunnelprojekter, som bærer navnene Svanemølletunnelen, Valbytunnelen og Vesterbrotunnelen.Store entrepriser i vente- En stor del af budgetforøgelsen på 800 mio. kroner kommer fra en del af Vesterbro-projektet, som krydser en metrostation. Så her er vi ved at kigge på, hvilke alternative løsninger man kan bringe i spil, siger Svend Krongaard.De to sidstnævnte, altså Valby-og Vesterbroprojekterne, er i designfasen og kan allerede komme i udbud i løbet af første halvår 2018.- Som det ser ud nu, skal vi i gang med projektering og udbud om et halvt til trekvart år, fortæller Svend Krongaard.For Svanemølletunnelen kommer der til at gå længere tid, da det er et noget større projekt. Svanemølle-projektet er med samlet otte km tunnel det største af de tre.Han vurderer, at det vil vare cirka halvandet år, før Svanemølletunnelen når projekteringsfasen.Efter planen skal det stå klar i 2026, mens de to andre forventes færdiganlagte omkring 2022.Projekter frem mod 2035 Svanemølletunnelen, Valbytunnelen og Vesterbrotunnelen er en del af et større klimatilpasningsprojekt med over 350 projekter i København og omegn for mere end 11 mia. kroner i alt.Projektet blev vedtaget i 2015 og forløber over 20 år, og meget i budgettet kan derfor ændre sig endnu, pointerer Svend Krongaard.- 20 år er lang tid, og det bliver formentlig ikke sidste gang, at vi kommer til at justere budgettet. Det er heller ikke utænkeligt, at vi kan indhente fordyrelsen på 800 mio. kroner.Ud over tunneler indeholder klimaprojektet blandt andet skybrudsledninger og særlige klimaveje.Som det ser ud nu, skal vi i gang med projektering og udbud om et halvt til trekvart år Svend Krongaard, afdelingschef i Hofor.Hvem er bygherre på tunnelerne?København og omegn skal skybrudssikres frem mod 2035 for en anlægssum, der er anslået til mere end 11 mia. kroner fordelt over mere end 350 projekter Herunder er der afsat 2,6 mia. kroner til skybrudstunneler og -ledninger, hvoraf tre (Svanemølletunnelen, Valbytunnelen og Vesterbrotunnelen) forventes at blive 800 mio. kroner dyrere, hvilket betyder, at regningen stiger til 3,4 mia. kroner Udgifterne til tunnel-projektet er fordelt mellem tre forsyningsselskaber: Hovedstadsområdets Forsyningsselskab, Frederiksberg Forsyning og Novafos Novafos er et nyoprettet vandselskab (stiftet 1. juli 2017) for kommunerne Allerød, Ballerup, Egedal, Furesø, Frederikssund, Gentofte, Gladsaxe, Hørsholm og Rudersdal.
Der skal afsættes 800 mio. kroner ekstra til anlæg af tre skybrudstunneler i hovedstadsområdet. Projekteringen af de to første kan være i gang om et halvt år.
Forældre og eksperter diskuterer, om iPads til skolebørn er en god idé. Men i virkeligheden ligger udfordringen ved den digitale folkeskole er helt andet sted.En digitaliseringsbølge, der i international sammenhæng er ganske enestående, skyller ind over den danske folkeskole. Det giver store muligheder for bedre ledelse og undervisning i skolen, men i horisonten lurer også frygten for, at Big Brother er på ind i Folkeskolen.Digitale læringsplatforme som Meebook og MinUddannelse bliver i øjeblikket rullet ud i landets kommuner. Alle kommuner skal være koblet på inden udgangen af i år. Samtidig vælter digitale læremidler i stigende hast slidte skolebøger af hylden. Imens arbejder Kommunernes Landsforening på højtryk sammen med Undervisningsministeriet for at få udviklet en overordnet samarbejdsplatform, Aula, som skal afløse SkoleIntra som kommunikationsplatform for lærere, elever og forældre.Læringsplatformene og de digitale læremidler bliver integreret og senere koblet sammen med Aula. Kommunerne og Undervisningsministeriet har aftalt, at hele det digitale skolesystem skal være oppe at køre over hele landet i 2019.»Vi er ret langt fremme i Danmark sammenlignet med udlandet, både i praksis og i vores forestilling om, hvad der kan lade sig gøre. Ser man alene på brugen af digitale læremidler er vi helt i front. I en endnu ikke offentliggjort undersøgelse, har vi f. eks. fundet ud af, at 50 procent af det materiale, dansklærerne bruger i udskolingen i dag, er digitalt,« siger Jeppe Bundsgaard, der til daglig er professor MSO ved Institut for Uddannelse og Pædagogik, DPU, under Aarhus Universitet.Han er i øjeblikket på forskningsophold på Berkley-universitetet i Californien.Med digitaliseringen følger mulighederne for at indsamle og bruge big data om danske skoleelever. Der er nærmest ingen grænser for, hvor mange forskellige digitale fodaftryk et dansk skolebarn allerede i dag efterlader sig, når de logger ind på computer eller skole-iPad i skolen eller hjemme for at lave lektier.De digitale spor, børnene efterlader i løbet af en skoledag, kan bruges til at foretage meget omfattende analyser af, hvordan børn lærer.Learning analytics er et voksende forskningsfelt, hvor man leder efter statistiske sammenhænge i data, som produceres, når børn bruger de digitale læremidler. Det kan være data om, hvor tit de logger på, og hvilke fejl de typisk begår. Der findes også software, der analyserer sammenhængen mellem barnets sociale netværk, hvem de er sammen med, og hvordan det påvirker deres læring,« siger Helene Ratner, lektor ved DPU, som forsker i, hvordan uddannelse styres og forvaltes gennem data.Mængden af data vil blive endnu større, når alle folkeskoler bliver koblet op på de digitale læringsplatforme.Læringsplatformene vil løbende producere oplysninger om, hvorvidt børnene lever op til de nationale læringsmål for deres årgang, og hvordan de udvikler sig inden for en række ofte detaljerede personlige udviklingsmål og læringskompetencer, som for eksempel om elevens lyst til at lære, om eleven er nysgerrig og interesseret i omverdenen, eller i hvilken grad eleven udviser vedholdenhed, motivation og koncentration.Styrelsen for IT og Læring, STIL, under Undervisningsministeriet, Digitaliseringsstyrelsen og Kommunernes Landsforening har sammen sat gang i »Udviklingsprojekt om data om elevernes læring og progression«. I den forbindelse er Jeppe Bundsgaard netop nu ved at lægge sidste hånd på en rapport om data i de danske læremidler. Rapporten udgives umiddelbart efter påske.Generelt, mener Jeppe Bundsgaard, er der fortsat langt fra ambitioner og forestillingerne om, hvad man kan med digitalisering og data på skoleområdet, til at det rent faktisk bliver virkelighed.»Vi er i den spæde barndom, når det gælder digitalisering af skolen, og mange har urealistiske og naive forestillinger om, hvad der kan lade sig gøre,« siger Jeppe Bundsgaard.Det forhindrer dog ikke Undervisningsministeriet og kommunerne i at have store ambitioner.»De positive muligheder ligger i, at skolerne ikke længere kan putte sig. Hvis en skole over en årrække præsterer dårligere, end elevgrundlaget tilsiger, kan vi gribe ind, så forældrene kan få sikkerhed for, at fagligheden ikke går ud af bunden af skolen. Adgang til data om eleverne giver også lærere mulighed for at følge med i den enkelte elevs fremskridt. Det er ikke sådan, at data alene kan beskrive en elev, men det kan hjælpe til, at lærerne får øje på problemerne i tide,« siger undervisningsminister Merete Riisager.For Kommunernes Landsforening handler det ifølge kontorchef Peter Panula Toft fra KLs Kontor for Børn og Folkeskole ikke om at opnå flere data, men at sætte de data, der allerede findes, i spil, f. eks. de kvalitative data, herunder læreres og pædagogers observationer i undervisningen og de opgaver og besvarelser, eleverne producerer.Men også private virksomheder presser på for at lave en forretning ud af big data på skoleområdet.Køge Kommune har netop indledt et projekt om »datainformeret skoleudvikling« med it-virksomheden KMD.Omdrejningspunktet er et nyt digitalt IT-værktøj fra KMD, som giver skoleledere mulighed for at håndtere store mængder informationer fra for eksempel nationale test, trivselsmålinger, eleverens arbejde i digitale læremidler, læringsplatforme, Danmarks Statistik, Undervisningsministeriet samt en elev-og personaleundersøgelse, som kommunen selv gennemfører.Værktøjet giver også mulighed for at måle data op mod den nyeste forskning inden for børns trivsel og læring.»Målet er, at skolelederen kan få overblik over al den data, der i dag er til rådighed, så det kan være med til at understøtte strategiske beslutninger til gavn for elevernes læring og trivsel,« siger Jan Gaardboe Jensen, direktør i KMD.»For os handler det om, at vi skal lære at omgås og have med data at gøre. Så det bliver os, der styrer data, og ikke data, der styrer os.Vi vil bruge data på den rigtige måde,« udtaler Skolechef Søren Thorborg fra Køge Kommune i forbindelse med offentliggørelsen af projektet. Selv om forskerne på Danmarks Pædagogiske Universitet vurderer, at der stadig er et stykke vej endnu, før vi for alvor kan begynde at udnytte skoledata, er de bekymrede og opfordrer til at stoppe op og tænke sig grundigt om.»Vi står med en dataetisk udfordring. Inden vi går i gang med at indsamle alle de her data, bør vi diskutere, hvordan og til hvad vi vil bruge oplysningerne. Vi bliver nødt til at have en diskussion, ikke kun af datasikkerhed, men en filosofisk og etisk diskussion om, hvad skole egentlig er. Det er vigtigt, at vi træder et skridt tilbage og diskuterer, hvad mennesker er, hvad vi skal lære, og om der fortsat skal være plads til, at vi kan gøre noget andet, end det, man forventer,« siger Jeppe Bundsgaard.Helene Ratner er enig.»Der er et kæmpepotentiale for mange interessenter i at indsamle de her data, som kan omfatte alt fra fravær over afleveringer til progressionen i undervisningsforløbene, og bruger man det rigtigt, vil det kunne forbedre undervisningen og gøre det muligt at spotte børn, som har brug for en ekstra indsats. Men udviklingen rejser en række spørgsmål om børnenes ret til privatliv, om fortrolighed og anonymitet, og om tredjeparts ret til at bruge data.Det rejser også spørgsmål om, hvem der egentlig ejer de her data, hvor længe man må gemme dem og bruge dem, og om man har ret til ikke at stå i et arkiv,« spørger Helene Ratner.I følge Helene Ratner får vi nok aldrig det helt store forkromede system, der indsamler og kobler alle data. Det vil være for komplekst at håndtere rent teknisk.Alligevel mener hun, at det er nødvendigt at tage en debat om, hvad vi vil. Analyser på baggrund af data, learning analytics, giver mulighed for i større grad af automatisering i Folkeskolen baseret på matematiske algoritmer eller det, der også betegnes som kunstig intelligens.Det vil kunne bruges som udgangspunkt til profilering af den enkelte elev, og man kan forestille sig beregninger, der med en vis træfsikkerhed kan forudsige, at en elev ikke går til Folkeskolens afgangseksamen, om en elev har statistisk risiko for at bliver blandt de op mod 20 pct., der vil droppe ud af gymnasiet. Skrækscenariet er ifølge Helen Ratner, at de taxameterfinanseriede institutioner tænker strategisk i, hvilke elever det kan betale sig at optage.»Man må stille sig selv det spørgsmål: Hvilken type viden vil vi ikke have indsamlet om vores børn? Og hvordan kan viden misbruges? Viden er ikke uskyldig. Viden i form af big data kan bruges til at kategorisere og tegne pro-filer af børnene og udregne statistiske sandsynligheder for, hvordan de kommer til at klare sig. I forhold til de børn, der er svagest stillede, bliver vi nødt til at tage stilling til, hvilke forudsigelser vi vil have og ikke have. Vi ved jo, at der kan blive tale om dyre elever. Der er en risiko for, at udsatte børn bliver endnu mere stigmatiserede, og det kan, stik imod intentionerne, medvirke til, at de bliver ekskluderet yderligere. Derfor skal vi have den etiske dimension med,« siger Helene Ratner.Både KL og Undervisningsministeren er opmærksomme på problemstillingen. Selv om KL ikke mener, at der er tale om nye typer af data, har kommunerne stor opmærksomhed på, at »de nu har at gøre med en ny måde at håndtere data på«, skriver Peter Panula Toft fra KL til Berlingske.Undervisningsministeren er også opmærksom på problemstillingerne.»Vi har en interesse i at følge med i, hvad der sker i skolerne, og om børnene får den undervisning, de skal, men det skal være til borgernes bedste. Det er vigtigt, at det ikke bliver for tungt, og nogle føler, at de slæber rundt på en logbog, der reducerer borgerens frihed. Derfor er det vigtigt med en kritisk diskussion, hvor vi også tager hensyn til, hvad forældrene mener,« siger Merete Riisager.vs@berlingske.dk Vi er i den spæde barndom, når det gælder digitalisering af skolen.Jeppe Bundsgaard, professor, Aarhus Universitet.Fakta: FAKTADigitalisering i folkeskolenDigitaliseringen af Folkeskolen kører i øjeblikket på tre fronter: Fra udgangen af 2017 skal alle kommuner have taget en læringsplatform i brug. 90 kommuner har anskaffet en sådan, og mange har taget den i brug. Markedet for læringsplatforme domineres af KMD, som står bag MinUddannelse, og Meebook med en platform af samme navn.Digitalisering af undervisningsmaterialer.Staten har afsat en pulje på omkring 230 mio. kr. til at medfinansiere kommunernes indkøb af digitale læringsmidler.I 2019 skal afløseren SkoleIntra stå klar. Den nye kommunikationsplatform for lærere, elever og forældre kommer til at hedde Aula, og er tænkt som stedet, hvor alle informationer om børnene samles.Kilde: Kommunernes Landsforening og www.stil.dk.
Digitaliseringen ruller ind over folkeskolen. Mængden af informationer, som vil blive registreret om danske skoleelever, vil eksplodere i løbet af få år. Vi skal tænke os om, lyder det fra ekspert.
24 dage 24 mennesker 24 historier Læs den sidste i 1. sektion, side 2. 

" JEG SAVNER AT VÆRE FORBUNDET med andre mennesker," fortæller journalisten Anders Haahr Rasmussen i et interview om at søge noget fælles i en stærkt individualiseret tid. De fællesskaber og forpligtelser, han kender fra sine forældres generation, kan han ikke rigtig finde sig til rette i. " Men jeg savner at være forbundet med andre mennesker", siger han.Bevares. Forbundet er vi jo på alle mulige måder, også han. Vi er forbundet på kryds og tværs, men rigtig mange af os har, som journalisten selv let beklagende konstaterer for sit eget vedkommende, en tendens til altid at have en bagdør på klem, så vi kan slippe ud, hvis det nu ikke rigtig føles helt rigtigt alligevel, hvis det ikke lever op til vores forventninger eller bliver for krævende.Så skylder vi alligevel ikke forbindelsen mere end som så, så behøver vi alligevel ikke bruge mere tid eller mere energi på det.Og samtidig er det, som om der mangler noget, noget betydningsfuldt, som om vi blev snydt for den frihedsfølelse, vi drømte om, og overraskende nok sidder tilbage med et savn. Der mangler en bundethed og en forpligtelse, hvilken form den så end har.SAGEN ER, at det at være forbundet med andre mennesker koster noget: Kræfter, tid, tålmodighed. Det koster overbærenhed, selvindsigt og selvironi.Faktisk koster det dit liv. Det er det, vi markerer her ved allehelgen. Fordi vi har investeret vores liv i et andet menneske og derfor også følt, at vi med dette menneskes død har mistet noget af os selv. Hvor blev det af? Hvad skal jeg så stille op med mig selv nu? I det kirkelige vielsesritual bliver parret spurgt, om de vil leve med hinanden i medgang og modgang, indtil døden skiller dem ad. Vi gøres fra første skridt ind i ægteskabet bekendt med, at det her er dømt til at ende med gråd. På den måde kan vi ikke hævde, at vi er blevet snydt, når vi efterfølgende står bundulykkelige, fordi døden så rent faktisk skilte os ad.Vi vidste fra begyndelsen, at det var vilkårene. Det er det ikke kun i ægteskabet, men i alle vores relationer.Vi ved, at vi skal miste vores forældre, vi ved, at vi kan miste vores børn, vi ved, at vores bedste venner kan dø fra os, og vi ved, at de mennesker, vi ikke gav så meget tid, som vi kunne have gjort, hvis vi havde prioriteret dem, kan komme til at fylde rigtig meget, når muligheden for at lægge kræfterne i forholdet forsvinder ved dødens mellemkomst.Alle vores relationer er " til døden os skiller". Alle kærlige, glade, varme, problemfyldte, bøvlede og ukomplicerede forhold til andre mennesker slutter med døden. Det er vilkåret. Hvis vi tænkte over det hele tiden, ville vi nok blive sindssyge; hvis vi aldrig tænker på det, bliver chokket så meget større, når det uafvendelige sker.Og i dag, hvor vi sidder, mere eller mindre chokerede, men lige i sorgfuldhed og savn, til gudstjeneste for at mindes vores døde, både dem, I lige har mistet, og dem, vi har manglet længe, lyder det til os, at vi er salige.DET ER ET UNDERLIGT UDSAGN, for det er ikke en salig følelse at sørge. Det er smerteligt og tungt og nogle gange til at leve med og nogle gange fuldstændig overvældende og uudholdeligt.Men vi er alligevel salige, siger Jesus til os oppe fra bjerget, for vi skal trøstes.Som om man kan trøste sorg væk.Men det er heller ikke det, han mener.Saligheden består ikke i, at sorgen på denne side af vores liv vil gå væk. Det er der i virkeligheden heller ikke nogen, der ønsker. Når nu ikke muligheden for at få dem tilbage her og nu i levende live findes, vil vi da ikke være sorgen foruden.Hvis sorgen blev taget fra os, ville det jo være ensbetydende med, at de døde forsvandt helt fra vores liv, at betydningen af deres liv som en betydningsfuld del af vores ville fortone sig og blive helt væk, og det ville da først være helt ubærligt.Det er heri, at trøsten findes og saligheden også: Salige er vi, fordi vi er forbundet med andre mennesker. Salige er vi, fordi vi betyder alverden for dem, og fordi de betyder alverden for os. Salige er vi, fordi vi er elskede væsener, og fordi der er mennesker, der har elsket os og kendt os, også de ikke alt for flatterende sider. Salige er vi, fordi vores liv var velsignet med mennesker, der har båret med os, grint med os, grædt med os og båret over med os. Mennesker, der har givet os et velanbragt los bagi, når vi simpelthen var for selvretfærdige, for dovne, for ynkelige eller for åndssvage.Mennesker, som vi har danset på bordene med, også når der egentlig ikke rigtig var noget særligt at fejre. Mennesker, der har investeret sig fuldt og helt i os og givet os deres liv. Og som vi har givet alt, hvad vi havde i os, også ting, vi overhovedet ikke vidste, vi rummede, men som de elskede frem i os.Salige er vi, der har fået alt det med os i vores liv. Og salige er vi, når det var så fint, at det ikke er til at bære, at det er taget fra os. Hvis det var til at bære, var det jo, fordi det ikke var så vigtigt alligevel, fordi det ikke var livet om at beholde, så var det dybest set lige meget. Det ville der ikke være meget trøst i. Det ville snarere blive en anden slags sorg. En sorg over ikke at have noget betydningsfuldt nok til at sørge over.DET ER DET, DER SÅ ER forfærdende paradoksalt ved at være menneske. At det værste er at miste dem, vi elsker, samtidig med at det værste er ikke at have nogen at miste overhovedet. At vi skal investere alt, hvad vi har, gerne hovedløst, helst så mange gange som muligt, for det er den eneste mulighed for afkast, der er, og vi skal gøre det med bevidstheden om, at vi skal tabe det hele igen. Hvordan skal man kunne finde mening i det? Det er der ikke meget trøst i.Hvad der er trøst i, er, at det, som vi havde, og som vi nu har mistet, det, som føles underlig tungt nu, fordi vi er ene om at bære det, stadig er vores. Alt det, vi investerede i vores døde, blev jo til liv, vores liv, fælles og individuelt, alt det, de gav os, er vores stadigvæk. De kanter, de sleb af, de præg, de satte på os, de uddybende spørgsmål og granskende blikke, kærtegnene og omsorgen, det har alt sammen gjort os til dem, vi er - og måske kan vi ligefrem genkende aftrykkene i nogle af dem, vi deler kærlighed til afdøde med. Alt det er stadig sandt og virkeligt og meningsfuldt.SALIGE ER DE, SOM SØRGER, siger Jesus, for de skal trøstes. Der er både nutid og fremtid i det, han siger. Vi er salige nu, og der er noget mere, noget, der peger frem, noget fremtid. Det er trøsterigt i sig selv. Fremtid kan virke meget uoverskuelig, når man er meget ked af det og synes, man slæber sig igennem hver dag i en uophørlig kamp for at få en hverdag til at ligne noget, man kan hente mening og glæde i. Men han lover fremtid. Fremtid og trøst.Som en varm favn, man kan gemme sig lidt i, og som trøster alene på grund af varmen, nærværet, det at vide sig set.Han lover en fremtid, hvor det kan mærkes, at man i den nærhed er noget mere end en sørgende, der har brug for trøst, du er et elsket menneske, et elskende menneske, forbundet i en kærlighed, der rækker ud over døden.Salige er de sørgende, for de skal trøstes.MENNESKER SIDE 17.Hvis sorgen blev taget fra os, ville det jo være ensbetydende med, at de døde forsvandt helt fra vores liv.
KRONIK 4. NOVEMBER 2017 Allehelgenskronik Vi ved, vi skal miste vores forældre, vi ved, vi kan miste vores børn, vi ved, vores bedste venner kan dø fra os. Hvis vi tænkte over det hele tiden, ville vi nok blive sindssyge; hvis vi aldrig tænker på det, bliver chokket så meget større, når det sker.
Det kan sætte sig dybe spor at miste en forælder i en ung alder.Og disse dybe spor kan blive en prisme, der årtier senere antager form af en personlig skabelsesberetning.Således forekommer den tidligere socialdemokratiske finansminister Knud Heinesens fortælling om tabet af moderen i en alder af syv år i 1940 her næsten 80 år senere.Heinesens skabelsesberetning indeholder en episode, hvor moderen, der allerede er hårdt ramt og forpint af en rygmarvssygdom, bliver opsøgt af en mand uden mad og penge.»Min mor fik under megen besvær rejst sig for at smøre ham en madpakke, men snubler og falder,« forklarer Knud Heinesen i et interview med Holbæk Amts Venstreblad i 2010.Han fortsætter: »Jeg var ulykkelig og sagde, at hun ikke skulle have rejst sig. Hun svarede, næsten som ville hun aftvinge mig et løfte, at jeg altid skulle være god mod de fattige, og aldrig måtte sige nej til de fattige. Hendes ord trængte helt til bunds i mit sind.« Og dermed var sporene lagt for en af de mere markante socialdemokratiske skikkelser i det 20. århundrede.Efter en studentereksamen fra Aurehøj Gymnasium og den økonomiske kandidatgrad, cand. polit.fra Københavns Universitet, blev Knud Heinesen lærer på Roskilde Højskole i 1959, hvor han var forstander fra 1962 til 1967.Allerede i denne periode var Knud Heinensen en kendt figur i den socialdemokratiske bevægelse - blandt andet på grund af et formandsskab for den socialdemokratiske forening for studerende, Frit Forum.Så kendt, at han angiveligt som 32-årig fik tilbudt stillingen som økonomiminister af statsminister Jens Otto Krag (S). Den unge højskolemand takkede dog nej. Han ønskede at vente.Afgrundens randI 1971 bliver Knud Heinesen valgt til Folketinget, og straks bliver han undervisningsminister under Jens Otto Krag. Siden bliver han budgetminister under statsminister Anker Jørgensen, og fra 1975 bliver han landets hovedkassemester - fi-nansminister.Og det er især denne periode som finansminister, der kaster sin lange skygge ind over Heninesens politiske eftermæle.Efter oliekrisen kom til Danmark i begyndelsen af 1970' erne og blandt andet betød en tredobling af oliepriserne, gerådede dansk økonomi sig nemlig ud mod katastrofens rand.Underskuddet på statens finanser eksploderede sammen med underskuddet på betalingsbalancen, der var et udtryk for balance mellem import af udenlandske varer og eksport af danske varer. Noget måtte gøres.Men de forskellige regeringer ledet af Anker Jørgensen kunne ikke træffe de nødvendige beslutninger.Anker og Heinesen lå i evig krig med LO og organisationens magtfulde formand Thomas Nielsen, der havde vigtige støtter i det unge folketingsmedlem Svend Auken og LO-økonomen Poul Nyrup Rasmusen.Særligt LO's krav om Økonomisk Demokrati (ØD), der skulle sikre medarbejdere ret til en andel af private virksomheders overskud, spændte ben for at give den skrantende patient den rette medicin.Og i 1979, da Heinesen forlod posten som finansminister, faldt Heinesens mest berømte ord i et tvinterview: »Nogen fremstiller det, som om vi kører på kanten af afgrunden. Det gør vi ikke, men vi har kurs mod den, og vi kan se den,« lød det fra Heinesen.Han blev igen finansminister fra 1981 til 1982, hvor den socialdemokratiske regering måtte kaste håndklædet i ringen og overlade statsministerposten til Poul Schlüter (K).Frem til 1985 sad Heinesen fortsat i Folketinget, og der blev talt om, at han kunne blive formand. Men Anker Jørgensen ville det anderledes.Og i 1985 blev Heinesen direktør for det, der i dag er hedder Københavns Lufthavn.Senere blev Heinesen direktør i Spies/ Tjæreborg for en kort periode og BRF Kredit. Dertil skal lægges en lang række bestyrelsesposter.Knud Heinesen, fhv. finansminister, cand. polit, København.jesper.hvass@jp.dk 
Moderens ord blev grundstenen i hans politiske virke. En fortid i Frit Forum skabte ham et navn i socialdemokratiske kredse, inden han skulede mod afgrunden som finansminister.
Hakkebøff er, ribeye og mørbrad. Klassikere er der nok af. Men savner du indimellem nye oplevelser, så spørg din slagter. For hvad vælger han selv? Svaret, han giver dig, kan meget vel være 'butcher's cut' - altså 'slagterens udskæring' - bedre kendt som nyretapper. »Nyretapper er noget, vi slagtere har spist i mange år. Vi ved godt, at det er superlækkert. Men for mange mennesker lyder det nok som det modsatte,« erkender BTs gourmetslagtermester Peter Steen. Udskæringen har som sagt mange navne. I engelsktalende lande hedder kødet 'hangersteak' eller 'butchers cut'. I Frankrig 'onglet'. Og i Danmark nyretapper. Udskæringen kommer fra den muskel, som oksen har siddende i mellemgulvet. Det stykke, der hæft er dyrets nyre fast. »Det er mellemgulvet på dyret. Stykket, der adskiller indmad fra kød. Netop den placering gør, at kødet lidt får den der særlige jernholdige og blodige eft ersmag, som man også kender fra indmad. Det er et stykke kød med masser af saft, kraft og tekstur,« forklarer Peter Steen.Kan klare hård stegningNyretapper er ikke så møre som mørbrad og filet, men mørt nok til, at det stadig er et stykke kød, der ligesom de meget dyrere udskæringer kan klare at blive hårdt stegt. »Folk elsker det. Der er masser af power i,« lover Peter Steen. Mens nyretapper stadig er et lidt ukendt stykke kød i danskernes hjemmekøkken, er det ved at blive mere mainstream på restauranter herhjemme. I udlandet har det en helt anden status. Alle franske bistroer i Paris har 'onglet' på kortet. »Herhjemme har man især set det mere og mere eft er, at brødrene Price havde det i fj ernsynet,« fortæller Peter Steen. Nyretapper ligger prismæssigt mellem den dyre oksemørbrad og den billige okseklump. Peter Steen har valgt at bruge nyretapper i denne uges opskrift på steaksandwich. »Det er et anderledes valg. Normalt vælger man oksefi let med fedtkant, altså det man kalder en striploin i USA. Det kan man også sagtens gøre her. Men nyretapper er også superlækkert, og så prøver du noget nyt samtidig,« siger Peter Steen, der holder af steaksandwich, fordi du modsat hakkebøff en i en burger får et »rigtigt stykke kød« at bide i.Steaksandwich af onglet med syltede rødløg og grillkartofl er (4 pers.)SYLTEDE RØDLØG:500 g rødløg 5 dl eddike 1 dl sukker 15-20 hele peberkorn 2 stjerneanis 2 laurbærblade GRILLKARTOFLER: 1 kg nye danske kartofl er 100 ml pasteuriseret æggeblomme 400 ml rapsolie 300 ml tør hvidvin 4 stængler rosmarin 1 fed hvidløg 1 citron træspyd STEAKSANDWICH: 800 g økologisk onglet (gå til din slagter) 4 gode sandwich boller 250 g forårssalat (f.eks. feld, rucola, babyspinat, bulls blood) olivenolie dijon-sennepSÅDAN GØR DU:Syltede rødløg: Skær rødløgene i ty nde både. Giv de øvrige ingredienser et hurtigt opkog, til sukkeret er opløst. Køl lagen af, og hæld den over de snittede rødløg. Lad det trække i to døgn i køleskab. Grillkartofl er: Forkog kartofl er i 15-20 min., til de lige akkurat er møre. Pisk æggeblommer med en teske citronsaft. Når det er blevet en smule luft igt, piskes olien i - i en ty nd stråle. Rør marinaden af mayonnaisen, hvidvin, finthakket afstænglet rosmarin, presset hvidløg og fintrevet citronskal. Skær de afkølede kartofl er i halve og vend dem i marinaden (gem evt. lidt til dyppelse). Lad de marinerede kartofl er trække i køleskabet og stik dem på opblødte træspyd, umiddelbart før du skal grille dem. Steaksandwich: Grill ongleten på høj varme, ca. 3 min. på hver side, til en kernetemperatur på 52-53 grader. Lad den hvile i 5 min., mens du varmer brødene på grillen. Fjern senen i ongleten og skær ongleten ud i ca. 1 cm ty kke skiver. Pensl brødet med sennep.Anret kød, salat og en gavmild håndfuld syltede rødløg på brødet og dryp med god olivenolie. Servér med grillkartofl er på spyd.plus@berlingskemedia.dk »Det er et stykke kød med masser af saft, kraftog tekstur« PETER STEEN.Fakta: LÆKKERT - LET OG LIGETILEn slagter, en bager, en grøntsagsentusiast og en chokolade-elsker skiftes hver uge til at give os de bedste trick og opskrift er. God fornøjelse!TIP Husk at skære senen fraNyretapper består af to muskler, der hænger sammen i en v-lignende form. Deraf flertalsformen nyretapper, selvom der reelt er tale om ét sty kke kød. De to muskler holdes sammen af en stor sene. Senen skal du ALTID skære fra. Men gør det først, når du har tilberedt nyretapperne - det er nemmest. Hold en skarp kniv i 45 graders vinkel, mens du skraber senen fri. Husk også at skære skiver af nyretapper på tværs af fibrene, så kødet forbliver mørt.
BTs MADSKOLE Når slagtere selv elsker et stykke kød, så ved du, det er godt. Herhjemme hedder det ' nyretapper' - i udlandet bedre kendt som ' butchers cut'. En mør udskæring med en kraftig smag.
Serien handler om alt muligt andet end troHVORDAN SYNES DU, kirken og troen er blevet præsenteret i " Herrens Veje"? Jeg synes, kirken som institution er blevet fremstillet som en stiv, ufremkommelig, bureaukratisk, hierarkisk organisation, der fokuserer mere på magtforholdet mellem mennesker end på at imødekomme de troendes behov. Troen fremstilles som en underlig fanatisme, der giver flere problemer i folks liv, end den løser. Troen er i " Herrens Veje" noget, der kommer imellem mennesker, som burde stå hinanden nær, og ender med at blive noget, der forpurrer det mellemmenneskelige.Man får det indtryk, at folkekirken er befolket af mennesker, der er momentant vanvittige.Hovedpersonen er nærmest fundamentalistisk i sin tro, og hans ene søn lider af vrangforestillinger, som han selv kalder religiøse, men i virkeligheden nok er psykisk sygdom. Den anden søn får det først godt, da han forlader den ene tro til fordel for den anden. Det er altså ikke specielt god presse, folkekirken får her, og man får indtrykket, at den består af nogle tosser, der ikke kan få deres liv til at fungere, fordi de går så meget op i religion.Serien indeholder alt det sædvanlige i et DR-drama med nogle mennesker, der ikke kan få deres eget eller andres liv til at fungere, og det er jo en problemstilling, der er relevant for alle. At livet er svært. Her skyder man så skylden på en tro. Overordnet synes jeg dog ikke serien lever op til den præmis, at den skulle handle om tro. Den handler om utroskab, psykisk sygdom, familie og alt muligt andet, og så har man kastet en pibekrave oveni. De kunne lige så godt have haften fabrik, hvor de producerer maling.Overordnet synes jeg, skuespillerne spiller godt. Produktionsdesignet og fotograferingen er flot. En meget flot serie, som har haftsine øjeblikke, men lider under replikker, der i værste fald er dilettantiske. Rent narrativt ville det have været rart, hvis den havde lidt mere fokus. Men det er måske pointen, at det er " Herrens Veje", der er indviklede.Jeg savner noget humorHvordan synes du, kirken og troen er blevet præsenteret i " Herrens Veje"? I forhold til troen så synes jeg, at det er moderen Elisabeth, der viser den bedst. Hun elsker jo løs, elsker sin mand, elsker sine drenge, elsker sin norske veninde. Hun taler ikke om Gud hele tiden, hun lever i virkeligheden i troen mere end at tale om den.Sønnen August derimod virker helt fatsvag. Han er sådan en figur, man bliver irriteret på. Han er hele tiden på jagt efter sin barnetro, og selvom han står i nogle situationer, hvor han virkelig kunne gøre sig nogle livserfaringer, så griber han dem ikke.Han skal forestille at være den moderne præst, der er ung med de unge, men hans forestil-ling om tro er helt misforstået, og man får indtrykket, at han ikke har noget refleksionsapparat. Der kan jeg meget bedre lide Elisabeth.Jeg savner generelt noget humor i " Herrens Veje". Ikke humor som i en sjov figur, men som i, at folkekirken er et sted, man møder humor. Præster skal jo hele tiden forholde sig til livets grænseområder: spørgsmål om liv og død, ansvar og skyld, og man erfarer som præst, at den type spørgsmål skal mødes med et billedsprog; et tvist. I " Herrens Veje" er samtalerne båret frem af sådan en naiv inderlighed, af at nu skal jeg sige det, som tingene er, men det ender i en humorforladt fanatisme. Det er ikke den type præster, jeg møder. Sådan nogle, som slet ikke har sans for sprogets bevægelighed.Jeg har lidt set " Herrens Veje", fordi det bør man, når man er en del af dansk kirkeliv og tænkning, men jeg synes ikke, serien var superspændende. Det er nogle banale problemer, og det faderkompleks, som den er skåret over, er simpelthen for karikeret til, at det kan fange mig. Figurerne bliver for flade, fordi de ikke er i stand til at se sig selv udefra.Så som drama har jeg ikke været så vild med " Herrens Veje".Afsnittene med asylansøgerne fangede mig virkeligHvordan synes du, kirken og troen er blevet præsenteret i " Herrens Veje"? Jeg startede med at være positivt afventende, men blev gradvist mere skeptisk. Det skyldes primært, at jeg ikke synes, karakteren Johannes er troværdig, og jeg kan ikke forestille mig, jeg ville møde ham i virkelighedens verden. Der er så mange dårligdomme presset sammen i en personlighed, og så hænger han hverken menneskeligt eller teologisk sammen. Det har fyldt enormt meget for mig.Jeg synes også, serien bærer præg af en del fordomme om kirken og præster. Kunne man forestille sig en serie om sygeplejersker, hvor præmissen er, at sygeplejersker er ligesom alle andre mennesker. Nej vel? Der er nogle stereotyper, der får lov til at styre historien.Jeg har været overrasket over, hvor få almindelige sognebeboere, jeg har mødt, der har kommenteret på serien. De, der har gjort, har spurgt mig lidt forsigtigt, om det mon er et retvisende billede af kirken og præsten, men det er ikke " Herrens Veje", folk snakker om til en dåbssamtale, det er det altså ikke.Hvis der er noget, jeg savner i serien, så er det en præst, der afleverer et mere tydeligt Kristus-vidnesbyrd. De snakker meget om troen på Gud, men hvad med Jesus og opstandelsen? Det, som hele kirken bygger på.Familiedramaet fylder også vildt meget i forhold til trosspørgsmålene, og jeg undrer mig over, at alt det livsdrama ude fra menigheden, de mennesker, vi møder, de liv, vi blandes ind i, ikke spiller en mere tydelig rolle.Alt i alt har jeg svinget noget frem og tilbage.Noget af det mest troværdige var afsnittene om asylansøgerne. Det fangede mig virkelig.Men meget af det andet har ikke, og familiedramaet har været meget forudsigeligt.Så forudsigeligt, at jeg næsten synes, jeg kunne have skrevet det selv.debat@k.dk Det er altså ikke specielt god presse, folkekirken får her, og man får indtrykket, at den består af nogle tosser, der ikke kan få deres liv til at fungere, fordi de går så meget op i religion. Hvis der er noget, jeg savner i serien, så er det en præst, der afleverer et mere tydeligt Kristusvidnesbyrd.De snakker meget om troen på Gud, men hvad med Jesus og opstandelsen?.
voxpop Hvis du ikke har fået nok af DR's store drama om præstefamilien Krogh, så frygt ikke. Optagelserne til en sæson to af " Herrens Veje", hvis første sæson slutter på søndag, er nemlig allerede i fuld gang. Kristeligt Dagblad har som afrunding på første sæson spurgt tre personer om deres oplevelse af fremstillingen af kirken, troen og dramaet i " Herrens Veje".
Elisabeth GjerluffNielsen tegner med hænderne i luften, når hun skal forklare infrastrukturen i Skjern, som den så ud, da hendes forældre voksede op." Her lå boghandelen og der manufakturhandelen.Her boede min mor, og der boede min far," viser hun på hukommelsens bykort. " Banken, den lå lige i midten. Begge mine bedstefædre var med i bankbestyrelsen, og det var på de bestyrelsesmøder, man besluttede, hvilken af Johan Nielsens sønner, der skulle overtage manufakturforretningen." Og så var det bare ærgerligt, hvis man hellere ville noget andet, konkluderer hun." Den kultur var mine forældre meget prægede af, men vi fik lov til at blive, hvad vi ville." Tre ud af familiens fire børn valgte musikken. Elisabeth først i Voxpop og siden solo, Peter A. G. Nielsen som forsanger og tekstforfatter i Gnags og Jens G. Nielsen også tidligere i Gnags." Det var jo ikke den sikreste form for levevej, men mine forældre tog det utrolig pænt." Den 16. august udkommer Elisabeths første cd i otte år. Med et svirp til Mærsk Mc-Kinney Møller og " den erhvervsmentalitet, der trænger ind overalt", har hun kaldt den " Rettidig ømhed"." Mærsks udtryk ' rettidig omhu' handler om afkast og vinding, men ømhed får man ikke nødvendigvis noget tilbage for. Og det er smukt, synes jeg, at man ikke altid behøver at få afregning for det, man gør. Hvis man altid tænker i, hvad man ' får for det', bliver man et meget forbrugende menneske." Der skal jo tjenes penge, medgiver sangeren, men alt det, der trækker i retning af værdighed, skal også prioriteres højt." Overlevelsesmæssigt går jeg da ind og låner i mit hus for at få denne plade på gaden, men det vil jeg ikke sidde og jamre over, for det jeg vil, det gør jeg," siger hun og ligner heller ikke en, der har ondt af sig selv, som hun sidder der ved langbordet i køkkenet på førstesalen i sit byhus i København, mens den længe ventede sommersol bager ind fra altanen.På væggen hænger et printet A4-foto i farver af Ursula, datteren Rosas første barn, som blev født for en uge siden.Den nye mormortitel får os til at vende tilbage til emnet familie. Og som så mange andre familier er også Elisabeth GjerluffNielsens under forandring." Jeg er vokset op i en stærk familiekultur, altså mine forældre kendte hinanden fra børn, boede sammen hele deres voksenliv og døde med 10 dages mellemrum! Dengang hørte man til i sit samfund og i sin familie." Selv blev hun skilt fra sin mand gennem 28 år for ni år siden." Og når man bliver skilt, er det jo meget mere end to mennesker, der går fra hinanden. Nogle kommer til at høre til det ene sted, og der kommer nye mennesker og børn til. Og hvem skal man overhovedet ligge sammen med på kirkegården til sidst, det bliver det næste problem, ikke?".Selv havde sangeren det, hun kalder en særlig oplevelse, da hun for ni år siden faldt om med en blodprop i hjertet, og lige inden operationen skulle svare på, hvem der skulle skrives på som nærmeste pårørende. " Men jeg var jo lige blevet skilt, og mine børn var små!".Tidligere ville hun have oplyst navnene på noget nær familie, søskende for eksempel, funderer hun." Men i dag ville jeg nok svare, at det var min kæreste eller mine børn, som nu er store. Det var forældregenerationen, der stod for det store sammenhold. Min far lavede slægtsstævner, kæmpearrangementer, men den måde at være familie på er snart væk," siger Elisabeth og peger på skilsmisser og geografisk spredning som hovedårsagerne." Men måske skal vi passe på ikke at blive for kede af det. Mange familier har det jo svært med hinanden, så jeg kan godt forstå, hvis folk selv danner sig nye bestående af for eksempel venner. Måske er det bare en anden måde at tænke familie på, og hvorfor ikke være sammen med dem, man føler sig tættest med." Elisabeth fylder 60 år lige om lidt, men " ved ikke helt", hvordan det er at føle sig 60. Hun er mere alle de aldre, hun har været på en gang, som hun formulerer det. Til gengæld føler hun, at hun har endnu mere brug for åndelige værdier nu end før." Jeg holder meget af at gå til foredrag om noget, som ikke er fra min daglige verden, noget der gør mig klogere, og så er der troen, min egen protestantiske selvfølgelig, men også alle andre religioner, for det interesserer mig, hvad det er, der får mennesker igennem den her tilværelse," siger Elisabeth, der mener, at tro er en privatsag." Sammen med min gode præst plejer jeg at sige, at tro er til indvortes brug." I samfundet som sådan er det åndelige gledet i baggrunden, mener hun." I stedet har vi fået en segmentering, hvor vi deler hinanden ind i udemokratiske kategorier som elite og udkant, for eksempel. Det er, som om der mangler dannelse," siger hun og smager lidt på ordet." Det lyder som noget med kongeligt porcelæn, men for mig har det noget at gøre med, at vi søger efter, hvad et værdigt menneskeliv er og kan blive til." I 1970' erne, da Elisabeth voksede op, forsvandt der megen dannelse fra den kollektive bevidsthed til fordel for den idé, at det var samfundet, der formede individet." Derfor var det også samfundets skyld det hele," ler hun højt og genkalder sig gymnasietiden i Tarm i Vestjylland." Det var et mere firkantet verdenssyn, vi lærte ikke om filosofiog blev ikke inviteret ind til alle disse vigtige tænkere, som giver et bredere billede af det at være menneske." Også den danske salmetradition hører med til dannelse, mener Elisabeth." Jeg er vokset op med salmer, og når jeg er ude på skoler for at tale om, hvordan man skriver sangtekster, siger jeg til hip-hoptyperne, at hvis de vil lære at rime, for det vil de jo gerne, så skulle de tage at læse salmer. Det er ikke noget, de er klar over, men de lytter." For ni år siden blev Elisabeth GjerluffNielsen ramt af en byge af modgang.Skilsmisse, blodprop i hjertet og det, at en god kollega blev dræbt i en trafikulykke.Hvad fik dig igennem det? " Det ville jeg ønske, jeg kunne fortælle dig. Det var i hvert fald ikke, som når man læser om nogen i avisen, der har klaret en krise og så er blevet et helt nyt menneske. Jeg har ikke gjort andet end at acceptere, at tingene var, som de var.Jeg forsøger at være stoiker, sådan som det er foreneligt med kristendommen, og tænker, at det, jeg ikke kan lave om på, lader jeg ligge, mens jeg forsøger at finde ud af at ændre det, jeg kan. Det synes jeg er meget centralt. Og meget enkelt, egentlig. Jeg hører ikke til dem, der tror, de kan forlange et liv, der starter med gospelsang hver morgen. Jeg læser teksten, som at livet er svært. Og at det er et livsvilkår. Det er godt for mig at leve på den måde, for så bliver jeg ikke desperat, hver gang noget går mig imod," siger hun og viser en dobbelt-ring frem, som hun har på højre ringfinger." Da jeg tog min giftering af, fik jeg lavet den her af det sidste arveguld, jeg havde efter min farmor og min mormor, og så skrev jeg indeni: ' Det bliver ikke ved'. Det er en ring, der kan trøste, når der sker noget dårligt, og når der sker noget rigtigt godt, minder den mig om, at den glæde heller ikke nødvendigvis bliver ved. Ringen er inspireret af ældre romerske kejsere, som kunne stå ved et stort slag, som de havde enten tabt eller vundet, og kigge i deres ring og læse: ' Det bliver ikke ved'. Lige meget hvordan det var gået." Trøst er noget, man skal være klar til at tage imod, lærte Elisabeth i forbindelse med de tab, hun var ude for." Trøst skal helst gå på tur. Det tænkte jeg meget over, da jeg hørte en god præst tale om trøst. Trøst er, at den ' for tiden stærke' trøster den ' for tiden svage'.Og som Kierkegaard siger: Hvis man skal hjælpe et menneske, skal man kunne se, hvor det menneske er." Elisabeth er kendt, men ikke så kendt." Jeg har det svært med, at kendte bliver brugt i alle mulige sammenhænge, hvor de ikke laver det, de kan, men skal tale om huspriser eller knækbrød eller politik. Lige der står jeg af - derfor er der også mange, der tror, at jeg har været død i mange år." Blandt andet har hun takket nej til at være dommer i X Factor." Fordi jeg har det rigtig stramt med, at man bruger andre mennesker til at vise følelser, vi ikke selv tør vise. Det handler det jo om i realityprogrammerne. Der skal være nogen, der tuder, nogen der bliver glade, vrede, skuffede, eller som det er synd for," siger Elisabeth og kommer igen ind på segmenteringen i samfundet." Vi får mennesker ind med tatoveringer op ad begge arme og fra helt andre klasser, end den dommerne i X Factor tilhører, for at gøre dem lidt til grin. Det synes jeg er uværdigt. Hvis nogen forsøger at segmentere mig, så bliver jeg tosset! Segmentering har Helvede skabt for at sælge flere varer." I et af numrene på " Rettidig ømhed" synger Elisabeth om sin by København: nu sover min by - nu sover min by/ på en skjoldet madras under himlens paraply/ i kridhvidt betræk over lånte fjer/ og tæpper af vat ingen vasker mer/.Hvad blev der af Skjern? " Jeg er ikke københavner! Jeg kan lide København, men der er også dele af byen, der er blevet alt for befolket og stressende.Og så ofte jeg kan, prøver jeg at komme til Vesterhavet. Jeg ændrer mig på en måde ved at komme derover - fordi der er bedre plads. Jeg har det godt i stor natur. Det er jo ikke, fordi vestjyder er bedre mennesker, men i et samfund, hvor der ikke er så mange sjæle, har man mere brug for hinanden. Hvis man går ind i en forretning og køber fastelavnsboller, vil de gerne have, man kommer igen, og man får sig en god snak.Det kan det indimellem føles, som om man er revnende ligeglad med herovre i København." Faktisk kan Elisabeth ikke genkalde sig, hvad hun endte med at svare, da hospitalet spurgte, hvem de skulle skrive på som nærmeste pårørende." Jeg var godt omtåget, og kan bare huske, at jeg virkelig overvejede, hvad i al verden jeg skulle svare, men så gik operationen i gang, og patienten overlevede."winther@k.dk Fakta: Elisabeth Gjerluff NielsenFødt den 16.august 1957 i Skjern i Vestjylland.Sanger, musiker og forfatter.Uddannet på DR 1978-1980, efterfølgende radio-og tv-medarbejder indtil starten på karrieren som sanger/ komponist og tekstforfatter i poprockgruppen Voxpop 1980-1984.En del vil nok huske Elisabeths musikprogram " Video-world", hvor datteren Rosa var med som Beastie Baby.Debuterede som solist i 1985.Hendes nyeste album, " Rettidig ømhed", udkommer den 16. august, hvor Elisabeth fylder 60 år.Søster til Jens G.Nielsen og Peter A. G. Nielsen, forsanger i bandet Gnags. Hendes ældste datter, Rosa Gjerluff Nyholm, er tilrettelægger og vært på DR-børneprogrammerne " Lille nørd", " Rosa fra Rouladegade" og " Sovedyr på eventyr".Forfatter til flere bøger, blandt andet " Isdronningen" (2001).Kort om Elisabeth5Hvad vil folk blive mest overrasket over at vide om dig? 3Jeg har lagt mærke til, at nogle mennesker virker overraskede, når jeg fortæller, jeg spiller fodbold - og ekstra overraskede, når de hører, at jeg begyndte som 57-årig.Tre album, der har betydet megetJohn Lennon: " Plastic Ono Band" (1970).Bob Dylan: " Blood on the Tracks" (1975).Father John Misty: " I Love You, Honeybear" (2015).Tre bøger af stor betydningMorten Pontoppidan: " Bibelske historier fortalt for børn" (1909).Gustave Flaubert: " Madame Bovary" (1857).Michel Houellebecq: Elementarpartikler (2001).
Sangene på Elisabeth GjerluffNielsens nye cd er personlige og kredser om inderlighed. Titlen " Rettidig ømhed" er et svirp til " Mærsk og den erhvervsmentalitet, der trænger ind overalt". Cd'en udkommer den 16. august - den dag, hun fylder 60 år.
Da Omar el-Hussein angreb Krudttønden 14. februar 2015, var det for at dræbe den svenske kunstner Lars Vilks. Det lykkedes ikke, ligesom det heller ikke lykkedes to muslimske brødre fra Landskrona at slå ham ihjel, da de i 2010 satte ild på hans hus.Men selv om Vilks er i live, er det lang tid siden, han mistede det liv, han havde.Han havnede i gruppen af kulturpersoner, som har fået sat en pris på sit hoved af radikale islamistiske grupperinger helt tilbage i 2007, da den daværende leder af Islamisk Stat i Irak opfordrede alle rettroende muslimer til at myrde ham og udlovede en dusør på 100.000 dollars. Med en bonus på 50.000, hvis han blev »slagtet som et lam«, altså fik skåret halsen over.Vilks brøde var, at han havde lavet en satirisk tegning af Muhammed, og Vilks' egen reaktion dengang viser meget præcist, hvordan han opfatter sin særlige konceptkunst: »Som kunstner er jeg jo glad for det her med Al-Qaeda. Det er den helt store gevinst. Det er sjældent, at en kunstner får held til at inddrage en organisation af den slags i sine værker«.FOR DEN SVENSKE journalist Niklas Orrenius er Vilks 10 år efter blevet en prisme, som det svenske og til dels også det danske samfund kan ses igennem. Hans idé er fremragende: at undersøge, hvordan et samfund fungerer, ved at følge i hælene på en person, som vækker mishag.Orrenius er journalist ved Dagens Nyheter og har i mere end 15 år skrevet om vold og ekstremisme og har selv oplevet at blive forfulgt af hadegrupper, der har lagt hans privatadresse ud på nettet og opfordret folk til at aflægge ham besøg.Hans bog er baseret på et imponerende arbejde. Han har talt med Vilks selv i flere omgange, overværet debatter med ham, interviewet den tidligere svenske statsminister Fredrik Reinfeldt, ligesom han inddrager kunstkritikere, eksperter i ytringsfrihed, kulturfolk og en lang række politikere fra den svenske højrefløj. Resultatet er en medrivende journalistisk reportage, der med Vilks som centrum blotlægger, hvor forskelligt man ser på ytringsfriheden i Sverige og Danmark.Og hvor høj en pris man betaler, hvis man som religionskritisk kunstner tager sit lands bestemmelser om ytringsfrihed alvorligt og tør trodse jihadisternes billedforbud.VILKS ER I praksis udstødt fra den svenske kulturverden. Han er persona non grata.»Ingen ved konkret, hvad manden har af anskuelser, tanker og vurderinger, men der hersker en udbredt fornemmelse af, at han er gået for vidt«, skriver Orrenius, der bruger ordet radioaktiv om kunstneren, som alle forsøger at undgå.Til kulturlivets afstandtagen kommer Vilks personlige vilkår. Han sammenligner sit politiovervågede liv med at sidde i fængsel, føler sig socialt udsultet, fordi han ikke bare kan besøge venner, gå i byen - eller nyde kunst og kultur, som han lyster.I Kulturhuset i Stockholm vrider og vender direktør Benny Fredriksson sig i sit forsøg på at forklare, hvorfor Vilks ikke må se en kunstudstilling på stedet. Han mener Vilks er racist, og vil ikke tillade at folk bliver krænket.Moderna Museets chef, Daniel Birnbaum, lægger også afstand til Vilks ved at trække racismekortet.Han forklarer, at museet ikke vil købe Vilks kontroversielle Muhammed-kunstværk, fordi det jo så vil blive »folkets ejendom« og dermed ville forandre værkets status på en måde, forstår man, så museet kunne siges at bakke Vilks op.Det går igen og igen, at Lars Vilks er blevet en slags folkefjende i kulturelitens øjne.Selv siger Vilks: »Kunst er at krænke«. Det er imponerende, hvor langt omkring Orrenius har været, og hvor vedholdende han er i sin vilje til at stille kritiske spørgsmål til diverse magthavere. Den eneste blinde plet i hans egen bog er fraværet af interesse for hr. og fru Jönsson, de almindelige svenskeres stemme.Af det opsigtsvækkende interview med Frederik Reinfeldt fremgår det, at Sverige og Danmark tacklede deres respektive Muhammed-kriser fundamentalt forskelligt i 2007, og at den svenske stat gik uhyre langt i pragmatismens navn. Man lukkede f. eks. Sverigedemokraternas hjemmeside, fordi den hyldede Vilks' værk.Professor Hans-Gunnar Axberger, tidligere ombudsmand i Sverige, er et forunderligt bekendtskab. Han mener, der kan blive brug for indskrænkninger i ytringsfriheden, hvis det svenske samfund bliver mere multietnisk, og det ikke lykkes at mindske kløfterne: »Hvis udviklingen fortsætter, som den ser ud nu, ud langs en tangent i retning af større modsætninger - så tror jeg, vi i allerhøjeste grad får brug for det«.SOM DANSK iagttager bekræfter Orrenius' bog, hvor usundt det har været for det svenske samfund, at man aldrig har turdet åbne for en åben samfundsdebat om de konkrete udfordringer, som muslimsk indvandring notorisk afstedkommer.Det inkluderende projekt, som humanismens Sverige insisterer på, er al ære værd, men den svenske kulturelites selvforståelse og retoriske udskamning af alle, der mener noget andet, har reelt forhindret, at den folkelige bekymring over udviklingen har kunnet få status som legitim faktor i tilrettelægningen af den konkrete integrationspolitik.Samme selvforståelse, som har gjort, at Orrenius konkluderer, at den svenske offentlighed har »bortopereret« Lars Vilks og terrorhandlingen i København, »som om angrebet på en svensk kunstner og komiteen, der bærer hans navn, aldrig har fundet sted«.jes.stein.pedersen@pol.dk .Lars Vilks er blevet en folkefjende i den svenske kulturelites øjne.
BØGER Fremragende journalistisk reportagebog bruger kunstneren Lars Vilks som prisme i belysningen af den defensive tilgang til ytringsfrihed i Sverige.
Lige nu ulmer vreden i teatret.Folketeatret byder på terrorforestillingen Vrede, og Betty Nansen Teatret viser Vredens Druer over Steinbecks roman - og det engelsktalende That Theatre Company viser Strindberg-tolkningen After Miss Julie.Det er den sociale uretfærdighed, der får denne teatervrede til at blusse.Vredens Druer foregår godt nok i et forarmet USA i 1939, hvor arbejdsløshed og fejlslagen høst i Midtvesten får folk til at emigrere længere og længere vestpå - mod Californien, hvor der er brug for masser af arbejdere.Det står der i hvert fald på de løbesedler, som får folk til at rejse af sted på den farlige flugt. Selvfølgelig kun for at opdage, at der venter dem endnu hårdere vilkår i de forjættede appelsinmarker.Iscenesætteren Katrine Wiedemann og scenografen Maja Ravn har fortolket Frank Galatis dramatisering af Steinbecks roman som en almentmenneskelig familiehistorie om at blive tvunget til at bryde op og rejse videre. De kunne sagtens have valgt at henlægge handlingen til Trumps USA her i 2017, men de har i stedet holdt sig til kjoler og jakkesæt fra 1930' erne.Derudover er alt stiliseret. De otte skuespillere står op ad en grå væg, der er presset helt frem mod scenekanten, så de skal passe på, at de ikke falder ned i orkestergraven. Men det hæmmer spillet mellem skuespillerne, at de har så lidt plads.Forelsket i flodWiedemann og Ravn formår dog som altid at skabe en visuel fortælling om menneskers stærkeste higen.Joachim Fjelstrup er vidunderligt utæmmelig som den unge Tom Joad, som lige er kommet ud fra fængslet, og som nu vil gøre alt for at skabe et nyt liv  og Laura Bro kryber ind i moderens stædige, bekymrede krop med en sejhed, der trumfer alle andres.Jens Jacob Tychsen har en overnaturlig klang i sin stemme, så alt pludselig bliver smukt, når han som familiens hjerneskadede søn forelsker sig i lysglimtene over en flod og nægter at rejse væk fra vandet.Og Olaf Johannessen har et sublimt blik ud mod publikum, der viser, at han er klogere på livet end på sine egne synder.Vredens Druer er en renskrabet skildring af flygtningens vrede og udmattelse.Men Wiedemann og Ravn arbejder så stiliseret og langtrukkent, at det faktisk bliver svært for tilskueren oprigtigt at mærke udsatheden.Scenebillederne bliver simpelthen for lækkertpæne i den støvede retroæstetik.Tepotten paratThat Theatre Companys opsætning af After Miss Julie er ikke tilsvarende lækkert, men det har samme flirt med en filmforherliget fortid. Stykket af englænderen Patrick Marber er et drama over Strindbergs Frøken Julie - et drama om herregårdsfrøkenen og tjeneren fra Sverige i 1880' erne, men hensat til London i 1950' erne.Her kulminerer tjenerens vrede over at være holdt nede i samfundet med overklassedatterens vrede over at føle sig uønsket. Sammen leger de med hinanden - og hinandens kroppe - mens tjenerens forlovede sover i værelset ved siden af. Og så går det selvfølgelig galt.Instruktøren Ian Burns har iscenesat forestillingen med solid realisme i Krudttøndens lille teaterrum, som scenografen Tamara Tomanic har gjort til et rodet, engelsk herregårdskøkken med tepotten parat.Skuespilleren Benjamin Stender har en masse vrede i sig som tjeneren - faktisk mere vrede end liderlighed - og Maria Winther Nørgaard er killingeagtigt utilregnelig som Frøken Julie. Alligevel er det Johanne Wang-Holms kokkepige, der udviser den mest interessante vrede. Hun formår at afvise sin samtids hykleri - uden at ændre sine grundlæggende forhåbninger om at blive godt gift og gå i kirke hver søndag. Det er en fin og uventet fortolkning.Djævelsk veloplagtVreden spilkoger i Vrede af den australske dramatiker Joanna Murray-Smith - i en handleklar oversættelse af Niels Brunse. I Madeleine Røn Juuls iscenesættelse på Folketeatret er stykket frem for alt blevet et mor-søn-opgør: Sønnen har malet graffiti på en moske, og det nægter moderen at forstå. Indtil sønnen roder op i moderens egen fortid som venstreorienteret aktivist.Det er den lysende, uforudsigelige Elliot Crosset Hove, der spiller sønnen med det stejle sind. Han spiller ud med sin alders stærke trang til at gøre oprør, og Sarah Boberg spiller djævelsk veloplagt rollen som hans tjekkede forskermor. Hun rammer alle nuancer fra det manipulerende til det sygeligt egomane - ud fra en selvfølgelig præmis om, at venstreorienteret aktivisme er idealisme, mens højreorienteret aktivisme er terror. Og så bliver der kamp.I denne duel står Troels Lybys udglattende far også i skudlinjen, nærmest side om side med Tanya Lund Andersens lovligt kække journalist.Til gengæld har Camilla Bendix og Jacob Weble nogle forrygende præstationer som selvsikkert forældrepar med jordforbindelse - og Benjamin Boe Rasmussen giver et sjovt bud på en lærer med selvfedme i autoriteten.Alligevel går dette australske stykke fra 2013 aldrig helt i hak med tidens fremmedhad. Dets påstand om en uforklarlig vrede over for islam bliver aldrig forløst, og dets flirt med terroristens psykologi forbliver også en påstand. Stykket klæder Folketeatrets internationale repertoireprofil, men ret beset er teksten ikke god nok.Desuden har scenografen Manfred Blaimauer skabt så kedsommelig en turnéscenografi, at tilskuerens øjne keder sig før ørerne.Så jo. Vreden smitter i tilskuersalen.Og som hovedpersonen siger det: »Alt, hvad der er interessant, sker, når vi holder op med at være pæne mennesker.«.amc@information.dk 
Teatret byder på vrede forestillinger om at være fattig og undertrykt - og om at måtte flygte for at få et bedre liv. Men også om at være aktivist på højrefløjen. Læs her, hvad ' Vredens Druer' på Betty Nansen Teatret, ' After Miss Julie' med That Theatre Company på Krudttønden og ' Vrede' på Folketeatret har til fælles!
Da Københavns Kommune søndag indviede sit største anlægsprojekt i nyere tid, Nordhavnsvej til en pris på knap 2,5 mia. kr., var der også erstatninger for 1,4 mio.kr. med i prisen. Det viser en opgørelse fra kommunen.Byggeprojektet har ført i alt 137 erstatningskrav fra naboerne med sig, hvoraf de 52 blev anerkendt. Erstatningerne er primært udbetalt i forbindelse med kosmetiske skader på bygninger, betonsprøjt på biler og støjgener, oplyser kommunen.Af de 85 afslag er fem - særligt om støjgener - nu anket til Overtaksationskommissionen.En af dem, som har krævet erstatning, er den pensionerede ingeniør Fleming Kjer, der bor på Strandvænget med fuld udsigt over det, som i en årrække var en byggeplads og nu er en tæt befærdet vej.»Kommunen har håndteret det ad helvede til, for at sige det meget kontant,« mener han, som fik afslag på erstatning for skader i sin lejlighed, hvor bl. a. stuk ifølge ham er faldet ned fra loftet på grund af byggeriet.Fleming Kjer har nu opgivet sit krav.»Jeg gad ikke at bruge mere krudt på det,« siger han. Men ejerforeningen i den ejendom, hvor han bor, fører fortsat en erstatningssag i Overtaksationskommissionen.ForholdsreglerKøbenhavns Kommune oplyser, at man i forbindelse med anlægsarbejdet tog sig en række forholdsregler for at sikre naboerne til byggeriet mindst mulig gene. Politikerne afsatte 14,5 mio. kr. til bl. a. at genhuse dem, der blev hårdest plaget af støjgener, og fastsatte grænser for, hvor store vibrationer byggeriet måtte fremkaldte. Kun én gang blev de grænser ifølge kommunen overskredet.Spørger man i Dansk Byggeri, indikerer tallene for erstatningssager da også, at missionen er gået hæderligt.»Det er et temmelig omfattende projekt over mange år.Så på den baggrund er 137 klager og 52 erstatninger ikke et foruroligende højt tal.Det er næsten umuligt at undgå klager, når man på denne måde arbejder i et beboelsesområde, men man skal selvfølgelig prøve at minimere det,« siger analysechef Andreas Fernstrøm.Teknik-og miljøborgmester Morten Kabell (EL) anerkender, at anlæggelsen af Nordhavnsvej har været mere indgribende for naboerne, end man kunne ønske sig.»Rigtig meget støj«»Det var en del kritik, da projektet blev besluttet, og jeg var en del af den. Det at bore en tunnel havde været meget mere fordelagtigt for Østerbros beboere. Den metode, som man valgte politisk, gav rigtig meget støj og møg til østerbroerne,« siger han, men peger på, at projektet blev, som det blev, fordi der ikke var penge til at bore en tunnel hele vejen til Nordhavn i første omgang.Københavns Kommune oplyser, at størstedelen af skaderne og deraf følgende erstatningssager udspringer fra arbejdet med spuns, da man »ramte et bygningsværk i undergrunden, som man ikke kendte til«. Mandag eftermiddag åbnede Nordhavnsvej for trafik.»Mange glæder sig til at kunne bruge vejen, men det er klart, at de lokale i området først og fremmest ser frem til, at entreprenørmaskinerne endegyldigt er væk, og det kan jeg sandelig godt forstå,« siger Morten Kabell.jacob.haislund@jp.dk Kommunen har håndteret det ad helvede til, for at sige det meget kontant.Fleming Kjer, nabo til byggeriet af den nye Nordhavnsvej.
Byggeriet af Nordhavnsvej i København har skabt vrede hos nogle borgere på Østerbro og har kostet 1,4 mio. kr. i erstatning.
REKRUTTERING At ansætte nye medarbejdere er en evigt foranderlig proces. Der er en konstant udvikling og variation når det kommer til jobtyper, virksomhedsprofil og de krav omverden stiller til henholdsvis virksomheder og kandidater.Men når en af landets største rådgivende ingeniørvirksomheder ansætter nye medarbejdere, er der alligevel en række fælles træk, der kendetegner henholdsvis den gode og den knap så gode kandidat.Thomas Hall, HR-og kommunikationsdirektør står i spidsen for Cowis overordnede rekruttering, og han gennemgår do's and don'ts i rekrutteringsprocessen fra ansøgning til lønforhandling .Lav din researchNår kandidater sender en ansøgning til et givent job hos Cowi, er det vigtigt, at de bruger ansøgningen til at fremhæve deres erfaring med konkrete projekter, deres evner og hvordan de to ting spiller op af de behov Cowi udtrykker i jobopslaget.- Det må ikke være for generisk.Man skal vise, man har forståelse for virksomheden.Man bør fremhæve fire-fem punkter, der taler for, at man er den rigtige til jobbet, så man hjælper mig med at fortolke cv'et, siger Thomas Hall.Han understreger, at en af ansøgningens vigtigste funktioner er at sælge kandidatens bedste kvaliteter, og at det derfor ikke er imponerende bare at liste cv'et op i prosaform.- Her har man mulighed for at demonstrere sin personlighed, og det er jo blandt andet derfor ansøgningen er så meget sværere at skrive end et cv, siger Thomas Hall.Unge bør tage chancerDe fleste unge ansøgere er udfordret af manglende erfaring, og det kan være svært at få brudt den onde spiral, at man jo ikke får erfaring så længe man er jobsøgende.Men her kan især personligheden og evnen til at udtrykke den være nøglen til at kæmpe sig forbi mere erfarne kandidater.- Hvis man er nyuddannet, er man typisk oppe imod et felt af flere kandidater med stor erfaring, og derfor bør man tage nogle chancer i forhold til at skille sig ud i sin ansøgning, siger Thomas Hall.Tal om det ubehageligeFor de som lykkes med deres ansøgning, og når frem til jobsamtalerne, gælder de samme overordnede principper.En anden væsentlig ting er, at kandidaten deler eventuelle ubehageligheder fra sin fortid. Hvis man er blevet opsagt i sit forrige job eller har andre ting i kufferten, som man helst ikke vil dele med sin måske kommende arbejdsgiver, så gør man sig selv en bjørnetjeneste ved at holde det for sig selv.- Det behøver jo ikke at være diskvalificerende. Der kan være mange grunde til, at det gik som det gik. Men man skal have i baghovedet, at man til en jobsamtale starter et tillidsforhold til en måske kommende chef, og nogle gang finder jeg måske ud af sådan noget lidt sent.Det er vigtigt, at man kan stole på hinanden, siger Thomas Hall.Lad chefen tale lønEn af de ting, som typisk kan være en akavet situation i en rekrutteringsproces, er forventningsafstemning, hvad angår løn og vilkår.Langt de fleste har sikkert siddet med svedige håndflader og et sammenkrøllet papir i lommen med en smertegrænse for lønniveauet. Og ifølge Thomas Hall er det vigtigt, at kandidater, der når til anden samtalerunde, har forberedt sig på en snak om løn og vilkår. Men de kan trygt lade sedlen blive i lommen.- Det er vigtigt, man lader chefen spille det på banen.Man har trukket den for langt, hvis jeg får indtrykket af, at det eneste kandidaten går op i er, hvor mange penge man får. Og det bliver jo måske slet ikke relevant at tale om lønnen, siger Thomas Hall.Tre fejl du skal undgå hos CowiHos Cowi skal jobkandidater undgå disse tre fejl, hvis de vil have en chance for at lande et job Kandidaten interesserer sig kun for sig selv Vis din interesse for virksomheden, ikke kun for dig selv. Det gælder i ansøgning og interview. Hvis vi spørger kandidaterne om de har spørgsmål til virksomheden, bør de vise en interesse og stille et spørgsmål Kandidaten vil ikke snakke om sine svagheder Der er ingen perfekte mennesker. Alle har nogle områder man gerne vil blive bedre indenfor. Der er det rart for virksomheden at vide, at man selv i det mindste er klar over det. Hvis du fremstår som om du ikke har nogle svagheder, skaber det en nervøsitet hos virksomheden Kandidaten bringer selv løn og vilkår i spil til jobsamtalen Vær klar til at besvare spørgsmål om dine forventninger til honorar og vilkår, men bring det ikke selv på banen. Det giver et indtryk af, at pengene er det væsentligste for dig.
Personlighed og ærlighed er to af nøgleordene, når Cowi skal finde den rigtige kandidat blandt flere ansøgere, fortæller HRog kommunikationsdirektør Thomas Hall.
MINE TO GRANMOSTRE, som i Klitmøller ernærede sig ved at agne kroge, supplerede deres indtægter med en halv snes får og en flok høns. En dag råbte min ene moster til den anden: " Severine, vi skal i en fart ha' vores vasketøj og høns og får ind. Sigøjnerne er kommet!".Dengang var sigøjnere nemlig betegnelsen for de romaer, som aktuelt bliver beskrevet i DR-dokumentarserien " Romaerne kommer".Indlemmelsen af de tidligere østeuropæiske lande i EU har nemlig betydet, at man i dag ser mange flere romaer i gadebilledet.Også i Danmark, især i København og Aarhus. Men de opholder sig også i mindre byer.Den nyeste forskning tyder på, at der er tale om et nomadefolk, der stammer fra egne af Indien, hvor de menes at være flygtet fra til det byzantinske rige, som kollapsede omkring 1400-tallet.Herefter rejste de videre til Europa. De rejser stadig fra sted til sted, og efter Anden Verdenskrig deporterede myndighederne dem - som regel til nabolandene på Balkan. Det afstedkom ofte stridigheder de europæiske lande imellem. Ingen ville modtage romafolket.Vendte de alligevel tilbage til deres hjemland, skete det ofte, at man klippede dem skaldede eller torturerede dem. I mange tilfælde blev de henrettet.I slutningen af Anden Verdenskrig beordrede Adolf Hitler i forbindelse med sit racehygiejneprogram romaerne udryddet.Det antages, at mellem 200.000 og 1.500.000 romaer blev henrettet. Tallene er af gode grunde usikre, da mange romaer ikke var registrerede nogen steder, men under alle omstændigheder anses henrettelserne af historikere for at være en af historiens største massedrab.I en tid, hvor romaerne igen er blevet en del af gadebilledet og samfundsdebatten, bør vi ikke glemme denne historie.DE NORSKE KRIMINOLOGER og samfundskritikere Ketil Bruhn og Nils Christie lancerede i 1985 begreberne den indre og den ydre fjende.Det var i forbindelse med deres analyse af befolkningers og i særdeleshed politikeres holdninger til kriminalitet og narkomani, at de pegede på den indre fjendes positive funktion som styrkelse af sammenhængskraften og sammenholdsfølelsen.Mennesket har brug for hjælp af en indre fjende for at kunne føle sig god og normal og på den rigtige side af loven.Romaerne er blevet denne indre fjende.Mange romaere sover i udstrakt grad på gaden, under broer og i garager - af angst for at blive pågrebet. Det har medført, at kun få af børnene går i skole, og at de voksne ikke har arbejde. De tjener til dagen og vejen ved for eksempel at sælge Hus Forbi og tigge. Nogle ernærer sig ved lidt plattenslageri.Retorikken i debatten og omtalen er stærkt bekymrende. Det er næsten kun negative og fordømmende kommentarer, man hører: " Det er også alle de romaer, der stjæler og tigger og ikke gider arbejde". " Det burde forbydes, at de samler flasker", og " de sover på gaden med deres små børn".Romaerne er langsomt ved at blive syndebukke. I min optik påtager politikerne og medierne sig ikke i særlig grad ansvaret for den kritiske udvikling på det seneste. Og kirkens folk sidder tilsyneladende på hænderne.Den nye lov, der giver politiet bemyndigelse til uden videre at smide tiggere i fængsel i to uger, begrundes med, at tiggeriet er " utryghedsskabende". Som De Radikales politiske ordfører Sofie Carsten Nielsen har udtalt, er det svært at forstå, at en 63 år gammel kvinde, der rækker hånden ud, kan være til fare for nationens sikkerhed. Hun bliver nu udvist af Danmark i seks år. Vi lader billedet stå.Er der mon evidens for, at den almindelige dansker er utryg i denne her kontekst? I så fald kunne man ønske sig at se dokumentation for det. Loven rammer i høj grad hjemløse - heriblandt romaerne, som bliver diskrimineret på grund af deres race og minoritet.FOR NYLIG SAD MIN KONE og jeg på fortovet uden for en café i Paris og drak en lækker kop café au lait og spiste et stykke chokoladekage. Få meter fra os ved rendestenen sad en romapige på 10-12 år med et lille bæger foran sig. Hendes sorte øjne var udslukte. Jeg rejste mig og gik hen og gav hende nogle mønter og tog intuitivt hendes hånd mellem mine hænder. Hun tog øjenkontakt, og det var, som solen steg op og oplyste hendes øjne. Hun kunne ikke skjule et lille smil. Det var, som om noget i mig smeltede.Jeg har haftdet sådan, at tiggere burde gøre sig fortjent til penge ved at gøre et eller andet. Synge, jonglere eller lignende eller som i Danmark at sælge Hus Forbi. Men hvorfra skulle en lille pige eller voksen mand få kræfter til at stille sig op og optræde.Personligt er jeg ligeglad med, om en og anden ville kalde mig selvgod eller hævde, at jeg har et grænseløst forhold til begrebet næstekærlighed og solidaritet.Det har jeg faktisk. Jeg er dybt uenig, når præster i folkekirken mener, at kærlighedsbuddet kun omfatter de allernærmeste familiemedlemmer og venner.På Louisiana udstiller for tiden kunstneren Tal R. I et af hans billeder kan man læse teksten: " Den fremmede åbner vores kultur. Han besudler den ikke".Dette statement opfatter jeg som en opfordring til at påskønne de fremmede, som ikke kun er et problem, men også beriger vores liv ved at sætte vore egne vestlige kulturværdier i relief. På godt og på ondt.Danmark er jo som bekendt et af Europas rigeste folkeslag, og som sådan har vi en etisk begrundet pligt til at vise vores overskud ved at være langt mere imødekommende over for et af EU's allerfattigste folkeslag, som lever i ekstrem fattigdom.Romaerne er i et hastigt tempo ved at blive vores nye indre fjende, som kan flytte fokus fra langt alvorligere og grundlæggende problemer i landet.Det ville klæde politikere i Folketinget og i Europa-Parlamentet at lægge et langt større pres på vore østlige venner i EU og kræve, at de stopper hetz og forfølgelse af de omkring 12 millioner romaere, der formentlig opholder sig Europa. Jan Morell er kunstner og forfatter.Personligt er jeg ligeglad med, om en og anden ville kalde mig selvgod eller hævde, at jeg har et grænseløst forhold til begrebet næstekærlighed og solidaritet.Det har jeg faktisk.

Når man spørger BTs slagtermester, hvordan danskerne har det med tunge, indrømmer han: »Ikke særlig godt.« I årtier er danskernes indtag af indmad faldet til noget nær et nulpunkt. Mange af tidligere tiders hverdagsfavoritter som stegt lever, hjerter i flødesovs og pålægstunge på rugbrødet er gået mere eller mindre i glemmebogen i hjemmekøkkenet.Men går du ud og spiser, vil du opdage det modsatte.»Indmad er helt klart oppe i tiden. Stadig flere restauranter bruger i dag indmad, men også haler og ører. Det er meget moderne,« fortæller BTs gourmetslagter Peter Steen.Selv har han i denne uge vovet sig ud i en opskrifttil BTs læsere, som han godt ved, at nogle formentlig lige skal sluge.»Danskernes forhold til tunge er jo ikke særlig godt. Der bliver spist meget lidt af det. Men jeg tror bare, det handler om at lære folk at tilberede det, så det ser lækkert og appetitligt ud,« siger Peter Steen.Mange danskere vil nok forbinde tunge med barndommens grå og kedelige pålægsskiver hos bedsteforældrene.Ligner foie grasMen Peter Steen vil i stedet have dig til at servere marineret og grillet kalvetunge næste gang, solen skinner, og naboerne kommer til middag på terrassen.»Når jeg laver tunge på den her måde, så ligner det nærmest foie gras. Det er super lækkert.Dine middagsgæster vil blive meget positivt overraskede,« lover han.Tunge regnes for indmad som lever og nyrer, men det særlige ved tunge er, at det er en meget stor muskel.»Det er en muskel, som bliver brugt rigtig meget. Derfor er der sindssygt meget smag i den. Og derfor er det så ærgerligt, at mange ikke bruger den,« siger han.Tunge er - ligesom anden indmad - billigt at købe råt.»Vi er ovre i hakkekødspriser,« som Peter Steen udtrykker det.Ekstra tid i køkkenetTil gengæld for den lave pris skal du ' betale' med lidt ekstra tid i køkkenet. Tunge skal ligge i saltlage i hele to døgn for at mørne kødet. Først derefter kan du tilberede det.»Derfor er det heller ikke en billig ret på restauranter.Men hvis du gør arbejdet selv, så får du et virkelig lækkert stykke kød til en meget lav pris,« siger Peter Steen.Det er ikke svært at ' sprænge' tunge, som det hedder. Kødet passer sig selv i saltlagen, indtil du tager det ud af køleskabet, koger det i marinade, skærer det ud i skiver og griller det.Madeira-grillet kalvetunge med ærte-risotto (4 pers.)INGREDIENSER 1 hel kalvetunge 1 l vand 100 g salt 2 rødløg 1 gulerod 2 laurbærblade 10 hele peberkorn frisk timian 1 porre 1 dl Madeira 1/ 2 dl rapsolie ÆRTE-RISOTTO: 500 g friske ærter i bælg 1 zittauerløg 1 fed hvidløg 200 g risottoris 1 dl tør hvidvin 6-7 dl af fonden fra kalvetungen 1 dl mælk parmesan efter smag smør efter smag kørvel søde ærteskud olivenolie SÅDAN GØR DU: DAG 1: Kalvetunge: Bring vandet i kog og rør saltet i, kog til det er opløst. Køl saltlagen af, placer tungen i et fad og dæk med saltlage. Stil det i køleskabet i to døgn.DAG 3: Kalvetunge: Bring madeiraen i kog, kom 1/ 2 finthakket rødløg i og reducér, til det får en karamelagtig, halvtyk konsistens. Pisk med olien og stil til side. Kog den sprængte tunge i 1,5 time sammen med porre, rødløg, gulerod, laurbærblade, peber og timian. Tag den op og lad den køle en smule, si fonden og flå det tykke yderste lag af tungen. Flæk tungen på langs og læg stykkerne med skærefladen i marinaden på køl, til du skal grille dem. Tungen må meget gerne trække fire-seks timer. Grill ved høj varme og skær i tynde, skrå skiver.Ærterisotto: Hak løget fint og steg stykkerne klare i en smule olivenolie, uden at de tager farve.Kom risene ved og pres hvidløget i gryden, steg videre under omrøring et par minutter og tilsæt så vinen. Lad det småsimre et par minutter og tilsæt så fonden fra kalvetungen, en deciliter ad gangen. Vent, til risene næsten har absorberet væden, før du tilsætter den næste deciliter.Bliv ved med at røre rundt i risottoen. Når du har tilsat de første 6 dl fond, tilsættes mælken. Hvis risottoen stadig har for meget bid, når mælken er væk, kan du tilsætte en dl fond mere. Når risottoen er færdig, tilsættes de afbælgede ærter, smør og parmesan. Rør rundt og lad trække et par minutter i gryden inden servering. Pynt med grofthakket kørvel og ærteskud og servér med skiver af grillet tunge.DERFOR SALTER MAN KØDSaltning en gammel konserveringsmetode fra før køleskabets tid. Med tiden har vores smagsløg vænnet sig til den salte smag, og derfor saltes mange ting stadig, selvom det strengt taget ikke er nødvendigt. I dag salter vi stadig oksebryst, rullepølse, hamburgerryg og skinker.Primært fordi saltet også har en mørnende effekt på kød, der normalt kræver lang kogetid.Saltning forkorter nemlig kogetiden en smule.På den måde bevarer du lidt af kødets struktur uden at få et mindre mørt stykke kød.plus@berlingskemedia.dk »Indmad er oppe i tiden.Stadig flere restauranter bruger det« PETER STEEN.LÆKKERT - LET OG LIGETIL En slagter, en bager, en grøntsagsentusiast og en chokoladeelsker skiftes hver uge til at give os de bedste trick og opskrifter. God fornøjelse! I KØKKENET I DAG: PETER STEEN SLAGTERMESTER.SÅDAN FÅR DU FAT I TUNGETiden, hvor tunge og anden indmad som lever og hjerte lå fast i supermarkedernes kølediske, er forbi. Men er der en slagter i dit lokale supermarked, kan han sagtens skaffe tunge til dig.Du kan også bede slagteren lægge tungen op i det saltkar, han har ude bagved. Så skal du kun koge og grille den bagefter.
BTs MADSKOLE Hvad siger du til at marinere og grille en kalvetunge? ' Der er sindssygt meget smag i,' lover BTs slagter.
Tak for Anne Knudsens interessante artikel om »Det indiske kvinderegiment« (den 24. maj). Det undrede mig dog, at regimentet blev fremstillet som verdens første kvinderegiment, da det vist er almindeligt kendt, at Den Røde Hær under Anden Verdenskrig rummede en del kvindelige enheder, blandt andet de berømte »nattehekse«. Mindre kendt er nok, at kvindelige enheder ikke var en kommunistisk idé, men at de allerede blev etableret efter Februarrevolutionen i 1917 - og i flere tilfælde ligefrem kæmpede imod Den Røde Hær under borgerkrigen.

Peter Stougaard husker stadig den sommerdag, hvor beboerne på alle fire etager sad på deres altaner og spiste aftensmad.»Jeg tog endda et billede af det. Så glad blev jeg. Når vi alle kan sidde ude og nyde vores mad, bliver det ikke meget bedre«, lyder det med stor entusiasme fra den 61-årige altanejer.Han bor med sin kone i en ejendom på Østerbrogade i København, som for to år siden fik altaner.»Er der bare en lille smule sol, drikker vi vores morgenkaffe derude. Det er så hyggeligt«, fortæller han.Peter Stougaard er langtfra alene om at få opfyldt drømmen om en altan i storbyen. Der er sket en sand eksplosion i altaner i de to største byer i Danmark.Københavns og Aarhus Kommuner har for Politiken trukket tal for de senere års byggesager, som omhandler altaner. Siden 2006 er antallet af altanbyggesager i København fordoblet fra 215 til 404 sager i 2016. Tallet siger ikke noget om det faktiske antal altaner, som for hver sag kan variere, men om en stigning i altanprojekter.Samme billede går igen i Aarhus, hvor der i 2007 var 103 ansøgninger om etablering af altaner mod noget nær det dobbelte - 197 - i 2016.Også tal fra et af Københavns travleste altanfirmaer, Altan. dk, viser en eksplosiv stigning. Her er antallet af solgte altaner steget fra 1.375 i 2008/09 til 2.983 i 2015/16. Altså mere end en fordobling.»De senere år er det gået rigtig stærkt«, bekræfter Søren Faebo, markeds-og udviklingsdirektør i Altan.dk.Ejendomsmæglerkæden base1, der sælger ejer-og andelslejligheder i København, bekræfter interessen.»99 procent af vores kunder efterspørger altaner på lejligheder«, siger Tony Robinson, administrerende direktør i base1.Også arkitekt Camilla van Deurs understreger altanernes status: »I dag kan man slet ikke forestille sig at bygge nye boliger uden, at der er totre altaner, så man både får morgen-, middags-og aftensolen. Altaner er lig med det gode liv i byen«. Camilla van Deurs er partner og direktør i Gehl Architects og har skrevet ph. d. om uderum og udeliv i byerne.»Idealet i dag er, at folk sidder på deres altan og griller. Men altanen bliver samtidig brugt som et pynteelement, som arkitekten kan dekorere bygningen med. Ørestad er en opvisning i ekspressionistiske altaner«, forklarer hun.Her kan man næsten høre sukket fra arkitekt og ph. d.-studerende på Kunstakademiets Arkitektskole Morten Birk Jørgensen. Han er ikke altanhader, understreger han. Men udviklingen bekymrer ham.»Det har nået et omfang nu, der er så stort, at det får konsekvenser for, hvad det er for en by, vi lever i«, lyder hans overordnede pointe.Han efterlyser omtanke på en lang række punkter. Det arkitektoniske er blot ét af dem. Og her retter han især skytset mod de altaner, der sættes op på gamle københavnske brokvarterhuse, som ikke er født med dem.»Man hænger lige nu altaner op på en bygningsmasse, som er bærer af en håndværkstradition, der er værd at tage sig af på en seriøs måde. Men der er ingen bygningskultur, der definerer, hvad der må komme op på de facader.Det er laveste fællesnævner, når alle vælger altaner med galvaniserede rammer og tropetræskanter, som slet ikke taler pænt sammen med de huse, de sidder på«, mener Morten Birk Jørgensen.Sjældent afslagDen glade altanejer Peter Stougaard bor i et brokvarterhus. Som tovholder på ejendommens altanprojekt fortæller han, at der er blev brugt meget tid på at beslutte, hvordan altanerne skulle se ud.»Vi endte med at lade os inspirere af altanerne på ejendommen ved siden af os. Vores altaner er i nøjagtigt samme design, så der er en stilmæssig helhed«. Altaners udseende er ganske rigtigt ikke det, der lægges mest vægt på i de retningslinjer, som kommunerne behandler altansager efter. Retningslinjerne omhandler altanernes størrelse og placering, deres anvendelighed og hensynet til dagslys, naboer, bygningens proportionering og byrummet.I Aarhus Kommune erkender man, at en altan kan have stor indvirkning på bygningens og byrummets udtryk.Derfor er der heller ikke ubegrænsede muligheder for at få en altan. Men kommunen er generelt positiv indstillet: »Der gives sjældent afslag på ansøgninger.Men der kræves ofte tilpasninger af projektet for at afveje alle relevante hensyn«, fortæller specialkonsulent Mette Rudbeck fra teknik og miljø i Aarhus Kommune.For Aarhus Kommune vejer det tungt, at altaner giver nye små åndehuller i byrummet, og at de bidrager til et bedre byliv og øger boligernes kvalitet.I det gode hverdagsliv skal der ifølge kommunen være plads til både grønne gårdrum, hvor fællesskabet får rammer til at udfolde sig, og plads til altaner til det mere private ophold.Men ifølge arkitekt Morten Birk Jørgensen svækker de mange altaner netop de fælles byrum.»Lejligheder bliver lagt sammen, altaner kommer på. Folk får mere plads, så alting kan foregå i det private rum. Vi må spørge os selv, om det er en kedelig måde at bo i byen på, når vi flytter alle funktioner ind i det private rum«, siger arkitekten.Han er overbevist om, at altaner får betydning for brugen af byens fælles pladser, og han frygter, at gårdene ikke bliver brugt.Men bliver gårdene brugt i forvejen? Det spørgsmål kan arkitekt Camilla van Deurs svare på. Hun har i sin ph. d. om uderum og byliv fra 2010 spurgt over 1.000 københavnere om deres brug af uderum. Og svaret er klart.»Altaner tager liv fra gården og det fællesskab, der er der. Når du får et andet nært udeareal, som du har en mere direkte adgang til, så vælger du det«, fortæller hun om sin undersøgelse.En dårlig byttehandelMen skaden er omvendt ikke stor. For fra 2. sal og opefter er turene i gården alligevel sjældne.Stuetagen og 1.-salslejligheder står for 65 procent af det, der sker i et gårdmiljø.»Bor du højere oppe, er gården en tabt sag. Man orker ikke at bære aftensmaden ned fra 3. sal. Derfor ser man jo også skraldeposer hobe sig op på bagtrapper«, siger Camilla van Deurs.Hun tilføjer, at hendes undersøgelse viser, at 50 procent af dem, der bor i lejlighed, bruger kun gården en enkelt gang på et år. Omvendt bruger 65 procent deres altan dagligt i sommerperioden.Camilla van Deurs er ikke bange for, at parker, cafeer og strande i byerne skal blive affolket, fordi folk kan solbade, grille og drikke kaffe på altanen.»Det er nogle helt andre oplevelser og stimuli, vi søger, når vi tager ud til stranden eller går på café. Folk, der bor i byen, bruger den også«, påpeger Camilla van Deurs.Hos Altan.dk erkender man, at altaner ændrer byens liv. Men til det bedre, lyder budskabet.»Mange altanejere gør meget ud af at gøre deres altaner hyggelige med blomster og forskelligt altantilbehør.Det skaber stemning og miljø i bybilledet.Der opstår mere kontakt mellem livet i gade-og gårdplan og folk i lejlighederne, når de kommer ud på deres nye altaner«, siger Søren Faebo.Det er også det, Peter Stougaard har oplevet i hans ejendom. De har en gård med masser af blomster og træer, men uden sol. Derfor bliver den ikke brugt.»Altaner har ikke medført en reduktion af vores gårdliv, for vi brugte ikke gården. Men når vi står ude på vores altaner, får vi faktisk snakket lidt mere sammen«, siger han og fortæller også, at altanen holder ham og konen i byen, hvor de ellers ville være taget i sommerhus.I Aarhus Kommune er man dog også bevidst om, at altaner kan være til gene.»Altaner kan være en ulempe for andre.Man kan have et uderum for sig selv, men det kan ikke være helt privat.Man kan både se og høre sine naboer og genboer fra altaner. Det er et grundvilkår«, siger specialkonsulent Mette Rudbeck.I Københavns Kommunes retningslinjer for altaner og beregninger af dagslys fremgår det, at »en altan med en anvendelig dybde medfører væsentlige forringelser i dagslys for de vinduer, den dækker«. Dækker altanen to vinduer i stedet for et, er forringelsen i dagslyset »næsten dobbelt så stort«. Ifølge arkitekt Morten Birk Jørgensen betales den højeste pris for de mange altaner netop af underboer, der ikke selv har altan.»Hvad der sker af lysreduktion i de lejligheder, er efter min mening katastrofalt.Underboerne pådrages et drastisk reduceret dagslys. Taget i betragtning, hvor få dage om året folk bruger deres altan, og hvor mange dage rummene ligger i skygge, er det for mig at se en dårlig byttehandel«, siger han.Altanerne, hvor Peter Stougaard bor, er 4 meter lange, dækker 2 vinduer og er 1,5 meter dybe. Dermed hører de til de allerstørste af de nyetablerede altaner på ældre bygninger i København.Peter Stougaard bor på 3. sal og har derfor meget lys. Skyggeeffekten fra overboens altan betyder altså ikke det store.»Luxtabet opvejes ved, at et vindue nu er blevet til en altandør med et større glasparti«, fortæller han.Nyt rekordårIfølge Københavns Kommunes dagslysberegninger giver en altandør i rummet under en altan mere dagslys, men »ikke så meget, som opholdsaltanen oven over tager«. Peter Stougaard er selv overrasket over, at 1.-salen i hans ejerforening stemte ja til altanprojektet: »Selv om de ikke får sol, ville de også gerne kunne åbne dørene til den friske luft«.Netop på grund af lystab og for at maksimere antallet af dage, hvor altanerne kan bruges, er placeringen af dem afgørende, understreger arkitekt Camilla van Deurs.»Det er vigtigt, at altanen ligger i sol og i læ. Derfor skal den ikke ligge nordvendt.Men den skal heller ikke - som mange fejlagtigt tror - være sydvendt, for vi sidder ikke på altanen klokken et hver dag. Vi sidder der fra klokken 17 til 19 i aftensolen, som er sydvestvendt«, siger Camilla van Deurs.Morten Birk Jørgensen vil gå så langt som til at kalde nordvendte altaner for »byens nye pulterrum«. »Det er åbenlyst, at det ikke er rart at opholde sig på de altaner, hvor der aldrig kommer en solstråle. Ingen vil sidde fuldt eksponeret og fryse i skyggen.Alligevel ser man masser af nordvendte altaner i København«, påpeger han.I hans optik kan nordvendte altaner højst bruges som spekulation for at opnå en højere salgspris på lejligheden.Og ifølge Tony Robinson fra base1 er altaner ganske rigtigt altid en god investering: »Hvis du spørger ejendomsmæglere, om det er en god idé at få en altan, er der kun ét svar: Ja. Og kan du så se at komme i gang«. Typisk koster en altan fra 100.000 kroner og opefter at etablere. Det er forskelligt, hvordan ejer-og andelsforeninger vælger at finansiere altanerne, men ofte betaler beboerne et månedligt beløb på 500-600 kroner for altanen.Til gengæld kan lejligheder med altan sælges for op til 300.000-400.000 kroner mere.»Du taber aldrig på en altan. Det er indiskutabelt, at lejlighedens værdi stiger«, lyder erfaringen fra base1' s direktør.2017 ser allerede nu ud til at sætte ny rekord for antallet af altaner. I hvert fald hos Altan.dk.Mens der blev solgt lige under 3.000 altaner i regnskabsåret 2015/16, er der allerede i de første 5 måneder af dette regnskabsår solgt 1.451 altaner. Og højsæsonen for henvendelser begynder først nu.»Efterspørgslen er stor, især her i forårssæsonen, hvor lejlighedsejerne rigtig får lyst til at komme ud at nyde byens puls fra deres eget lille uderum i byen«, fortæller Søren Faebo fra Altan.dk.Som udgangspunkt skal man regne med, at processen fra idé til projektbeskrivelse til godkendelse hos kommunen og til altanerne er færdigmonterede tager to år.Hos Peter Stougaard på Østerbrogade blev der hele vejen gennem altanprojektet arbejdet med en særlig deadline.De skulle hænge der 1. april for to år siden.»Og sådan blev det«, fortæller han.»Vi kunne helt efter planen nyde påskefrokosten på vores nye altan«.Er din altan endnu ikke helt sommerklar? Læs med på side 8, hvor interiørbloggeren Lotte Andreasen guider til det bedste altanliv.line.felholt@pol.dk Altaner tager liv fra gården og det fællesskab, der er der Camilla van Deurs, arkitekt.Fakta: FAKTA OVERVEJER DU ALTAN?Københavns Kommune sagsbehandler ansøgninger om altaner ud fra et sæt retningslinjer. De omhandler bl. a.størrelse, udformning og placering.Derudover kan lokalplaner, servitutter og fredninger have indflydelse på etablering af altan. De vejledende standardstørrelser skal sikre afvejning mellem hensynet til de beboere, der ønsker sig en altan, og beboere i de underliggende lejligheder, der vil få forringet dagslys. Alt efter afstanden til nærmeste bygning kan københavnere få altaner med en dybde på 70-150 cm.Længden af altanen afhænger af antallet af vinduer i de underliggende lejligheder. Da altaner påvirker lysindfaldet, udsender kommunen høringsbreve til dem, der bor under en altan. Aarhus Kommune følger også et sæt retningslinjer, som man dog er i gang med at modernisere.
TENDENS ALTANLIV Altaner giver luft og udeliv. Derfor stiger antallet af dem eksplosivt i byerne. Men de ændrer også vores eget liv og byens. Er det godt eller skidt? Altanejere, arkitekter og kommuner er langtfra enige.
Danmark træder ind på VM-arenaen i dag, og det skræmmer måske ikke nogen, men det bliver med et par topmotiverede mænd, der har gjort alt - altså alt det lovlige - for at skaffe et godt VM-resultat.3.000-meter-forhindringsløberen Ole Hesselbjerg har opholdt sig i St. Moritz, mens maratonløberen Abdi Hakin Ulad har været i Kenya for at pudse formen af.Men der er forskel på betingelserne.Hesselbjerg skal først kvalificere sig til finalen i sin disciplin, mens Ulads kvalifi-kation til den direkte medaljestrid over 42,195 km bygger på tidligere resultater.»Det har været fire gode uger i Schweiz«, fortæller Ole Hesselbjerg, der er kommet til London direkte fra St. Moritz.»Jeg synes, det har fungeret fint, og jeg fandt en god træningsrytme lidt væk fra hækkene. Men jeg har jo også trappet ned for at være helt frisk til VM«. »Kun en enkelt tur over hækkene hver uge, og det må endelig ikke blive mere, for det er hårdt for kroppen. Men jeg føler mig i god form, og jeg har løbet de rigtige tider til træning«, siger løberen, der også klart melder ud, hvorfor han er kommet til London »Mit mål er at nå finalen. Det er et stort mål i det selskab, men det skal man have.Jeg er egentlig ligeglad med, hvilken type heat jeg får. Jeg er både til et taktisk og til et hurtigt løb. På det her niveau er det svært at styre noget, så jeg er klar til det hele. Men jeg synes, det er fedt at have det taktiske aspekt med i min disciplin«. Ole Hesselbjerg er VM-debutant ligesom Abdi Hakin Ulad og Anna Emilie Møller, og han ser frem til en stor oplevelse.»VM har været et kæmpe mål det seneste år. Bare det at få lov til at løbe med de bedste i verden. Det er stort, og jeg var heldig at kvalificere mig tidligt, så jeg har kunnet planlægge min træning helt, som jeg ville«, fortæller Ole Hesselbjerg.Han erkender også, at sæson 2017 i høj grad vil blive bedømt på, hvordan han klarer sig i London.I øvrigt stødte Hesselbjerg på en af VMmedaljefavoritterne i St. Moritz, USA's Evan Jager, der tog OL-sølv i Rio sidste sommer. Danskeren regner amerikaneren og så kenyanerne for guldfavoritter på tirsdag.Abdi Hakin Ulad havde en kaotisk afsked med Kenya, da hans fly blev forsinket med et døgn, og maratonløberen nåede ikke at få testet sine tal på August Krogh efter sit ophold i højderne. Men han virker ikke bekymret over det.»Jeg har haft 32 dage i Kenya, og det var i øvrigt i Ngong Hills, tæt på, hvor Karen Blixen i sin tid var. Jeg boede i 2 kilometers højde og løb så ruter yderligere 400-500 meter op. Virkelig hårdt hver morgen, for det er svært at sove ordentligt om natten i den højde. Men jeg fået en masse ud af det alligevel, fordi det for mig især er det mentale, der er vigtigt. Der er en helt særlig ånd det sted«, siger Abdi Hakin Ulad.»Man bliver presset til det yderste, blandt andet af en tidligere verdensrekordholder som Patrick Makau, og man lever under samme forhold som de andre med lidt dårlig mad - nogle gange kun hvide ris og bønner. Faktisk tog jeg hver søndag ind til Nairobi for at få en ordentlig bøf. Men jeg har suget til mig,, og jeg er blevet klogere. Det er et sted, hvor jeg virkelig føler, jeg lærer noget«. Når den 26-årige løber bliver spurgt til sin fremtidige udvikling, tøver han ikke med at fortælle, at han mener, det kan lykkes for ham at komme helt ned på 2: 08 på sin maraton. Hans personlige rekord hedder 2: 14.03 timer.»Jeg har forberedt mig optimalt, så jeg har på en måde ro på, men jeg glæder mig meget til at løbe, for det at stille op for Danmark ved VM er jeg meget stolt af. Det gælder nu om at holde fokus og faktisk løbe lidt i sin egen verden. Det koster for mange kræfter at holde styr på andre ting undervejs«, fortæller Abdi Hakin Ulad.To danskere, der ikke kan vente længere.Nu vil de bare løbe - helst stærkt.carsten.godtfredsen@pol.dk Fakta: FAKTA Danskere og finaler11.05: Ole Hesselbjerg løber heat i 3.000 meter forhindringsløb 11.55: Abi Hakin Ulad løber maraton Søndagens finaler (minus maraton) 20.00: Stangspring (kvinder) 21.35: Kuglestød (mænd) 22.50: 100 meter (kvinder).
VM I ATLETIK Både Ole Hesselbjerg og Abdi Hakin Ulad har været på højdetræningslejr, og nu skal de så forsøge at høste et godt resultat.
Det er Fusionsudvalget, som også er den kommende bestyrelse for det samlede teater, der med Annette Sadolin som formand har peget på den nye direktør. Han overtager ledelsen af teateret den 1. september 2017. Inden tiltrædelsen vil han som konsulent varetage forskellige opgaver for teateret.Bestyrelsesformand Annette Sadolin siger: " Ud af et meget stærkt ansøgerfelt er vi glade for og stolte over at have valgt Emmet Feigenberg.Vi har lagt vægt på, at den nye teaterdirektør har en stærk scenekunstnerisk pro-fil med visioner, der har et nutidigt perspektiv. Med Emmet Feigenberg får vi en erfaren leder med solide værdier, handlekraftog gode samarbejdsevner, der er væsentligt for en vellykket fusionsproces." Den 62-årige Emmet Feigenberg blev uddannet i årene 1975 til 1979 på Det Kongelige Teater og på National Theatre i London. Han har været freelance sceneinstruktør siden 1976 med opgaver på et flertal af Danmarks teatre samt på Dramaten i Stockholm. Han har iscenesat omkring 175 forestillinger, herunder også for tv og radio. I perioden fra 1985 og femten år frem var han tilknyttet Radiodrama under DR som fast instruktør og dramaturg. Fra 2008 til 2015 var han skuespilchef på Det Kongelige Teater. I 2008 var han medstifter af det europæiske teaternetværk mitos21.Emmet Feigenberg har desuden arbejdet som vejleder, gæsteunderviser og instruktør på teaterskolerne i København, Aarhus og Odense, og han har oversat skuespil fra engelsk, tysk og svensk. Han er endvidere tilknyttet CBS som ekstern lektor.Hans seneste iscenesættelser var den reumertnominerede " Vintersolhverv" på Det Kongelige Teater og " Livlægens besøg" på Betty Nansen Teatret, begge i 2016.Emmet Feigenberg siger i anledning af sin nye stilling: " Det nye samlede teater i København åbner helt særlige muligheder for udvikling af scenekunsten i Danmark. Jeg ser det som min opgave at indbyde tidens stærkeste talenter til at være med til at forme fremtidens teater. Både det store, spektakulære og folkelige. Og det, der søger i dybden og afprøver grænserne." Emmet Feigenberg, der er bosat på Frederiksberg, har siden 2001 været giftmed skuespiller Anne Birgitte Lind Feigenberg.navne@k.dk 
Emmet Feigenberg skal stå i spidsen for det nye teater på Østerbro i København, når Republique og Østre Gasværk Teater fusioneres pr. 1. juli portræt.
Vejen fra kirken til Renata Wojewska og Janusz Wojewskis lejlighed går tværs gennem parken.De er i søndagstøj og uldfrakker, hun med nylonstrømper, han i en prikket skjorte og charmeklud. Janusz Wojewski voksede op her i Wejherowo, en nordpolsk forstad med 50.000 indbyggere, og da de blev gift, flyttede Renata Wojewska hertil fra nabobyen.Hver søndag siden de mødte hinanden for omkring 40 år siden, har de gået den tur. Først bare de to, dengang de var midt i tyverne, siden med deres to små døtre, og nu, hvor begge døtre er flyttet hjemmefra, går de igen bare de to gennem den lille, nedslidte park. Én forandring er der dog sket: Efter Polen blev medlem af EU i 2004, er parken blevet renoveret for EU-midler og har fået træningsredskaber, legepladser, springvand - og et stort skilt med det stjernede EU-flag.Dem er der mange af i Polen på veje, tog og stationer. Polen er det EU-land, der modtager flest EUmidler, og i alt vil landet i 2020 have fået tildelt mere end 100 milliarder euro i støtte.»Medlemskabet af EU er det bedste, der er sket for Polen i mange år,« siger Janusz Wojewski, da de er nået hjem i lejligheden.Deres lejlighed er lille og holdt i brune nuancer med gule lædersofaer og mørke træpaneler. Vægge, borde og skænke er fyldt med billeder. Et af dem er af deres yngste datter, Aleksandra Wojewska, fra hendes dimission fra Aberdeen University. Som 18-årig rejste hun til Skotland for at studere, og nu er hun ved at tage sin kandidatgrad i Danmark.Den ældste datter blev hjemme.Katarzyna Kasprzycka er lige trådt ind ad døren med sin mand og deres toårige søn, Wiktor. Han går i gang med at bygge lego på stuegulvet, mens hun forsøger at tørre ellevetaller af snot væk under hans næse.»Selv om du synes, at EU er det bedste, der er sket for Polen, har du mistet din datter på grund af det,« siger Katarzyna Kasprzycka drillende til sin far.Østershatte og julefrokostSiden det kommunistiske styre faldt i 1989, Polen åbnede sig mod Vesten og kom med i EU, er udviklingen gået stærkt. Med de åbne grænser og den frie bevægelighed er økonomien boomet, ligesom folks levestandard. Aleksandra Wojewskas generation har muligheder i livet, som hendes forældre ikke havde, og det kan gøre det svært at finde fælles ståsted. Familien Wojewska lever som store dele af polakkerne nærmest i to verdener på én gang.I en butik på Jægersborggade i København sidder den bortrejste datter.25-årige Aleksandra Wojewska har afbleget sit mørke hår og samlet det i en knold på toppen af hovedet. Hun har ikke været i kirke. Hun har en lille smule tømmermænd, og de næste mange timer har hun vagt i Beyond Coffee, hvor hun som frivillig sælger østershatte dyrket i kaffegrums. I baggrunden kører Beatles' sang »Eleanor Rigby« om »all the lonely people«. Når en kunde træder ind, går hun straks i gang med at fortælle om kaffegrums og svampe, insekter og bæredygtighed. Når hun ikke står her, studerer hun miljø-og naturressourceøkonomi på Københavns Universitet, arbejder som tjener på Vesterbro og er frivillig i en bogbutik.»Har du styr på maden til julefrokosten?« spørger en af de andre frivillige inde fra baglokalet.Aleksandra Wojewska har sagt ja til at stå for den årlige julefrokost, selv om hun er en af de eneste, der ikke er dansker.»Men det er jo mig, der skal integreres,« siger hun og griner. For det her er hendes liv nu.»Det er svært for mine forældre at relatere til mit liv, og det betyder, at vi misforstår hinanden.« Første gang Aleksandra Wojewska rejste ud af Polen, var en ferie til Bornholm med hendes forældre. Det var også hendes fars første rejse ud af landet.Aleksandra Wojewska var 12 år, hendes far var 52. Forældrene voksede op i en tid med madrationer, hvor al udrejse blev kontrolleret, og pas blev opbevaret på politistationen.»Det er hårdt at være den første til at rejse ud og bo i Europa,« siger hun.Et liv der er til at forståØjnene er ens, og de to søstre har samme frisure, men Katarzyna Kasprzycka har en guldring om fingeren, og hun bor i Polen. Udenfor falder støvregnen på den øde vej i Rumia, hvor hun bor med sin mand, Bartek Kasprzycki, og deres søn.Et par timer inden dagens søndagskage med forældrene er de gået ned til deres underbo og hendes datter, som slås med Wiktor om en dukkevogn.»Han vil så gerne have sådan én - men min far er allerede utilfreds med, at vi købte et børnekøkken til ham.Ifølge ham er det ikke en mands job at lave mad, tænk hvis han så ham nu,« siger Katarzyna Kasprzycka og smiler til sin søn, der har vundet slaget om dukkevognen og nu skubber den rundt på stuegulvet.Katarzyna Kasprzycka er 32 år og har boet her i boligblokken, siden hun blev gift i 2011. Hendes engelsk er ikke helt lige så sikkert som Aleksandra Wojewskas, men hun går til undervisning for at blive bedre. Hun gik på universitetet, da Polen blev medlem af EU, og med medlemskabet kom muligheden for at rejse ud og studere. Enten på udveksling gennem Erasmus-programmet eller ved at tage en fuld uddannelse i et andet EU-land. Den mulighed har mange polske studerende benyttet sig af, men ikke Katarzyna Kasprzycka. Hun forelskede sig, blev og giftede sig.»Jeg ville gerne have været ude, jeg ville også gerne bo alene en dag. Jeg gik jo direkte fra at bo hjemme til at flytte sammen med min mand. Jeg har aldrig prøvet at bo alene... Men det kan jeg nå endnu,« siger hun og dasker til sin mand, der bryder ud i et stort grin. »Det er meget svært for vores forældre at forstå Aleksandras liv. Det er nemmere for dem at forstå mit - jeg har en familie, barn, fast job, og det er det, mine forældre ønsker for os begge.« Bartek Kasprzycki lyner Wiktors jakke, bærer ham ned i familiens bil, og så kører de afsted mod hendes forældre i nabobyen.Når det bedste råd er: Bed!En cykel fræser forbi Aleksandra Wojewska.Hun krydser Assistens Kirkegård på Nørrebro mellem popler og gravsten på vej til sit andet frivillige arbejde, hvor hun skal hente nogle nøgler. Som barn kunne Aleksandra Wojewska godt lide strukturen i den katolske kirke i Polen - de små traditioner, og at »det var noget, man gjorde sammen som familie hver søndag«. Men da hun blev ældre, fik hun sværere ved at forstå og leve op til kirkens normer og regler. Hun syntes, det var ubehageligt at skulle skrifte, bare fordi hun havde tænkt på sex, og tankerne om, at hun skulle affinde sig med, hvad hun var blevet givet, passede ikke til, at hun ønskede sig mere af livet. Da hun som 18-årig fortalte sine forældre, at hun ville flytte til Skotland for at studere, var Aleksandra Wojewskas mors bedste råd, at hun skulle bede, hvis hun kom i problemer. »Selv om jeg sagde: ' Mor, jeg holdt op med at gå i kirke for flere år siden', fastholdt hun, at jeg hellere måtte sørge for at holde kontakten med Gud, så han kunne hjælpe mig.« Hendes forældre gik meget op i, at hun skulle have en god uddannelse, så selv om det kom bag på dem, at hun ville væk, bakkede de hende op.»Problemet var, at vi misforstod hinanden i forhold til, hvorfor jeg rejste ud for at studere,« siger hun.For mens Aleksandra Wojewska ville ud og »se, hvordan det var derude«, ønskede hendes forældre, at hun fik en god uddannelse, så hun kunne vende tilbage til Polen og tjene en masse penge, fortæller hun. I dag har Aleksandra Wojewska ingen planer om at vende tilbage til Polen, nu er det uden for sit hjemland, hun føler sig bedst tilpas.Når hun taler, bliver ' this' til ' dis' og ' that' til ' dat', men derudover er hendes engelske fejlfrit og meget akademisk. Hun retter sig selv, så snart hun kommer i tanke om et mere præcist tillægsord. Hendes forældre lærte lidt russisk eller tysk, da de var børn, men taler ikke et ord engelsk.»Det er, som om verden tog til i fart og efterlod en hel generation af mennesker i Østeuropa, som pludselig tænker ' Fuck. Alt udenfor har forandret sig, og nu er der en ny standard, som vi ikke er en del af,'« siger Aleksandra Wojewska.I forældrenes lejlighed i Wejherowo er ruderne begyndt at dugge. Indtørrede brune dråber sidder tilbage på porcelænsstellet med lavendelblomster.Kopperne matcher tallerkenerne, der matcher servietterne. På bordet står tre store kagefade næsten urørt og en skål med hindbærgele, som Wiktor har spist lidt af.Nu finder Janusz Wojewski de små glas frem til en jordbærlikør, som hans hustru har lavet. Sukker, vodka og jordbær er hældt på en gammel tequilaflaske og har trukket i et år.»Vores generation er vokset op med, at der var ting, man skulle gøre.Som at blive, hvor vi kommer fra. Enten sagde vores forældre det, ellers sagde partiet det. Aleksandras liv er meget anderledes  Aleksandra er meget anderledes,« siger Renata Wojewska.Hendes mand tilføjer: »Min far var ung under Anden Verdenskrig, så selvfølgelig kunne han slet ikke forstå mit liv. Alligevel synes jeg, det er det samme nu. Jeg kan ikke forstå Aleksandras valg i livet.«.Modstridende målAleksandra Wojewska stikker hovedet ind i den lille boghandel Ark Books på Møllegade i København.»Hello?« råber hun ind i lokalet og besvares af et »hello« fra baglokalet.Aleksandra Wojewska er en del af det frivillige netværk, der driver boghandlen.De fleste af dem er udenlandske studerende, der er kommet til Danmark, ligesom hende.Efter at have taget sin bachelorgrad i Skotland flyttede hun egentlig til Holland, hvor hun var kommet ind på en kandidatuddannelse. Men hun blev snydt af en udlejer, mistede et stort depositum og stod uden bolig, så hun måtte flytte hjem til Polen.Da Aleksandra Wojewska fik et job i en stor virksomhed i Polen, troede hendes forældre, at hun havde lært af sine fejl. »Mine forældre sagde: ' Du gik gennem det her, og nu har du fået et godt job her, så nu ved du, at du måske bare skal blive her.' Men jeg var ikke glad i Polen.« Derfor søgte hun ind på en kandidatuddannelse i København.»Hvordan gik det med at gøre rent efter festen?« spørger Aleksandra Wojewska, en af de andre frivillige.»Det var slet ikke så slemt,« svarer en kvinde med amerikansk accent.»Det er helt sikkert løgn,« afbryder Aleksandra Wojewska og griner: »Da du begyndte at kredse rundt om os, og det gik op for os, at klokken var fem om morgenen, var vi sådan: Ok, det er feset ind, vi skal nok smutte.« For Aleksandra Wojewska er livet fyldt med fester, restaurantbesøg og rejser, langt fra en ungdom med madrationer. Og der er forskel på, hvor langt man kan drømme, når man har så forskelligt udgangspunkt.Det ved Aleksandra Wojewska godt.»Jeg kunne på dette tidspunkt have et godt job, få et lån og sådan noget voksent. Det ville mine forældre være meget mere tilpasse med. Deres mål for mig er anderledes end mine mål.« Den generation, som Aleksandra Wojewskas forældre tilhører, kalder hun sofakartofler. Efter et hårdt liv, hvor der aldrig var nok, er det velfortjent, at de kan slå enden i sofaen med et proppet køleskab inden for rækkevidde. Livet er så godt, som det kan blive, og de holder op med at stræbe, når de er tilfredse. Som hendes mor, der selv siger, at hun har affundet sig med det liv, hun har nu.»Det er næsten, som om vi befinder os i forskellige virkeligheder,« siger Aleksandra Wojewska, mens en helikopter, der overvåger Nørrebros bandeopgør, hænger i luften over boghandlen.Mere end misforståelserPå køleskabet i køkkenet i Wejherowo hænger magneter fra de lande, familiemedlemmer har besøgt gennem årene. »Det er Aleksandra, som kommer med de mest eksotiske som den fra Canada og Marokko. Det er faktisk bare hende, der kommer med de fleste,« fortæller Renata Wojewska.»Det er mig, der er kommet med den fra København,« bryder Katarzyna Kasprzyckas ind. Magneten fra København købte hun, da hun besøgte sin søster i foråret.Katarzyna Kasprzycka vasker op, mens de andre stadig sidder om bordet.Når Wiktor vokser op, skal hans liv være mere som Aleksandra Wojewskas end som hendes eget. Han skal begynde til engelsk allerede næste år, og selv om det vil knuse hendes hjerte, skal han til udlandet, hvis han vil. Hun håber ikke, at han kommer til at føle det ansvar, hun føler for at skulle tage sig af sine forældre, når de bliver gamle.»Mine forældre skal bo hos os, når de ikke længere kan klare sig selv,« siger hun og stiller en kop på plads, »for Aleksandra kommer ikke tilbage til Polen. Det ved vi godt.« Renata Wojewska sidder med tårer i øjnene, for hendes datter har besluttet ikke at komme hjem til jul, men den egentlige sorg ligger i erkendelsen af, at hun aldrig vender hjem.Aleksandra Wojewska er bange for, at generationskløften er for stor til, at hendes forældre kommer til at forstå hendes valg. Men måske handler det i virkeligheden om noget helt andet: »Jeg er jaloux på de unges muligheder i dag. De kan rejse og købe og spise alt, de vil. Jeg ville ønske, jeg havde rejst mere - de kan bare det hele,« siger Janusz Wojewski.internationalt@information.dk Jeg er jaloux på de unges muligheder i dag.De kan rejse og købe og spise alt, de vil Janusz Wojewski Far til Aleksandra Wojewska.Fakta: SERIE Fremtid i fællesskab?Da briterne stemte sig ud af EU, stemte de unge i overvældende grad for at blive.Generationskløften går igen over hele Europa, hvor unge og ældre står på hver deres side i forhold til EU, fremtid, fædreland og fællesskab. Information er rejst til et nyt, et halvnyt og et helt gammelt medlemsland for at undersøge splittelsen i tre artikler fra Bulgarien, Polen og Italien.
25-årige Aleksandra Wojewska er en del af den generation, der er vokset op i et frit Polen. Som EU-borger kan hun rejse frit og har bosat sig i Danmark. Derhjemme sidder hendes forældre, som er vokset op i kommunisttiden med madrationer og uden pas. Og de to generationer har svært ved at forstå hinanden.
PARIS Hvor nemt er det at begå sig uden at kende det lokale sprog? Er dit nye lands offentlige bureaukrati helt umuligt at finde rundt i? Og er det nemt at få både fi-nanser og familieliv til at hænge sammen, finde lokale venner og gøre karriere? For fjerde år i træk har den globale forening Internations udgivet sin årlige undersøgelse "Expat Insider", som giver et indblik i, hvordan personer, som har bosat sig i et andet land - dem, man populært kalder expats - føler sig velkommen og hjemme i deres nye omgivelser.Den 181 sider lange rapport bygger på svar fra over 12.000 expats med 166 forskellige nationaliteter, og deres erfaringer er samlet set med til at udpege de bedste destinationer, når det kommer til bl. a. karrieremuligheder, et godt familieliv, sikkerhed og høj livskvalitet.Dette års topscorer på listen over bedste expat-destination 2017 - det vil sige den destination, der samlet set scorer højest på alt - er, noget overraskende, østaten Bahrain.»Bahrain udmærker sig især ved, at expats føler sig hjemme med det samme.Den lander også først, når det drejer sig om at klare sig uden at kende det lokale sprog,« står der bl. a. i rapporten.»Maden er til at dø for«På andenpladsen ligger Costa Rica, som efter sigende skulle være helt forrygende, når det kommer til at møde nye venner.Expats er vilde med de lokale indbyggeres rolige livsstil og venlighed, og 48 pct.af de adspurgte kan se sig selv blive boende »for altid«. »Der er frihed til at leve et fredeligt og veltilpas liv, omgivet af rolige, venlige og glade mennesker,« udtaler en amerikaner, som har deltaget i undersøgelsen.Tredjepladsen går til Mexico, som i de fire år, Internations har foretaget undersøgelsen, altid har sikret sig en plads i top fem.»Klimaet er næsten perfekt, folk er venlige, og maden er til at dø for,« lyder det fra en begejstret filippiner.Når det kommer til de skandinaviske lande, scorer de typisk højest, når det drejer sig om en god balance mellem arbejdsliv og privatliv, gode familieforhold samt sundhed og velvære. Men både Danmark, Finland, Norge og Sverige skraber bunden, når det kommer til, hvorvidt expats har nemt ved at finde lokale venner.»En velkomst så kold som vejret«, lyder konklusionen i Internations' rapport.Næsten halvdelen af de expats, som bor i Danmark, og som har deltaget i undersøgelsen, svarer f. eks., at deres sociale omgangskreds primært består af andre expats.»I de fleste nordiske lande er folk ret private, lukkede og ikke så åbne over for samtaler med nye mennesker,« fortæller en brite, som lever i Sverige.Danmark vinder fremDanmark ligger på en førsteplads, når det kommer til sundhed, mens f. eks. Finland scorer højest i kategorier som mulighed for et godt familieliv og uddannelse.Danmark er et af de lande, som har rykket sig allermest i en positiv retning sammenlignet med sidste års undersøgelse, nemlig fra en plads som nummer 50 på listen til i dag at ligge nummer 30.»På trods af en velkomst så kold som vintrene elsker både expat-familier og ansatte deres liv i de nordiske lande,« sammenfattes det.Der findes ikke nogen nyere statistik over, præcist hvor mange danskere der bor i udlandet, men Danes World Wide - organisationen, som repræsenterer udlandsdanskere - vurderer, at tallet ligger på op mod 250.000.Det er især USA samt europæiske destinationer som Tyskland, England og Schweiz, som danskerne vælger at bosætte sig i.I langt de fleste tilfælde er det enten karriere eller kærlighed, der hiver dem ud i verden.marie.l.albers@jp.dk Fakta: LIVET SOM EXPAT UndersøgelseUndersøgelsen "Expat Insider" er lavet af foreningen Internations.Den rangerer de bedste expat-byer, når det kommer til alt fra familieliv og ? nanser til karriere og livskvalitet.Over 12.500 expats med 166 nationaliteter, og som bor 188 forskellige steder i verden, har deltaget i undersøgelsen.Ifølge Internations findes der i dag omkring 56-57 mio.mennesker, som hører ind under kategorien expats.
Foreningen Internations har udgivet en undersøgelse over expats' favoritdestinationer, og den overrasker. Norden scorer bundplacering i især én kategori.
Det her er en løvskov og ikke en nåleskov.Så er vi så langt«, erklærer Mickey Gjerris triumferende.Mickey Gjerris står på en skovsti i naturparken Ryvangen i København og bladrer i appen Vild Mad. I appen skal man først identificere, hvilken naturtype man er i - strandeng, hegn, nåleskov, grøftekant.Derefter kan brugeren gå på opdagelse i, hvad stedet byder på af spiselige planter, bær og svampe.Men selv om Gjerris er lektor i bioetik på Københavns Universitet og ekspert i menneskets forhold til naturen, er han selv et »frygteligt bymenneske«. »For de professionelle bliver det jo helt naturligt, ligesom indianeren i cowboy-filmene, der stikker en finger i en hestepære og siger ' de er en halv time væk den vej'. Der er jeg bare ikke«, siger han.Vi har taget Gjerris med i skoven for at tale om projektet Vild Mad - René Redzepis hjertebarn, der skal udbrede restaurant Nomas vision om at ' spise landskabet' til hr. og fru Danmark.Bioetikeren mener, at der er et udtalt behov for at knytte sig til naturen igen, i takt med at folk bliver digitale og kontorbundne, og her kan en app med Nomabrandet i ryggen være en god ting.Ikke fordi han forudser en massiv »folkevandring« af folk, der skal ud og samle urter. Men det skubber til en udvikling, hvor folk vælger naturen, sådan som man ser det i eksplosionen i vinterbadningen, folk, der tager jagttegn, og den voksende tilslutning til spejderbevægelser.»Det er en god idé at kæde naturen sammen med madoplevelser, for det kan få danskerne op at stå, når der er noget at spise«, siger han.Fascinationen skal medVi er taget ud i Ryvangen sammen med Mikkel Westergaard, der er projektleder på Vild Mad, og han hjælper os med inden for en halv time at finde 5-6 spiselige råvarer.Vi tramper rundt i skivekamille, en plante, der dufter af ananas, vi finder hyldeblomst, løgkarse, skvalderkål, brændenælder og brændenældefrø, der ifølge Mikkel Westergaard kan ristes og smager hen ad popcorn.Hvor spændende det end er, er det ikke altid nok, siger Gjerris, mens vi står og kigger på nælderne langs vejen.»Det kan godt være, at frøene fra brændenælderne smager ligesom popcorn.Men jeg kan gå ned og købe 6 pakker mikroovns-popcorn i Netto for 10 kroner, og de smager også af popcorn! Så man skal ville noget mere herude - man skal have fascinationen ind. Med børn er det nemt, for de synes, det er sjovt, hvis de selv har fundet noget spiseligt. Men for voksne går der tit magelighed i den: »Jeg kunne have set to sæsoner af en serie, mens jeg lavede min skål brændenældepopcorn, så orker jeg det?««.»Til gengæld ved jeg, at det er relevant.Vi lever i en tid, hvor vi hører, at naturen bliver forarmet og ødelagt, og vi får at vide, at vi skal lade være med det ene og det andet. Men vi har mest lyst til beholde vores livsstil. Det bliver en kamp mellem pligtfølelse og lyst, og der har pligtfølelse det med at tabe«, siger han.»Men hvis du kommer ud og opdager, hvad naturen kan i forhold til osterejer og Netflix, oplever du, at du skal passe på den, fordi du også selv er en del af det, og selv har glæde af det. Det er ikke noget, du bare giver til dine børns fremtid, det er noget du, giver til dig selv«, siger han.»Der er også meget, der tyder på, at vi mentalt har brug for det. I USA taler man om nature deficit disorder, en form for lidelse, der rammer dem, der aldrig er eller har været i naturen, og som giver nogle adhd-lignende symptomer. Vores sind og krop og sanser er lavet til at være i den levende natur, så det er ikke så mærkeligt, at vi savner noget, når vi befinder os i kunstige omgivelser«, siger han.»Når jeg taler med folk, er det de færreste, der siger: Jeg vil gerne have mere travlt, og jeg vil egentlig godt se noget mere fjernsyn. Jeg tror, at de fleste hellere vil derud«. Er det ikke lidt paradoksalt, hvis vi skal bruge en app på telefonen til at blive forbundet med naturen? »Nej, det synes jeg ikke. Hvis man kan bruge teknologien til at understøtte det gode i vores liv, så er den jo ikke et problem.Der er en viden her, som jeg har mistet i forhold til min morfars generation, men hvis jeg kan hente den ind igen ved hjælp af denne dims, så er det glimrende.Jeg kunne også være gået ud med en bog i rygsækken«.lars.dahlager@pol.dk .
Bioetiker Mickey Gjerris mener, at folk har et grundlæggende uforløst behov for at komme ud i naturen.
YouTube,« svarer Toqa Hassan, da en af gæsterne spørger, om det er hendes mor eller et andet familiemedlem, der har lært hende at lave mad. Selv om svaret ikke er sindsoprivende sjovt, griner alle hendes bordkammerater højt. Samtalen er flydende, men cirkler en del omkring vejret, byggeriet uden for lejligheden og udsigten til Vor Frelsers Kirke fra altanen. Vittighederne er forsigtige, og der er kun én, der taler ad gangen. Gæsterne har kun kendt hinanden og Toqa Hassan i cirka 20 minutter.Konceptet »social dining« bliver mere og mere populært verden over. Begrebet er forholdsvis bredt, men dækker i generel forstand over begivenheder, hvor man socialiserer over et fælles måltid.For eksempel er flere restauranter, blandt andet Amass og Noma, de seneste år begyndt at sætte fællesborde op, hvor gæster kan sidde og spise med folk, de kender eller ikke kender.Og i takt med, at rekordmange nye spisesteder, madmarkeder, foodtrucks og caféer skyder op på landkortet, er også folkekøkkener dukket op flere steder. Helt generelt er det blevet enormt populært at indtage sine måltider på restauranter og caféer. I 2015 brugte danskerne 39,3 milliarder kroner på at spise ude, mens tallet i 2016 var steget til 41,9 milliarder. Det er mere end nogensinde før.Alligevel spiser 25 procent af danskerne aftensmad alene i hverdagen. Og ifølge madsociolog Jon Fuglsang gælder det især den yngre generation.»De unge spiser mindre sammen, end den ældre gruppe gør, hvilket er logisk, i og med, at mange unge ikke har børn eller andre hverdagsrutiner, der gør det oplagt at spise sammen,« siger han.Det er dog ikke kun manglen på rutiner, der gør, at mange unge spiser i selskab med sig selv. Graver man et spadestik dybere, er der ifølge Jon Fuglsang andre, mere psykologiske, årsager til statistikken. For selv om livet på offentlige spisesteder tager til, kan følelsen af at være alene om sit måltid stadig være til stede, også selv om man måske sidder sammen med andre i samme situation som en selv. Faktisk kan de mange muligheder gøre, at følelsen kun bliver endnu stærkere.»Flere og flere unge påpeger en skam i forhold til at blive iagttaget, når de spiser, og mange har det dårligt med at spise alene i offentligheden.Det er der et paradoks i, når spisning i det offentlige rum samtidig er blevet meget mere tilgængelig med foodtrucks og andre måder at indtage et uformelt måltid mad på,« siger Jon Fuglsang.Den problematik vil det nye danske sociale medie »TastePlease« gøre op med. TastePlease fokuserer på et særligt udsnit af social diningkonceptet - nemlig den del, hvor privatpersoner inviterer fremmede hjem til middag.De seneste år er lignende platforme skudt op rundt omkring i verden. Blandt andet amerikanske OneTable, israelsk stiftede EatWith og franske Cookening, som var Europas første social dining-netværk.Og nu har konceptet så fundet vej til Danmark.TastePlease er stiftet i København af kokken Frank Lantz og eksisterer både som hjemmeside og app.Det fungerer sådan, at man enten selv kan oprette sig som vært for et måltid eller tilmelde sig som gæst til en af de andre brugeres måltider.Gæsterne betaler et beløb til værten via TastePleases betalingssystem - ligesom Airbnb, bare med maden i centrum.TastePlease åbnede dørene for brugere i slutningen af marts og er i dag oppe på 3.500 brugere på verdensplan. Der er flest brugere i Danmark, mens Tyskland, Schweiz og USA ligger på anden-, tredje-og fjerdepladsen.Frank Lantz kom på idéen til TastePlease efter selv at have haft positive oplevelser med en mildere grad af konceptet.»Jeg holdt en del private middage derhjemme, hvor jeg ofte inviterede venners bekendte med.De var fremmede for mig, hvilket jeg syntes var rigtig hyggeligt. Det fik mig til at tænke over, om man kunne skabe noget nærhed gennem maden, hvor nye mennesker kunne møde hinanden. Og så tænkte jeg videre: Hvad nu, hvis man kunne få det bredt ud over hele verden, så man kunne komme hjem og spise hos en italiensk familie, når man var i Rom, der kunne fortælle én alle hemmelighederne om byen, som man så bare kunne udforske dagen efter,« siger han.Frank Lantz er ikke bange for at tænke stort og håber på at have opnået en halv million brugere, inden året er omme. Og blandt andet fordi TastePlease også sigter mod at ramme turister og lokalsamfund verden over, er mediet allerede oversat til 14 sprog.Hjemme hos aftenens værtspar, Toqa Hassan og hendes mand Tamer Hashish, er selskabet godt i gang med hovedretten. Aftenens tema er orientalsk, og gæsterne brummer anerkendende, mens de roser risretten med oksekød, peanuts og stegt aubergine. Lydniveauet er højt.Høfligheden og de prøvende jokes har skiftet karakter til kædelatter, drilske bemærkninger og filosofiske samtaler om danskernes placering på lykkestatistikken. Med sine 25 år er værtinden den yngste i forsamlingen, mens den ældste gæst er 31. Værtsparret kommer oprindeligt fra Egypten, men flyttede til Danmark sidste år for at arbejde og studere.»Da jeg kom til Danmark i december, var det virkelig udfordrende for mig at falde til, finde venner og udfylde min fritid. Jeg havde ikke noget CPR-nummer de første tre måneder og kunne ikke rigtig starte mit liv her. Min mand kom ofte træt hjem efter arbejde og havde ikke energi til at gå ud. Så jeg begyndte at følge forskellige medier på nettet, og samtidig begyndte jeg at lave en del mad herhjemme, fordi vi savnede egyptisk mad. Jeg faldt tilfældigt over et opslag om TastePlease, som gjorde det muligt at møde nye mennesker og snakke med folk. Og det skulle jeg da prøve,« siger Toqa Hassan, som har været vant til en egyptisk kultur, hvor folk kommer hinanden meget ved i det offentlige rum, og hvor man ugentligt samles i større selskaber og møder nye mennesker. For hende var det lidt af en omvæltning at komme til København.»Man taler ikke rigtig med hinanden på gaden. Forleden var jeg i JYSK for at købe et skrivebord, og jeg slæbte det alene og måtte hele tiden tage pauser. Folk kiggede, som om de egentlig gerne ville hjælpe, men ingen tog initiativ. Man kan faktisk gå rundt en hel dag ude i offentligheden i København uden at tale med et andet menneske. Der er de her social dining-middage en rigtig god måde at komme til at tale med andre på.« Ifølge samfundsforsker Johannes Andersen er Danmark et af de lande, hvor borgernes tillid til hinanden er høj, modsat i mange andre lande.På den måde er vi som udgangspunkt åbne over for muligheden til at tage kontakt til andre i det offentlige rum. Når danskerne så alligevel ikke altid gør det i praksis, skyldes det en særlig samfundskultur, mener han.»Vi har en helt anden kultur i forhold til omgang med hinanden i det offentlige rum end mange andre lande. Der, hvor vi gerne vil mødes, og hvor vi føler os afslappede, er i hjemmet.Vores hjem er vigtigt for os. Husejerne har en have, som de gør meget ud af at afgrænse med hække. De, der bor i lejligheder, har også klare grænser. Men når vi så først er inden for vores egne fire vægge, folder den tillid, vi generelt har, sig ud. Så kan vi sagtens snakke om selv private ting med nogle, som er forholdvis fremmede,« siger han.B ordet inden for hjemmets fire vægge bliver på den måde også et vigtigt hjørne.Og når vi endelig har besluttet, at vi vil have kontakt med nogen, for eksempel når vi får en ny nabo, inviterer vi dem indenfor på en kop kaffe.»I mange spanske eller italienske hjem er hjemmets vigtigste funktion at holde varmen ude. De bevæger sig ud i et meget mere fællesorienteret rum, end vi gør.Herhjemme skal vi være på hjemmebane. Det er en vigtig forudsætning for os, når vi omgås de fremmede, som vi sådan set gerne vil omgås, at vi gør det inden for vores hjemmets fire vægge. Derfor er måltidet en oplagt måde at møde nogle fremmede på.« Ifølge Johannes Andersen har samfundet udviklet sig på en måde, der helt naturligt har gjort kontrasten mellem hjemmet og det offentlige rum større med tiden.Vi lever i et samfund, hvor det er langt lettere at bevæge sig rundt end tidligere. Og det betyder, at vores venner og familie ikke nødvendigvis bor fysisk tæt på os, »I 60ernes Danmark var der stadig hjemmegående husmødre i en vis udstrækning. I 70erne var der færre af dem. Men dengang var der en langt mindre mobilitet, hvilket betød, at man handlede i de lokale butikker, gik i de lokale skoler og kom i de lokale forsamlingshuse.Derfor kendte man også Fru Jørgensen og Frk.Hansen. I dag er der langt flere, der går forbi dit vindue, som du ikke kender, fordi vores mobilitet er så stor, som den er. Vi bevæger os rigtig mange kilometer hver eneste dag for at komme på arbejde og købe ind. Og det betyder også, at vi ikke har brug for at kende de folk, vi møder, i lige så høj grad, fordi vores omgangskreds ofte ikke bor i samme kvarter som os på grund af den store mobilitet,« siger Johannes Andersen, som godt kan se en fremtid for TastePlease-udgaven af social dining-konceptet i Danmark.»Jeg kan sagtens se en pointe med det, fordi man jo netop har en stor tillid til hinanden herhjemme og har en vis bevidsthed om, at vi lever i et mobilt og meget hurtigt samfund, hvor vi har brug for en gang imellem at sætte os ned ved et bord, slappe af og give hinanden tid. Og der tror jeg, mange har en idé om, at det også kunne være hyggeligt at snakke med nogle af dem, der kom forbi deres hoveddør, eller som bor lige derhenne om hjørnet, men som de ikke har haft tid til at hilse ordentligt på endnu.« Det kan dog godt komme til at være en begrænsning, at vi lever i et samfund, hvor alt skal gå enormt stærkt.»Men jeg er heller ikke blind for, at netop den høje hastighed også gør, at vi alt for tit vil prioritere det ned. Jeg tror, at social diningfænomenet kan sætte gang i initiativet til at invitere nogen, man ikke kender. Men jeg er ret sikker på, at den hurtige hverdag har det med at indhente os igen i forhold til vores meget gode intentioner.«.alju@berlingske.dk »Man kan faktisk gå rundt en hel dag ude i offentligheden i København uden at tale med et andet menneske. Der er de her social dining-middage en rigtig god måde at komme til at tale med andre på« Toqa Hassan.
Uanset om man spiser ude eller hjemme, kan det være svært at skabe nærhed omkring måltidet i en travl hverdag. Det vil et nyt socialt medie gøre op med.
Glem den der med, at du er feminist, hvis du går ind for ligestilling mellem kønnene. Dagens feminisme er langt mere kompleks end det. Der er et væld af dagsordner, der er i indbyrdes kamp med hinanden, men som alle har det fælles mål at skabe en verden uden undertrykkelse.»Det eneste, der forbinder feminister, er, at vi ikke er tilfredse med, hvordan det er nu. Det har vi tilfælles. Alt andet er til diskussion,« som feminist Emma Holten siger.Hun vil egentlig ikke citeres for noget. Hun har givet sig selv en mediepause, men vi taler alligevel, og på et tidspunkt siger hun så: »Fuck it. Det er 8. marts, og det drukner alligevel i alle de andre feminister, der siger noget, nogen synes er idiotisk.« Det er vilkårene i den eneste debat i Danmark, der er lige så ophedet som debatten om alle dem fra andre lande. Jeg har ringet til Emma Holten og til lektor Karen Sjørup, der bliver kaldt ligestillingens grand old woman, og Henrik Marstal. For i første omgang at forstå, hvorfor feminismen igen er blevet så populær, som den var det i slet skjulte fallos reklamer for Magnum-is i 90erne og i mange kredse også så radikal som i 70erne, da alle raske drenge var med deres mor på dannelsesrejse til Femølejren iført bar røv og forældrefrisindet tissemand.Tildækkede bryster på BellevueDybest set kan man gå en tur på Bellevue om sommeren eller kaste et blik på Instagram for selv at konstatere, hvad der er sket, fortæller Emma Holten.»Vi har en forestilling om, at alt går fremad og bliver bedre og mere ligestillet. Men det er blevet mere kønsopdelt i de seneste år - på en måde, som 45-årige slet ikke vil kunne genkende fra deres ungdom. Man bliver hele tiden observeret på de sociale medier, og det skaber nogle snævre rammer for at være perfekt. Det har medført en kønslig ufrihed. Der er for eksempel ingen unge, der bader topløse mere, selv om det har været almindeligt i Danmark.Jeg kan godt forstå, mange unge siger »fuck, hvor er jeg træt af det her. Jeg vil bare være mig selv uden at blive dømt eller føle, jeg er mindre værd«. Meget af oprøret og den feministiske kritik stammer derfra,« siger Emma Holten.Og med nettet og Facebook kan de finde hinanden som i 70ernes rødstrømpegrupper.»Mens man i mange år har været utroligt alene, hvis man har oplevet chikane eller overgreb, opdager man pludselig som offer, at man ikke er alene med sin erfaring, og så er det jo tydeligvis ikke noget personligt, men noget andet, der er på spil, som man har set med deling af pigers nøgenbilleder. Mange kvinder i min generation er nået frem til en erkendelse af, at personlige problemer er politiske,« siger Emma Holten.Splintret feminismeDet har ført til en dansk feminisme, der er forgrenet i et væld af fraktioner med hver sin mærkesag.Fra ligestilling til anerkendelse af Queerteori, friblødning, kropsaktivisme, sprogaktivisme, krænkelsesaktivisme, kamp for minoritetskvinder, udskamning af hvide mænds ætsende maskulinitetskultur, antikapitalistisk racekritik og Nikita Klæstrup og Louise »Tweerk Queen« Kjølsens højprofilerede Girlsquads fjerdebølgekamp for kvinders ret til at bestemme over deres seksualitet uden fordømmelse.»Vi ser nærmest flere forskellige feminismer med meget forskellige dagsordener og positioner nu. Den brune feminisme over for den hvide, og debatten om, hvorvidt fjerdebølgefeminismen er et nyt fænomen, er bare to eksempler på, hvorvidt forskellige positionerne inden for feminisme kan være. I de feministiske miljøer har mange længe vidst, at feminister kan være meget uenige, og den kompleksitet er ved at nå bred anerkendelse,« siger Henrik Marstal.Overfladisk bestyrelsesfeminismeFeminismen er blevet så populær, at enhver Hollywood-stjerne og ethvert dameblad med respekt for egen indtjening erklærer sig feministiske på en omkostningsløs »You go, girl« måde på alverdens forsider.Den amerikanske feminist Jessa Crispin vrænger i sin nye bog »Why I Am Not a Feminist: A Feminist Manifesto« af den feminisme, der sidestiller personlig succes med feministisk kamp.Hun mener, at mange feminister barrikaderer sig i deres køn og dehumaniserer mænd uden for alvor at ændre noget andet end at sikre nogle få feminister en lidt bedre plads i toppen af patriarkatet, mens vi alle lider under det, feminister opfatter som den patriarkalske verdens maskuline værdier.»Jeg er helt klart enig og fornemmer også et oprør mod den form for feminisme, hvor kvinder som Hillary Clinton kalder sig feminister, bare fordi de er kvinder med succes,« siger Emma Holten.»Der er en form for feminisme, der består i at iføre sig en Christian Dior T-shirt til 2.000 kroner, hvor der står »I love feminism«, mens de er pisseligeglade med den kvinde i Vietnam, der har fremstillet den. Det er en feminisme, der legitimerer personlig succes på bekostning af andre i samfundet, så længe du bare selv er stærk,« siger Emma Holten.Hun mener, at den skandinaviske feminisme i de seneste 20 år har haft meget fokus på, at jo mere man kan leve som mænd, desto mere ligestillet er man.»Vi har talt meget lidt om at ændre selve succeskriterierne i samfundet. Der er stadig en arv af, at den ultimative frihed er at være topchef, så du kan bestemme over andre. Men jeg mærker et langt mere radikalt opgør i den danske feminisme end i den svenske - med udgangspunkt i, at kvinder med magt automatisk er feministiske idoler. Men det er en sværere feministisk kamp at kæmpe, for det er jo vanskeligere at gå ind i bestyrelseslokalet og sige »jeg gider ikke arbejde her, fordi vi ikke giver folk ordentlig løn«, end bare at sidde med ved bestyrelsesbordet,« siger Emma Holten.Henrik Marstal mener også, at feminismen er på vej væk fra det individualiserede og hen mod en mere kollektiv kamp. Det så man blandt andet tegn på, da millioner af kvinder og mænd over hele verden mødte til kamp mod præsident Trump i den store Women March.»Jeg kan godt følge, at der også er en livsstilsfeminisme, hvor alt er fint, hvis bare man kan bruge parolerne til at forbedre sit eget liv.Men i de perioder, hvor feminismen for alvor har rykket og sikret lige rettigheder, har den været kollektivt orienteret. Women March viste, at solidariteten er der, og jeg synes generelt, at feminismen bevæger sig i en mere kollektiv retning,« siger Henrik Marstal.Den intersektionelle feminisme er på vejMen den nye feminisme er i høj grad også kendetegnet ved en meget stærk krænkelseskultur, hvor stærkt indignerede eller meget sårbare kvinder offentliggør sig i en feministisk kamp.Det kan man blandt andet se i fora som Everyday Sexism, hvor kvinder deler personlige oplevelser af sexisme uden at blive konfronteret med andre synspunkter på oplevelsen.Det har lektor på RUC Karen Sjørup, der har været med siden 70ernes andenbølge feminisme, svært ved at forstå.»De unge må jo føre deres egen krig, hvis de føler sådan en krænkelse. Men som barn oplevede jeg, hvordan en mand mistede hele sin tilværelse, fordi han uretmæssigt blev beskyldt for at tage pigerne på benene. Det kan meget nemt blive sådan, at man ser alle mænd som potentielle krænkere og alle kvinder som krænkede.I stedet for at opføre sig som ofre burde man måske blive bedre til at slå igen og sige fra, som vi gjorde i min ungdom. Der er opstået en krænkelseskultur og offerfremstilling, som til dels er berettiget, men ikke er særligt frugtbar. Men jeg har selvfølgelig svært ved at sætte mig ind i, hvordan det er for unge kvinder at gå i byen med meget lidt tøj på og alligevel forvente ikke at blive rørt ved,« siger Karen Sjørup.Henrik Marstal mener, at den, der føler sig krænket, altid skal tages alvorligt, og at reaktionen på at opleve at blive krænket kan være et af mange udtryk for, at den hvide mands verden er ved at falde fra hinanden.»Hele den hvide mands verdensdominans er kommet til debat. Queerkulturen og den intersektionelle feminisme vinder frem, og ikke-hvide områder som Kina og Sydamerika får større global indflydelse. Det rykker ved forestillingen om, at hvide mennesker partout skal dominere alle forhold. Det kan man også se i relationen mellem kønnene, hvor kvinderne bliver bedre uddannet. Den selvfølgelighed, den hvide mand indtager verden med, står for fald,« siger Henrik Marstal.rkar@berlingske.dk I de perioder, hvor feminismen for alvor har rykket og sikret lige rettigheder, har den været kollektivt orienteret. Henrik Marstal, feminist.Fakta: ORDBOGFeministisk ordforklaringQueer-teori: Kønsrollerne er sociale konstruktioner og bekæmper den heteroseksuelle norm.Intersektionel feminisme: Kæmper for alle undertrykte på tværs af køn, etnicitet og seksualitet.Andenbølge: Førstebølge-feministerne sikrede for 100 år siden stemmeret og juridisk ligestilling mellem kønnene, mens 70ernes andenbølge var en frigørelse af kvindens rolle i samfundet og familien under parolen »det private er politisk«. Tredjebølge: Er udpræget akademisk og kæmper ikke kun for kvinder, men for alle undertrykte minoriteter. Er kendetegnet ved Queer-teori og intersektionalitet.Fjerdebølge: Handler om at befri sin egen seksualitet og selvfremstilling fra andres fordømmelse.UDVALGTE FEMINISTISKE GRUPPER OG MEDIER I DANMARKKvinfo, Dansk Kvindesamfund, Friktion, DareGender, Fed Front, GirlSquad, Kvinderådet, Kvinde kend din krop, Enhedslistens Kvindeudvalg, En Feminists Bekendelser, Femicast, Feministisk Folkekøkken, Feministisk Selvforsvar, Feministisk furore, Stop Voldtægt, Renegade Runners, SlutWalk Copenhagen, Gennemblødt, Women's March Copenhagen, Selskab for Ligestilling, Female Oxygen, Femø Kvindelejr, Ishtar -De Etniske Rødstrømper, Everyday Sexism Project Danmark, SexSalonen, Agita, Normcore, Brune feminister.
Feminismens popularitet har splittet den i fraktioner, der ikke har meget andet end målet til fælles. Amerikansk feminist mener, den dominerende feminisme er en overfladisk krænkelseskultur, der sætter personlig succes over alt andet. Danske feminister er enige.
Mens de gode borgere i Midt-og Vestjylland, på Sjælland, i hovedstadsområdet og på Bornholm i går eftermiddag, aften og natten til i dag havde travlt med at sparke sneen af støvlerne, var det andre steder i kongeriget som at opholde sig i det regnfulde Bergen på en mandag i oktober.Store regionale forskelle i vejret prægede gårsdagen, som ellers på forhånd af Danmarks Meteorologiske Institut, DMI, var udråbt som det absolutte snekaos.Hærhjemmeværnsdistrikt Fyn havde derfor placeret bæltekøretøjer i Glamsbjerg i sydvest og i Otterup i nord, men vejrguderne ville det helt anderledes. Sneflokkene kom ganske vist vrimlende - men det var andre steder.Så mens termometerets kviksølvsøjle viste mellem to og fem graders varme i aftes i Region Syddanmark, og beredskabet her kunne nøjes med at stå standby, måtte FC København rulle taget hen over Telia Parken som ly mod sneen, så Europa League-kampen mod bulgarske Ludogorets kunne afvikles som planlagt.Syddanmark nåede dog også at opleve en snert af snekaos.Men det var inden for blot et par timer sidst på eftermiddagen, hvorefter Frøken Tø tog over.Trafikken i dag, fredag morgen, vil dog være påvirket af nedbøren i det meste af landet. Med nattefrost er det med at holde fast på rattet og afstand til den forankørende, lød meldingen sent torsdag aften fra landets politikredse.
VILD FORSKEL Sneen væltede ned nogle steder- og andre steder var det bare som en regnvejrsdag i Bergen.
...

Valgmulighederne er mange, og forvirringen kan være stor, når du står ved køledisken og skal have en kylling med hjem til aftensmaden.For skal du vælge en majskylling, en øko eller bare en helt almindelig burkylling? »Der er økologiske, frilands, danske, franske, majs og helt almindelige kyllinger. Det kan godt være forvirrende, og for mange forbrugere bliver det nok prisen, de vælger ud fra,« siger BTs slagtermester Peter Steen.At prisen bliver et pejlemærke, er ikke så underligt, for der er himmelvid forskel på, hvad du som forbruger skal betale for en økologisk kylling og en almindelig. Sidstnævnte kan du få for 40 kroner, mens de økologiske nemt når op på 150 kroner eller over. I hans egen slagterforretning, Gourmandiet, koster den dyreste kylling - en økologisk majskylling - 270 kroner.»Du kan smage, at kyllingen har haften naturlig opvækst, hvor den har gået og pirket i jorden med næbbet. Kødet og smagen er anderledes,« siger Peter Steen.Fed og kedeligIndustrikyllingen kommer aldrig udenfor, vokser sig stor i kunstigt tempo, bliver fed i kødet, kedelig i smagen og våd i skindet. Det sidste, fordi vi ' vådslagter' i Danmark. I Frankrig tørslagter de deres kyllinger, hvilket giver dem fastere kød og tørt skind, der bliver mere sprødt.»Det er mere omstændeligt at tørslagte.Men fransk kylling er superlækkert. Så kan du få fat i en - helst øko eller frilands - så prøv den,« lyder rådet fra Peter Steen.Køber du en dansk økologisk kylling, er den også vådslagtet, men du får stadig mere smag og struktur i kødet end i en almindelig kylling.»Økologiske kyllinger har lidt længere kødfibre. Det gør dem saftigere og mere smagfulde, men også mindre møre. Derfor skal økologiske kyllinger tilberedes lidt anderledes. De skal have længere tid - et kvarters tid - og steges ved lidt lavere varme,« fortæller Peter Steen.Foretrækker frilandskyllingerSelv foretrækker han dog frilandskylling. De har ikke nødvendigvis fået økologisk foder, men de færdes i det fri, får græs og pirker i jorden ligesom økokyllinger.»Med frilandskyllinger er der ikke det samme regelsæt som for øko, og det er der mange, der med rette går op i. Men smagsmæssigt og teksturmæssigt er frilandskyllinger bedre i mine øjne,« siger Peter Steen, der står bag sommerens sidste grillopskrifturtekylling med grillet aubergine til.GUIDE: Sådan vælger du kyllingALMINDELIGE KYLLINGERIndustrikyllinger, der sælges i supermarkeder, har navne som Smagfuld, Farmer, Oliver, TastyChicken eller Dansk Holger. Der må være 20 kyllinger per m2, og de har ikke adgang til det fri. Fodrede må være genmodificeret (GMO). Pris ca. 40-60 kr.MAJSKYLLINGERIndustrikyllinger, som har fået ekstra meget majs i foderblandingen. Resultatet er mere kødfulde og saftige kyllinger med mere farve og en lidt sødlig eftersmag. Opdrættes på samme måde som industrikyllinger uden adgang til det fri. Pris ca. 50-60 kr.ØKOLOGISKE KYLLINGER:Kyllingerne har adgang til det fri og skal have mindst fire m2 til rådighed. Kyllingerne får færdiglavet økologisk foderblanding og grovfoder, som typisk er frisk, afklippet græs eller andet grønt. Må ikke fodres med GMO. Pris ca. 140-270 kr.FRILANDSKYLLINGERHar som navnet antyder adgang til det fri. Hver kylling skal have mindst to m2 udendørs bevoksning at hakke og skrabe i. Der er ingen krav til foderet, udover at der skal være grovfoder, ligesom hos de økologiske, men der må gerne bruges GMO. Pris ca. 90-150 kr.Grillet urtekylling med yoghurtdressing og grillet aubergine (4 pers.)GRILLET URTEKYLLING1 økologisk eller frilandskylling Hel masse friske krydderurter (f. eks. ramsløg, persille, rosmarin, timian etc.) 1 fed hvidløg 1 citron 100 g smør 1 æble 1 rødløg Salt Peber GRILLET AUBERGINE 2 auberginer 1-2 fed hvidløg Olivenolie Persille Salt Peber YOGHURTDRESSING: 3 dl græsk yoghurt 1 gulerod 1 rød peber 1 rødløg Samme krydderurter som til kyllingen 1 fed hvidløg.SÅDAN GØR DU:Urtekylling: Lad smørret stå og blive blødt en halv times tid. Hak en håndfuld krydderurter fint og kom dem i smørret sammen med presset hvidløg, salt og peber. Vask og rens kyllingen grundigt, løsn skindet på brystet forsigtigt med to fingre, start ved spidsen af brystet.Fordel urtesmørret under skindet, pas på du ikke punkterer det.Pres citronen over skindet og drys med groftsalt. Fyld så kyllingen med resten af citronen, endnu en håndfuld krydderurter og æble og løg i både. Grill ved indirekte varme i 1-1,5 time alt efter størrelsen på kyllingen.Grillet aubergine: Grill auberginerne møre i ca. 45 minutter, tjek med en gaffel, om de er møre helt ind i midten - de må hellere få fem minutter for meget end for lidt. Når du er sikker på, at de er gennemmøre, skærer du toppen af, skraber indmaden ud i en skål og blander det med finthakket hvidløg, lidt olivenolie og groft-hakket persille. Smag til med salt og peber.Yoghurtdressing: Grill peberfrugten mør.Mens den hygger sig på grillen, hakker du de andre grøntsager og krydderurter fint i hånden.Fjern stilken og kernerne fra peberfrugten og kom resten i en egnet beholder sammen med yoghurten og de øvrige grøntsager. Hak dem med en stavblender, til du får en jævn konsistens, og smag til med salt og peber.plus@berlingskemedia.dk »Det kan godt være forvirrende, og for mange forbrugere bliver det nok prisen, de vælger ud fra« MADS JOHANSEN.LÆKKERT - LET OG LIGETILEn slagter, en bager, en grøntsagsentusiast og en chokolade-elsker skiftes hver uge til at give os de bedste trick og opskrifter. God fornøjelse! I KØKKENET I DAG:.
BTs MADSKOLE Der er stor forskel på pris og smag, alt efter om du vælger en staldkylling eller en af de mere fritgående muligheder. Læs her, hvad BTs slagter - måske overraskende - selv foretrækker.
Tusind vis af syge og skrantende danskere kan fremover slippe for en tur forbi den praktiserende læge eller vagtlægen, når de skal have hjælp og recepter på medicin mod en række lidelser.I stedet skal de kunne gå til nærmeste apotek, hvor farmaceuter på egen hånd vil kunne ordinere og udlevere receptpligtige lægemidler.I visse tilfælde skal farmaceuter også kunne hjælpe med at stille en egentlig diagnose.D ette kan blive tilfældet, fordi regeringen nu åbner for at bryde læger s historiske monopol på at udskrive medicin. S amtidig lægger regeringen op til, at også apotekernes farmaceuter skal kunne ordinere og udlevere medicin, uden at en læge forinden har udstedt en recept. »Sundhedsvæsnet skal tættere på os, og vi skal tænke borgeren først. Der er hos apotekerne stærke faglige ressourcer, som vi kan bringe i spil på nye måder, så borgeren får lettere adgang til medicin. De muligheder kigger vi på lige nu,« siger sundhedsminister Ellen Trane Nørby (V).Blandt andet vil patienter med eksempelvis øjenbetændelse eller børneorm kunne få stillet diagnosen på apoteket og ved samme lejlighed få udleveret den nødvendige medicin.Tilsvarende vil kvinder, der tager p-piller, eller patienter, som i forvejen er i stabil behandling for bl andt andet diabetes, migræne, forhøjet blodtryk eller KOL, kunne få udleveret medicin på apoteket uden at skulle henvende sig til egen læge, hvis recepten er udløbet.Udmeldingen kommer, efter at Læge middelstyrelsen i en ny rapport har opstillet en række modeller for, hvordan farmaceuter kan udstyres med ordinationsret, så de i større eller mindre udstrækning og på visse vilkår kan udlevere receptpligtig medicin og stille »simple« diagnoser uden lægers medvirken, sådan som tilfældet er i dag.En række lande - blandt andet USA, Canada, Storbritannien og New Zealand - har allerede ordninger, hvor farmaceuter har en mere central placering i behandlingen og i ordinationen af medicin til et stort antal patienter.Apotekere aflaster gerne lægerneFordelen vurderes at være en øget fleks ibilitet for patienterne, der får lettere adgang til behandling og medicin, når de på flere felter kan gøre brug af de langt over 400 apoteker og apotek sfil ialer. Samtidig kan ordningen være med til at aflaste de praktiserende læger samt vagtlæge ordningerne og 1813-telefonlinjen, som primært skal benyttes ved akut sygdom, men i realiteten må håndtere et stort antal henvendelser fra borgere, der har behov for at få fornyet recepter.Apotekerforeningen fremhæver eksempelvis, at vagtlægerne i Region Syddanmark alene i 2016 fornyede 2.000 recepter på p-piller.Den opgave ville apotekerne kunne have bidraget til at håndtere, og med de nye overvejelser ser foreningen nogle »interessante muligheder«, som ifølge foreningens formand, Anne Kahns, vil kunne gøre »hverdagen lettere for mange danskere, der dagligt tager medicin«. »Det handler om at bruge kompetencerne bedst muligt og udnytte, at apotekerne er tættere på borgerne og har lange åbningstider.Som sundhedsvæsenets lægemiddel eksperter vil vi kunne stå for at udlevere medicin til borgere og stille simple diagnoser, så man på apoteket kan få hjælp med det samme uden først at skulle gennem vagtlæge eller andre instanser, før man får en recept,« siger Anne Kahns. Apotekerformanden understreger dog, at det vil kræve kompetence udvikling og efteruddannelse af medarbejdere på apotekerne at stå for mere behandling og medicinordination.Desuden mener Anne Kahns, at der skal opstilles klare krav til dokumentation og retningslinjer for, hvordan det skal foregå.Ulemperne ved at overføre flere opgaver fra læger til apotekerne vil ifølge rapporten være, at patienternes helbredsdata kommer til at cirkulere i en større kreds af sundhedspersoner, og at der vil være øgede udgifter til efteruddannelse, indførelse af autorisation, IT samt tilsyn med apotekerne.Læger peger på habilitetsproblemI Lægeforeningen er der da også betydelig modstand mod at overdrage en større del af indsatsen med at ordinere medicin og diagnosticere syge til apotekerne.»Først og fremmest er de ikke uddannede til dette. Desuden kan der være et habilitetsproblem i, at de både stiller diagnosen og sælger medicinen. Dette bør være skilt ad,« siger næstformand i Lægeforeningen Michael Dupont.Næstformanden har i det hele taget svært ved at se behovet for at ændre systemet. Kritikken af tilgængeligheden hos lægerne er således forstummet, efter at patienterne har fået mulighed for at forny recepter via e-mail, mobiltelefon og app, forklarer han.Michael Dupont foreslår i stedet, at recepter udstyres med et ekstra klip, så patienter, der har glemt at forny recepten, kan få yderligere én portion p-piller eller astmamedicin, såfremt de løber tør en lørdag formiddag.I Danske Patienter er direktør Morten Freil mere positiv over for overvejelserne om at flytte opgaver, som vil kunne frigive mere tid til de hårdt pressede læger: »I dag kan det være noget besværligt at skulle til egen læge, før man kan få øjendråber. Det er dog også afgørende, at der er en lægefaglig vurdering af, at det er forsvarligt og sikkert for patienterne at overføre opgaverne, og at der fortsat er jævnlig kontrol hos lægen.« Der er opbakning til planerne i Folketinget, hvor formanden for sundhedsudvalget, Liselott Blixt (DF), er enig i, at »der er nogle ting, apotekerne godt kan tage sig af«. »Det kan eksempelvis være at udlevere medicin eller håndtere recepter, borgerne ikke lige har fået fornyet på piller, de i øvrigt har fået i mange år,« siger Liselott Blixt.step@berlingske.dk juli@berlingske.dk Fakta: UDE I VERDEN Sådan foregår det i andre landeStorbritannien: Her findes den mest vidtgående ordning, der indebærer, at en farmaceut kan ordinere medicin til patienter, der i forvejen er diagnosticeret af en læge, men også til patienter, der ikke forudgående er blevet diagnosticeret af en læge. Farmaceuter, der er kvalificerede og autoriserede til at foretage ordinationer uafhængigt af en læge, kan i princippet ordinere et hvilket som helst lægemiddel inden for kompetenceområdet, eksempelvis forhøjet blodtryk eller astma.Canada: I syv ud af ti provinser kan farmaceuter ordinere medicin, når en række betingelser er opfyldt. I alle syv provinser har farmaceuter ret til at fortsætte en eksisterende lægeordination. I fire provinser har farmaceuter desuden lov til at tilpasse en eksisterende ordination. I tre provinser kan farmaceuter under visse betingelser initiere nye ordinationer. USA: I USA har farmaceuter mulighed for at ordinere receptpligtige lægemidler uden recept.Dette reguleres gennem »partnerskaber« med læger, der definerer, hvilke rettigheder farmaceuten har - eksempelvis hvilke kategorier af lægemidler eller sygdomme, der er omfattet. Dette kan være en bestemt sygdom somastma, men også en gruppe af lægemidler som blodfortyndende medicin.Rettelse 06.01.2018:Præcisering: I en artikel fredag 5. januar, »Flere syge skal hjælpes på apoteket - ikke hos lægen«, fremstår det som om, sundhedsminister Ellen Trane Nørby (V) er åben over for, at farmaceuter på apotekerne i visse tilfælde skal kunne stille diagnoser.Det er ikke korrekt. Den mulighed behandles i den rapport fra Lægemiddelstyrelsen, som ligger til grund for artiklen, men ministeren støtter ikke dette forslag.
Regeringen åbner for at bryde lægernes monopol på at stille diagnoser og ordinere medicin. Farmaceuter på apotekerne kan på visse områder stå for de opgaver, mener regeringen. Lægeforeningen er dog kritisk: Det er de ikke uddannede til.
@vanessalome Flot mandag

Der er omkring 30 personer i Enigmas (Museum for Post, Tele og Kommunikation) højloftede café, og til duften af den lækre simremad ovre fra restauranten finder folk sig til rette omkring bordene.Den månedlige »Post a letter« -aften er i gang. For selv om Lord Byron mente, at brevskrivning var noget af det bedste, man kunne foretage sig alene, men alligevel i selskab med nogen (den, man skrev til), så er der tilsyneladende mange, som synes, det er hyggeligt at møde op og skrive breve i selskab med andre.En gang om måneden møder folk op til »Post a letter« i større danske byer, og vi kan så diskutere, om de er virkelig gammeldags, eller om de er de nye firstmovers... Men faktum er vel, at vi alle ville blive virkelig glade for et rigtigt brev, i en kuvert og med håndskrift - det er i hvert fald det, en af arrangørerne, Julia Kaiser, fortæller, er attraktionen ved at sende breve i dag: Det er blevet til noget særligt.Julia Kaiser, som til daglig studerer sprog, fortæller, at »Post a letter« begyndte i Canada med en pige, der havde en hjemmeside, som hed »Post a letter social activity club«, som spredte sig til flere lande. For nogle år siden overtog Julia Kaiser og Keri Bloomfield, som er freelance tekstforfatter, tjansen efter en canadisk pige, som havde startet »Post a letter« i København.Julia Kaiser siger, at brevskrivning er blevet en naturlig del af hverdagen, efter at hun flyttede fra sit hjemland, Liechtenstein.»Det giver bare noget særligt at skrive i hånden, og der er også noget over den kreative del - at man gør sig umage med at skabe en flot kuvert eller laver kortet selv. Og det udfordrer en på en anden måde, end hvis man skriver en mail. Jeg bilder mig også ind, at mine venner og familie i Liechtenstein bliver gladere for et brev.« Keri Bloomfield fortæller, at der altid er flest 20-30-årige, og hver gang en del udlændinge, som kommer til brevskrivning. Måske fordi »Post a letter« reklamerer med, at de er sponsoreret af Post Nord, så man kan sende tre breve gratis - to til udlandet og et til Danmark.Oppe ved et højbord kan man hente papir, postkort, konvolutter, lim og penne, og så er det ellers bare om at gå i gang. Stemningen er hyggelig og koncentreret, og der er faktisk et par mennesker, der ser ud, som om de mimer, at de er en person, der tænker sig om, inden de skriver næste sætning. Med hånden på kinden, kuglepennen i munden og øjnene vendt mod himlen for at hidkalde inspiration.Direktør for Enigma, Jane Sandberg, siger, at det naturligvis falder helt naturligt, at netop museet for post og kommunikation skal huse disse brevskrivningsaftener.»Jeg ville være ked af at kalde det nostalgi, men det er nok det samme, som gør sig gældende, når man interesserer sig for slow-food - en fordybelse, som giver ro. Og jeg kan ikke forklare, hvorfor det mest er unge kvinder, der kommer - men kvinder læser jo også flere bøger end mænd. Det er nok, som hvis jeg inviterede en veninde på La Glace til et stykke lagkage - det gør mænd ikke så ofte. Så der er et element af veninde-hygge over det,« siger Jane Sandberg.Vi er nogle taktil-orienterede personer, som lider dagligt. Som synes, det er fantastisk, når man en sjælden gang får et postkort fra en ferie eller et brev til sin fødselsdag. For man hænger bare ikke mails på køleskabet, vel? Hvad blev der af postkortet med den blottede spanske balle, hvor en vittig sjæl på ferie på Mallorca havde skrevet, »vi bor her«? Eller det søde håndskrevne brev, hvor ens ven ønsker en tillykke med fødselsdagen, sådan rigtigt, med håndskrift, så det betyder noget? I 1999 blev der sendt halvanden milliarder breve med Post Danmark. I 2015 var tallet 460 millioner, og i dag er der krise i Post Nord, og det kan tage op til en uge at sende et brev internt i Danmark. Prisen for at sende et brev er næsten firedoblet i samme periode, så det er ikke, fordi de brevglade har nemme kår. Men Julia Kaiser stråler helt, når hun skal fortælle om brevvekslingens velsignelser.»I gamle dage søgte man jo pennevenner i f. eks. hesteblade, og jeg kan huske, at min søster blev venner med en hel familie gennem sin penneveninde i DDR, så vi fik lov til at besøge dem inden Murens fald. Det var et eventyr, som ikke var blevet til uden brevveksling.« Jane Sandberg fortæller, at brevskrivningsklubber indtil videre er et storbyfænomen.»Det er en lille modbølge, som vi håber spreder sig. Man ser det også i USA og England, hvor der i storbyerne er skrivesaloner, som har et poetisk islæt. Men det er et brev jo i det hele taget, i forhold til f. eks. en mail. Det bliver automatisk mere eftertænksomt, hvad man vrister ud af hjernestammen, når der ikke er en delete-knap.Du skal tænke dig om, før du skriver - det kræver refleksion. Du skriver jo ikke bare »Hvad så, hvad går du og laver?« i et brev. Du skriver først, når du har noget på hjerte.« Anne Katrine Lund, som har skrevet ph. d.om brevskrivning og er forfatter til bogen »Det Bevidste Brev«, siger, at det netop er det ganske særlige ved et brev - at man kan etablere et nærvær i fraværet, som hun siger.»Det er en form for kommunikation, som både har værdi for afsender og modtager. Når jeg bruger tid på at skrive et brev, er det mig, der har kontrollen over mine tanker og følelser. Det er også derfor, psykologer ofte bruger brevskrivning som et hjælpemiddel - og det er jo ofte breve, der slet ikke bliver sendt. Som modtager føler man, at der er en, der drager omsorg for en, og giver én en gave, fordi det kræver tid og eftertanke at skrive et brev. Undersøgelser viser, at unge - altså dem, der er født i den digitale tidsalder - har det på præcis samme måde, som os, der er vokset op med papirbreve,« siger Anne Katrine Lund.Der skribles koncentreret ved alle bordene. Flere er nødt til at spørge arrangørerne, hvordan man skriver adressen på kuverten, for hvor skulle de egentlig vide det fra? De medbragte børn synes, det er underligt at skrive uden Spell Check.Og ja, det føles lidt som at køre bil uden sikkerhedssele. Undervejs går det op for en, at man dels ikke kan skrive lige, og dels skal tænke sig godt om, før man skriver, når man ikke kan slette. Men efter kort tid er børnene ikke til at stoppe, og de sender breve til venner og veninder, og sågar til en venindes farmor, nu de er i gang. Der bruges lang tid på at finde de helt rigtige kort og kuverter oppe ved fællesbordet.Nogle af kuverterne er skabt af Lærke Holmgaard og Ugne Balciunaite. De fremstiller dem af sider fra gamle atlasser og andre fine bøger.Det hele begyndte, da de var i Island, hvor der var en brevskrivningsworkshop, og det blev de så vilde med, at de måtte fortsætte hjemme i Danmark, men da de ikke kan skrive breve til folk hele tiden, er de begyndt at fremstille kuverter til andre. Ugne Balciunaite synes, at det er hyggeligt at lave kuverter til andre og har planer om at udvide brevskrivningskonceptet.»Man kunne f. eks. lægge fine sedler i folks lommer, som de så finder en tilfældig dag. Jeg skrev på et tidspunkt breve, som jeg gemte i et hult træ på Assistens Kirkegaard, og så skrev jeg til folk på Facebook, hvordan de skulle finde brevet,« siger Ugne Balciunaite.Den idé - eller noget der minder om det - har faktisk gjort New York til et kærligere sted i flere år. For Hannah Brencher og hendes venner har siden 2011 under mottoet »The world needs more loveletters« skrevet kærlige breve til tilfældige mennesker. På kuverten står »Hvis du finder dette brev, så er det til dig« - og indeni er et venligt brev til finderen. Ideen opstod, da Hannah Brencher flyttede til storbyen, og følte sig meget alene - at skrive breve, selv til folk, hun ikke kendte, gav hende ro. Der er nu ifølge hjemmesiden over 10.000 medlemmer over hele verden, som skriver breve til folk, de ikke kender. Enten til nogen, som har brug for det, fordi de f. eks. er ensomme, eller til totalt fremmede, som får brevet ved en tilfældighed.Julia Kaiser og Keri Bloomfield drømmer om at gøre det samme.»Vi kunne godt tænke os, at folk mødes og skriver breve til nogen, de ikke kender. Det kan være ensomme eller folk på plejehjem, som på den måde kan få et indblik i verden udenfor,« siger Keri Bloomfield, og tilføjer: »Det er en god måde at skabe en lille smule magi på - magi, som kommer lige ned i folks postkasse.« Og den magi kender Jane Sandberg godt.»Forleden skulle jeg invitere til fødselsdag, og det skulle selvfølgelig være pr. brev. For hvis du bare modtager en mail, så tænker du måske »nå, kommer maden også til at blive lige så ligegyldig, som den her invitation?« Vi er karrige med tiden. Et brev er krævende i forhold til en sms - et brev kræver, at du skriver hele ordet ud, og det ville virke ret fjollet, hvis du tegnede en emoji. Og hvordan skal man så beskrive, at man føler sig som en rund gul ting med tungen i kinden, et blinkende øje og en tåre?« siger Jane Sandberg. Og fortæller, at der er ret mange expats og udvekslingsstuderende hver gang, der er »Post-a-letter« -aften, måske fordi det er en hyggelig måde at møde andre mennesker på.Augustin Duran og hans kæreste Florencia Moses sidder ved enden af et bord, som ellers er fyldt med japanere, der skribler på livet løs.De to argentinere har været i Danmark i fire måneder, og de er taget til Enigma for at skrive breve hjem til deres forældre.»Det er mere personligt at skrive et brev - jeg har jo rørt dette med mine hænder, og så rører min mor det med sine hænder. Jeg er sikker på, at hun kommer til at græde, når hun læser det,« siger Augustin, lettere forventningsfuldt. Og Florencia tilføjer: »Jeg taler i telefon med mine forældre hver dag, men man kan sige andre ting i et brev. Man kan være lidt mere ærlig.« Anne Katrine Lund mener, at der er masser af liv tilbage i brevet som kommunikationsform.»Selvfølgelig kommer det ikke til at erstatte mailen, men amerikanske undersøgelser viser, at når det gælder det nære og det svære, så vil de fleste af os faktisk helst læse på papir. Man kan så printe mailen ud, men det er ikke helt det samme.« På postalettercopenhagen.com kan man se, hvornår der næste gang er brevskrivningsaften.manj@berlingske.dk »Den omhu, der ligger i at sende et brev, er jo også en form for kærlighedserklæring til folk.« Jane Sandberg, direktør, Enigma.Fakta: KENDTE DANSKE BREVSKRIVERE I BOGFORM»Kære Victor: Breve fra Tove Ditlevsen til Victor Andreassen 1972-76«. »Breve fra Afrika« - Karen Blixens private breve til familien derhjemme.»Breve fra vejen af rågummisåler« - Eik Skaløe.
En dag går det op for en, at man ikke har set sine bedste venners håndskrift siden engang i midt-90erne. Og hvad med køleskabslågen, som er helt blank og hvid, uden postkort og søde beskeder?! Men der er håb forude, for et lille postomdelt oprør er på vej...
Fodlænker, meldepligt og forbud mod at tage ophold på konkrete steder. Det er nogle af de redskaber, som PET bør få, så de bedre kan holde styr på personer, der mistænkes for at ville begå terror.I hvert fald hvis det står til lektor i folkeret på Københavns Universitet, Anders Henriksen. Med forslaget vil PET kunne sætte en overvågning i gang af personer, der endnu ikke har udført nogen terrorhandling. Så længe PET først har været forbi en dommer og fået kontrollen godkendt.»Der er et politisk ønske om at forebygge terror og at gå meget tidligt til værks. Det politiske ønske, synes jeg, er legitimt. Det er ikke min opgave at definere politiske ønsker, det er det, vi har vores politikere til.Vores opgave må være at finde et system, der bedst muligt forener det politiske ønske med de generelle principper, vi har for, hvordan vi ønsker at gribe ind i folks rettigheder,« siger Anders Henriksen, der i sidste uge fremlagde forslaget i en kronik i Politiken, uden at det vakte særlig opsigt.- Svækker det ikke borgernes retssikkerhed, hvis PET kan begrænse folks frihed, før de har begået terror? »Det kommer an på, hvad du mener med retssikkerhed. Hvis du med retssikkerhed mener forudsigelighed, så er det klart, at hvis det indgreb, der skal laves, er baseret på en mere generel trusselsvurdering frem for en konkret handling, der er blevet overtrådt, så har du ret. Men hvis retssikkerhed også handler om, at der er en uafhængig tredjeinstans, der er inde over, så kan man løse det med en dommer, som man gør i mange andre situationer,« siger Anders Henriksen.ForudsigelighedHan mener, det er bedre at lave forebyggende tvangsforanstaltninger frem for at bruge den mulighed, der eksisterer i dag: »Det, man hidtil har gjort, har været at putte folk i fængsler, og så kan man sidde der som 19-årig, småradikaliseret ung mand. Det tvivler jeg på gør situationen meget bedre,« siger han og fortsætter: »Men det er klart, at vi bedre kan lide det, for så er der en forudsigelighed, og man kan påpege en konkret handling, der er blevet overtrådt, men jeg kan godt være i tvivl om, hvorvidt det er den bedste måde at forebygge terror på.« Anders Henriksen henviser til Storbritannien, hvor man har givet myndighederne mulighed for at overvåge mistænkte terrorister, inden de har gjort sig skyldig i en terrorrelateret forbrydelse.- Briterne har indført flere kontrolforanstaltninger, men de har også i højere grad oplevet terrorangreb.Mener du alligevel, at der er behov for det? »Det er ikke min opgave at forklare, hvad der er behov for. Men jeg tror, der er to niveauer. Dels et operationelt niveau: Har PET behov for endnu et redskab i værktøjskassen? Dels er der også det mere principielle niveau, som handler om, hvorvidt samfundet indretter mekanismerne på den mest hensigtsmæssige måde.Vi kunne godt bruge en debat om, hvorvidt vi kan være endnu mere målrettede og præcise i den måde, vi bekæmper terrorister på. At putte folk i fængsel i en given årrække er et enormt slemt instrument,« siger Anders Henriksen.Eva Smith, der er professor på Det Juridiske Fakultet på Københavns Universitet, mener, det er et dårligt forslag, Anders Henriksen kommer med: »En af de vigtigste retsgarantier i et demokratisk samfund er, at enhver er uskyldig, indtil han er dømt ved en domstol. Det står ganske vist ikke i grundloven, men det er et princip, vi altid har fulgt, og som er nedfældet i Den Europæiske Menneskerettighedskonvention,« siger juraprofessoren og fortsætter: »Det vil fuldstændig bryde med det princip, hvis vi siger: ' De er godt nok ikke dømt endnu, og vi har ikke tilstrækkelige beviser til at få dem dømt, men vi tror bare, så derfor giver vi dem fodlænke på.' Det er ren fagre nye verden. Det er bestemt ikke en vej, vi skal gå videre ad.«.DF glæder sigAnders Henriksen kommer med sit forslag på baggrund af et lignende forslag, som Dansk Folkeparti fremlagde for en måned siden. Partiet mener, at PET skal have mulighed for at sætte fodlænker på folk, der sympatiserer med ekstremistiske bevægelser som Islamisk Stat. I første omgang uden en dommerkendelse.Juralektoren er helt uenig i, at man skal kunne foretage den slags indgreb uden dommerkendelse, og Venstre og De Konservative har også tidligere udtalt sig kritisk om det element i forslaget fra Dansk Folkeparti.Dansk Folkepartis udenrigsordfører, Martin Henriksen, er glad for, at andre bakker partiet op i at give PET flere redskaber, men han lytter også, når det gælder den manglende dommerkendelse: »Vi har bemærket de politiske reaktioner på forslaget. Jeg forstår det sådan, at Venstre og Konservative er åbne over for forslaget, hvis der kommer en dommerkendelse ind over.Det er klart, at hvis den kan lande der, så vil vi være tilfredse med det.« Men Venstre er stadig ikke klar til at støtte Dansk Folkepartis forslag: »Det er ikke nok at vise personen for en dommer. Man er nødt til at dokumentere et vist mistankegrundlag.Og der er reglerne sådan i dag, at du har mulighed for at få folk varetægtsfængslet, hvis der er det fornødne mistankegrundlag for, at vedkommende har lavet noget kriminelt eller er på vej til det. Hvis ikke der er det, er der ikke mulighed for at få ham varetægtsfængslet, men så håber jeg heller ikke, at der skal spændes en fodlænke rundt om manden,« siger Venstres retsordfører Preben Bang Henriksen.matve@information.dk Det, man hidtil har gjort, har været at putte folk i fængsler, og så kan man sidde der som 19-årig småradikaliseret ung mand. Det tvivler jeg på gør situationen meget bedre Anders Henriksen Lektor i jura.
PET bør have flere midler til at overvåge terrormistænke personer, før de har udført en mulig terrorhandling. Det mener lektor i folkeret. Men det vil være et brud på et vigtigt retssikkerhedsprincip, siger juraprofessor.
Ejendomsmægleren sagde, at vi godt kunne glemme alt om at få fingre i et af de rækkehuse i Taarbæk, som jeg havde forelsket mig i. Kun hvert tiende år blev ét af dem sat til salg, så rådet var at kigge videre,« fortæller Anna Engel Grane.Det gjorde hun og manden Klavs Grane så.Efter i alt to års søgen kunne de indstille boligjagten, da et af de omtalte rækkehuse pludselig figurerede i en salgsannonce. Der var tale om et dødsbo med budrunde, og da parret tre dage senere vandt dén, kunne de begynde at lægge planer for, hvad der skulle laves af ændringer før indflytning. Og det var ikke småting. Rækkehuset, som er tegnet af Holger Tangaa Hansen, havde kun haft én ejer siden opførelsen i 1963, så alt stod meget originalt, men samtidig også meget umoderne. Der var bl. a. mange små rum og et aflukket, mindre køkken. En planløsning, som ikke passede til familiens ønsker om et tidssvarende liv med mulighed for at være meget sammen i et og samme store rum.»Som udgangspunkt ville vi gerne bevare nogle tidstypiske, originale detaljer, men fandt hurtigt ud af i samråd med arkitekten, som vi hyrede, at det både var tidskrævende og svært at kombinere med vores andre indretningsidéer,« siger Anna Engel Grane.Da parret overtog nøglerne i 2015, blev løsningen derfor at skrælle stort set alt ud af huset og begynde forfra. Et projekt, som kom til at tage otte måneder. En del længere end først beregnet.Det betød bl. a., at Anna Engel Grane og Klavs Grane måtte bo til leje efter at have fraflyttet deres lejlighed og på et tidspunkt også blev installeret i et vennepars kælder.»Vi havde alle vores ting opmagasineret i en kæmpe hal, og da vi skulle på skiferie, måtte jeg tage ud i den her lagerhal og gå 100 flyttekasser igennem, før jeg fandt skitøjet. Lige før skiferien fandt jeg ud af, at jeg var gravid, og der var lysten til at få projekt husombygning afsluttet virkelig stor,« siger Anna Engel Grane.Hun og manden hyrede udover en arkitekt og en entreprenør også en bygherrerådgiver, der var deres repræsentant undervejs i projektet, og som stod for at koordinere alle forløb og al kommunikation mellem arkitekt og entreprenør.»Det er en stor mundfuld at skulle renovere et helt hus, og vi opdagede hurtigt, at det er et ansvarsfuldt heltidsarbejde, som er svært at styre, når du ikke har erfaring eller indsigt i alt fra tekniske byggedetaljer til det at forhandle priser hjem, der gør, at du holder dit budget. Da vi først fik bygherrerådgiveren på, gik renoveringen hurtigere, fordi han med sit professionelle udgangspunkt kunne træffe nogle hurtige og rigtige beslutninger, fremfor at vi skulle bruge tid på at kloge os på noget, som vi reelt ikke vidste noget om. Vi kunne f. eks. godt godkende nogle opsatte fliser, som bygherrerådgiveren med sit trænede øje kunne se var skæve, ligesom han også hurtigt kunne vurdere hvilken type gulvvarme, der var bedst at kombinere med de gulvplanker, vi havde valgt,« fortæller Anna Engel Grane.Eksklusive materialerSelv om parret ikke beholdt de originale detaljer fra husets fødsel, har de i indretningen været meget bevidste om, hvilken tidsperiode boligen er fra.»Huset har lige forløb med mange vinduespartier mod nord og syd. Det giver meget naturligt dagslys og reelle linjer at indrette ud fra, hvilket har fået os til at lave en stueetage, hvor køkkenalrummet er i en minimalistisk stil med materialer og design, der klart har referencer til 1960' erne,« siger Anna Engel Grane.Det gælder bl. a. køkkenet fra Kustomhouse udført i palisandertræ og en Svane-stol i brunt læder. For køkkenet gjaldt det med Anna Engel Granes ord om, at det visuelt skulle træde frem som et møbel - fremfor en upersonlig, hvid kolos. Herudover er der tænkt i materialer, som går igen på alle tre etager for at give en rød tråd i indretningen. Det gælder f. eks. de brede plankegulve i douglasfyr, ølandsfliser på badeværelserne, armaturer fra Dornbracht og stribede tapeter fra Ralph Lauren. En anden fællesnævner er parrets hang til eksklusive materialer.»Vi er gået efter førsteprioritet og er ikke gået på kompromis en eneste gang. Det koster selvfølgelig penge, men fordi huset ikke er større, end det er, så har vi kunnet skeje sådan ud,« fortæller Anna Engel Grane.Stilmæssigt har parret været enige hele vejen igennem. Det skyldes ikke mindst, at de har brugt et par år på at tale alt igennem om, hvad de godt ville omgive sig med i deres kommende hjem: »Og det har også inkluderet mange besøg på køkkenudstillinger, i interiørbutikker, skøjten rundt på nettet og kiggen i magasiner. Tid, der er godt givet ud, for det dur ikke at komme i tvivl og skulle diskutere stil og smag samtidig med, at du i selve ombygningsprocessen har travlt med at tage stilling til, hvor stikkontakterne skal placeres, mens en elektriker ånder dig i nakken.« E.Tilstræbt feriestemningHvor stueetagen er minimalistisk, er der til gengæld skruet op for de romantiske takter på første sal, hvor soveværelse, det store badeværelse og børneværelserne ligger. Ønsket har været at skabe en luksuriøs, hyggelig hule i en gedigen, eksklusiv hotelstil tilsat personlige elementer.Parret rejser en del og er eksperter udi det hoteludtryk, som deres eget hjem nu er indhyllet i.»Det er lækre, tunge tekstiler, mørke nuancer og bare lækkert udførte detaljer, der tilsammen gør, at vi virkelig har fornemmelsen af at bo på et stilfuldt hotel, men med vigtige personlige tilføjelser. Vi har f. eks. Sonos-højtalere i alle rum, hvorfra der oftest lyder en stille, loungeagtig musik, som lige er os,« siger Anna Engel Grane.Hun tilføjer, at parret er gået efter hotelstilen, fordi den giver dem en følelse af at kunne slappe 100 pct. af - ligesom når de er ude at rejse: »Klavs arbejder meget, så når han er herhjemme, er det vigtigt at kunne koble af og være nærværende. Det betyder også, at vi tit slukker mobilerne og ikke tjekker mails, men netop som på ferie er nærværende. Indretningen understøtter i høj grad en stemning, som betyder meget for os som individer og som familie.«bolig@jp.dk Lige før skiferien fandt jeg ud af, at jeg var gravid, og der var lysten til at få projekt husombygning afsluttet virkelig stor.Anna Engel Grane Det er lækre, tunge tekstiler, mørke nuancer og bare lækkert udførte detaljer.Anna Engel Grane.Fakta: HER BORHVEM: Anna Engel Grane, 28 år, selvstændig og ejer af annaengel.dk, Klavs Grane, 49 år, pensionsmægler, Hubert, 1,5 år og Klavs' 12-årige datter Carla.HVAD: Arkitekttegnet rækkehus af Holger Tangaa Hansen på 165 kvm fra 1960' erne. Pris for renovering: Ca. 1,8 mio.HVOR: Taarbæk nord for København.5 TIP TIL RENOVERING1. Lav grundig stilresearch, så I er klar på, hvordan jeres kommende hjem skal se ud - og navnlig er enige om stilen, for det kan være opslidende diskussioner at have, mens selve byggeriet står på, og der er stress nok om ørerne.2. Ansæt en bygherrerådgiver, der er jeres repræsentant, og som tager de mere svære snakke med arkitekten og entreprenøren. Det holder dig neutral i forløbet, og du undgår at blive involveret direkte i eventuelle diskussioner mellem arkitekt og entreprenør.Med rådgiveren er du også garanteret et altid fagligt blik på tingene, men set ud fra dit perspektiv både æstetisk og økonomisk.3. Tænk langsigtet med hensyn til elinstallationer.Sørg for at få gemt så mange ledninger af vejen inde i væggene. Det giver rum med skarpe, moderne og lækre udtryk.4. Husk at bruge samme gennemgående materialer, hvis du ønsker at skabe en rød tråd i indretningen.Specielt hvis der er tale om en bolig i flere etager.5. Det er vigtigt at have respekt for husets alder, når du renoverer, så moderne materialer og interiør harmonerer med husets arkitektur.Kilde: Anna Engel Grane og Klavs Grane.
Da Anna Engel Grane og Klavs Grane istandsatte deres nyindkøbte rækkehus ved Øresund, blev al indmad skrællet væk og bygget op på ny. Deres ønske var at forene minimalisme og romantiske indslag i en luksuriøs hotelstil.
Jeg sidder i hotelbaren med en umådelig smuk udsigt ud over Koh Samui-øen i Thailand. Omkring mig løber turister rundt på den store træplatform og knipser om kap med deres iPhones.Selfie, selfie, selfie.En af kvinderne er så spændt på at komme ned til platformen, at hun snubler ned ad trappen og efterfølgende modtager en henstilling fra tjeneren om at passe lidt på. Hold da op, hvor er de irriterende og overfladiske, tænker jeg, inden jeg selv fisker telefonen frem og tager endnu et billede til Snapchat, så folk kan se, hvor godt jeg har det.Lignende scener udspiller sig igen og igen de følgende dage i de fotogene omgivelser. Hele dagen ankommer nye gæster nemlig udelukkende for at få taget selfies, skønt hotellet er svært at nå frem til. Gæsterne render rundt fra hjørne til hjørne på udsigtsplatformen for at få taget selfies eller et opstillet Instagram-billede, hvor de spejder ud mod horisonten, som om de ikke ved, at fotografen er der.Derefter kaster de sig over i hængekøjen i et halvt minut, så fotografen også kan få knipset nogle nye billeder. Når fotoshootet er overstået, pakker nogle deres ting sammen igen og smutter med det samme, mens andre sætter sig til bords og redigerer deres billeder med næsen nede i telefonen i stedet for rent faktisk at nyde den fabelagtige udsigt med egne øjne.Jeg har dog ingen glorie at pudse, for jeg kan ikke selv lade være. Jeg kan ikke gå ned til "infinitypoolen" eller udsigtsplatformen uden min telefon. For hvis du ikke har et billede af det, har du så virkelig været der? Vi bruger de sociale medier mindre og mindre til at fortælle om os selv og mere og mere til at få os selv til at fremstå som nogle, vi ikke er.Jeg lægger mærke til det på min venneliste på Facebook, hvor flere af mine bekendtskaber får taget professionelle billeder. Og et billede, hvor man kigger ind i kameraet? Aldrig.Jeg har op til flere gange oplevet at være ude af stand til at genkende en person på Facebook, selv om jeg har mødt dem i virkeligheden.Deres retoucherede digitale repræsentant er så fjernt fra virkeligheden, at man i den grad kan sige, at det digitale skin bedrager. Retoucheret til ugenkendelighed.Da slår det mig, at vi i 2017 har to personligheder: den virkelige og den digitale.Det er naivt at skønmale fortiden og lade som om, vi ikke tog masker på og spillede roller førhen.Jeg vil dog vove at påstå, at maskeraden aldrig har fyldt så meget som nu. Der er nemlig ikke tale om at holde masken til søndagsgudstjenesten eller ved et fint arrangement.Det er en konstant indsats for at fremstå på en bestemt måde på de sociale medier. I 2017 bærer vi masken så længe, at det nærmest bliver en parallel identitet.Det er måske på tide at spørge, om vores kamp for status kan bruges positivt? Er det på tide, at velgørenhedsorganisationer omstiller sig, så næstekærlighed kan få en saltvandsindsprøjtning som et middel til selvpromovering? Flere ville nok være fadder for børn i den tredje verden, hvis de fik deres breve fra børnene slået op på deres Facebook-væg. Eller hvis bloddonorer fik hyldest på Twitter, når de ramte tapning nr. 10.Nettet flyder allerede over med videoer af folk, der sørger for at gøre noget godt for andre foran rullende kameraer. Så kan man både få likes og hjælpe mennesker i nød.Jeg synes, det er forfærdeligt, at vi er blevet så overfladiske, at vi vil kæmpe for at skabe et billede af os selv, som ikke holder. Alternativet kan jeg dog ikke byde ind med, for jeg er ikke et hak bedre end gennemsnittet.Bedømt ud fra min Snapchat laver jeg ikke andet end at drikke bubble tea og spise god mad.Folk, jeg ikke har set længe, tror stadig, at jeg arbejder på Politiken, fordi jeg var god til at transmittere den del af min karriere ud på de sociale medier, mens jeg går stille med dørene, når regningerne bliver betalt ved at undervise folkeskoleelever eller at servere for folk.Jeg håber inderligt, at vi taber masken, før vi taber hovedet. For vi er en forfærdelig generation, og det bliver nok kun værre. De yngre generationer kender nemlig ikke til tiden før Facebook og Instagram, og maskeraden udspiller sig på sit højeste. Er vi kommet så langt ud, at vi ikke kan reddes?.Jeg håber inderligt, at vi taber masken, før vi taber hovedet. For vi er en forfærdelig generation, og det bliver nok kun værre. De yngre generationer kender nemlig ikke til tiden før Facebook og Instagram.
Ugens udvalgte Før i tiden var maskerader forbeholdt særlige begivenheder. I år 2017 lever vi bag masker i vores digitale parallelsamfund.
Kom væk. Gem dig. Og ring til politiet.Det er de råd, britisk politi i flere år har givet landets borgere, når det gælder om at beskytte sig mod terrorangreb.Senest er de gentaget i en kampagne op til sommerferien, hvor anbefalingerne blev slået fast af ' Run-Hide-Tell'-kampagnen.»Det er en mulighed for at planlægge din reaktion, mindske risikoen og være sikker«, lyder begrundelsen for rådene fra det britiske politi.Men herhjemme er der ingen planer om at komme med tilsvarende råd. Årsagen er, at det, der kan være et godt råd i én situation, ikke nødvendigvis er det rette i en anden og helt anderledes situation.Den rette måde at reagere på afhænger af, hvordan angrebet foregår.»Dansk politi vil i en mulig terrorsituation også komme med så præcis information som muligt om, hvordan befolkningen kan tage bedst muligt vare på sin egen sikkerhed«, lyder beskeden fra Rigspolitiet i Danmark.»Vi opererer ikke på samme måde med standardbudskaber. Det vil i situationen være nødvendigt at skabe så meget overblik, at det, man råder befolkningen til, også er det rette at gøre«, tilføjer kommunikationsrådgiver Thomas Kristensen.Briterne har på baggrund af en lang række terrordrab gennem tiden stykket deres anbefalinger sammen for at sikre, at almindelige mennesker er klar over, hvordan de skal reagere, hvis de pludselig er fanget i terroraktioner.3 måneder, 3 angreb, 33 dræbteLandet har været ramt adskillige gange gennem årene, senest i foråret, hvor flere angreb på kort tid dræbte og kvæstede blandt andet unge koncertgængere, turister og almindelige beboere i hovedstaden.De mange angreb fik myndighederne til så tidligt som i 2004 at udgive den første vejledning i at klare terrorangreb, da de udgav pjecen ' Preparing for Emergencies', som blandt andet indeholdt opfordringer til at være på vagt over for mistænkelig adfærd fra potentielle terrorister.Erfaringerne fra angrebene i Storbritannien ligger bag terrorrådene om at komme væk, gemme sig og slå alarm. Og selv om det danske politi ikke har udarbejdet en tilsvarende vejledning til borgerne, følger man nøje med i udviklingen for at se, om det på et tidspunkt bliver påkrævet.»Vi følger nøje med i, hvordan andre landes politimyndigheder kommunikerer og vil løbende evaluere vores egen måde at kommunikere på. Erfaringerne fra de tragiske angreb i Storbritannien vil også indgå i det arbejde«, understreges det fra Rigspolitiet.Rasmus Dahlberg, der er forfatter og ph. d.-stipendiat ved Copenhagen Center for Disaster Research på Københavns Universitet, mener, at det er er en god idé at komme med råd til befolkningen, sådan som briterne gør det med ' Run-Hide-Tell'-vejledningen.Men han forstår Rigspolitiets tilbageholdenhed: »De har også ret. Der er ikke noget, der er ' det rigtige' i det her«. »En kampagne som den britiske handler om at skabe bevidsthed. Det, at man laver de remser, giver en masse omtale og får en masse mennesker til at tænke over terrortruslen«.Borgerne første ledHan tilføjer, at myndighederne i USA - efter det voldsomme bombeangreb mod byen Bostons berømte maratonløb i 2013 - har en kampagne, der skal sikre, at borgerne reagerer på mistænkelige forhold.' If you see something, say something', lyder opfordringen fra Sikkerhedsministeriet, der vil have befolkningen til at orientere politiet, hvis for eksempel en bil står underligt parkeret.»Det er et forsøg på at involvere almindelige mennesker i beredskabet«, konstaterer Rasmus Dahlberg.Tidligere har indsatsen for at imødegå terror især været politiets opgave. Med det amerikanske fagudtryk for betjentene - first responders - bliver borgerne med deres rolle til zero responders, altså allerførste led i beredskabet mod angreb.»Det er nyt, at man aktiverer forreste led til at være øjne og ører for myndighederne.Man håber at sætte befolkningen i stand til at handle i de første sekunder - af hensyn til borgernes egen overlevelse.Der skal vi have ting, der virker o. k. - enkle tommelfingerregler, vi kan huske, hvis vi bliver vækket klokken 4.00 om morgenen«. Det er huskeregler, man bør have i baghovedet? »Ja. Jeg lærer mine børn det selv«, siger Dahlberg. Han nævner angrebet i Nice, hvor en tuneser kørte en lastbil ind i en menneskemængde på den franske nationaldag, 14. juli, sidste år. Over 80 blev slået ihjel, og antallet af kvæstede endte med at være over 300.»Så en tommelfingerregel er at være opmærksom på kraftig motorstøj på steder, hvor der ikke bør være nogen kraftig motorstøj«. »Jeg kunne heller aldrig finde på at tage dem med til et ukendt sted uden at have et aftalt mødested. Sådan noget kan gøre en stor forskel i en krisesituation. De har også lært at være opmærksomme på efterladt bagage ved trafikknudepunkter«, siger han om de råd, børnene får.Den forberedelse, der ligger i at udgive offentlige vejledninger i at imødegå terrorangreb, finder han fornuftig.»Jeg ved, at man er med til at skabe frygt. Det er dilemmaet.Det er nok det, der afholder myndighederne i Danmark fra at komme med råd.Jeg vil ikke være ked af at se en pendant til den britiske kampagne i Danmark. Det kan godt være, at nogle så sover dårligt om natten over det, men hvis det redder livet for en masse, er det en god investering«, siger Rasmus Dahlberg.At der kan være grund til at overveje, hvordan man skal forholde sig, viser trusselsvurderingen.Lige nu vurderer Politiets Efterretningstjeneste truslen mod Danmark som alvorlig. Den peger på, at militante islamister prøver at få deres følgere til at gennemføre simple angreb med enkle midler.Vurderingen flugter med meldingerne fra Europol, der for et halvt års tid siden forudså, at terroren vil brede sig i Europa, i takt med at Islamisk Stat mister terræn i Irak og Syrien.Europol udsender ny advarselI slutningen af maj rundsendte Interpol en liste med 173 navne på krigere fra terrororganisationen, der menes at være blevet trænet til at gennemføre selvmordsangreb i Europa i kølvandet på dens nederlag i Mellemøsten.Listen er samlet af de amerikanske efterretningsmyndigheder og bygger på oplysninger, der er fundet på Islamisk Stats tilholdssteder i Irak og Syrien, fremgår det ifølge flere internationale medier.De mange navne omfatter kun en ganske lille del af de mange unge mænd og kvinder, som har tilsluttet sig terrororganisationen.FN og EU har anslog for et par år siden, at mængden af krigere fra de europæiske lande lå på 4.000-6.000. Herhjemme har anklagemyndigheden på baggrund af lister over mistænkte Islamisk Stat-krigere foreløbig rejst tiltale mod seks mænd, der menes at have kæmpet for terrorbevægelsen i Syrien.soren.astrup@pol.dk Enkle tommel-fingerregler, vi kan huske, hvis vi bliver vækket klokken 4.00 om morgenen Rasmus Dahlberg, ph. d.-stipendiat.Fakta: GODE RÅD Det skal du gøreLøb væk. Er der en sikker vej væk, så skynd dig væk. Vent ikke på andre.Sørg for ikke at komme i terroristens skudlinje.Gem dig, hvis du ikke kan komme væk.Undgå at ende i ' blindgyder', og sørg for at have flere udgange fra stedet.Sæt telefonen på lydløs. Slå dens vibration fra.Barrikadér døren, hvis du kan.Ring til politiet. Giv så præcise oplysninger som muligt om gerningsmændene og deres - og din egen - placering.Kilde: Det nationale råd for politidirektører.
TERROR De britiske myndigheder har længe instrueret borgerne i, hvad de skal gøre under terrorangreb. Politiet vil ikke kopiere kampagnen. Men det kan ellers være en god idé, vurderer katastrofekender.
CarlsbergDa J. C. Jacobsen for 170 år siden anlagde sit bryggeri i Valby, lå det langt uden for byen og dens volde.Sådan oplever vi det ikke i dag. I dag ligger Carlsberg ved siden af Enghave og Vesterbro og dermed mentalt tæt på det centrale København.Det er let at komme til og fra. Carlsberg har endda fået sin egen S-togsstation opkaldt efter bryggeriet, som nu er blevet til en bydel.J. C. Jacobsen og hans søn, Carl Jacobsen, udbyggede Carlsberg til et kongedømme, men for cirka ti år siden flyttede den sidste rest af masseproduktionen af øl væk fra området og tilbage blev en ualmindeligt indtagende bydel med grønne anlæg og huse i en bygningsstil, vi generelt værdsætter, fordi den er fuld af skønhed og fortællinger. Carlsberg er som en gammel produktionsenhed med hovedgården, produktionsbygningerne, lagre og hestestalde, prydhave og tilmed en æresbolig. Det er et monument over en stor dansk industribedrift, og flere af bygningerne er fredet.Når man går rundt på Carlsberg sommeren 2017, er den fred, der i de senere år kunne være over området, væk. Arbejdspladsen er en byggeplads. Nogle af de gamle, temmeligt monumentale bygninger og bygninger med metaforiske fortællinger om Carl Jacobsens livssyn er nærmest skubbet til side, for i Carlsber Byen skal der opføres flere end 3.000 boliger de næste seks-syv år. Samtidig skal der være omkring 10.000 uddannelsespladser og en række nye arbejdspladser.Nogle bygninger er allerede blevet rejst. Det drejer sig for eksempel om UCC - professionshøjskolen - og så tornen i øjet: Det 100 meter høje Bohrs Tårn, der formodentlig kun er elsket af investorerne og dem, der bor i bygningen.Ud over en generøs udsigt vil beboerne have nemt til alt. Nærheden til byen er nævnt, og går eller cykler man ikke, er der S-tog uden for døren og om få år også Metro. Men man behøver måske ikke engang at forlade området, for i Carlsberg Byen vil der være institutioner af forskellig art, indkøbsmuligheder, kulturelle tilbud hen ad vejen og det ude-og caféliv, vi sammen med mulighed for løb og anden sport forbinder med moderne byliv.Mulighederne i Carlsberg ligger blandt andet i, at det bliver en tæt bebyggelse og dermed rigtig by. Mange af dens kvaliteter må man gætte sig til - eller man kan kigge på de plancher, der er sat op.Når arkitektfirmaer sætter billeder på kommende byggerier, er scenerierne i reglen befolkede med meget unge mennesker. Og rigtigt er det, at der er uddannelsesinstitutioner i Carlsberg Byen, og rigtigt er det også, at en del i det unge segment har penge og tjener godt.Men typisk er det nu ældre befolkningsgrupper, der har de friværdimillioner, der skal til for at købe sig ind i Københavns nye attraktive bydel, så det skal ikke undre, hvis der i løbet af de kommende år, mens Carlsberg Byen udvikler sig, tegner sig et billede af et attraktivt velhaverkvarter for midaldrende.BispebjergDa Bispebjerg i mellem-og efterkrigstiden blev udbygget, blev boligarkitekturen betragtet som avantgarde på verdensplan: Fritliggende etageejendomme med tidens moderne bekvemmeligheder.Boligerne, der var opført af en blå bog af landets bedste arkitekter for fremsynede bolig selskaber, blev omgivet af grønne områder og idrætsfaciliteter. Det hele tænkt til familier med såkaldt almindelige indkomster.For nogle steg indkomsterne og mulig heden for at få mere plads og måske grønne områder, der var ens helt egne. Det gav med tiden plads til mindre ressourcestærke beboere, og i takt med at de blev flere, søgte mange af de ressourcestærke væk. Når det sker for et kvarter, og det er sket for mange - for eksempel også med Steen Eiler Rasmussens idealbydel Tingbjerg - er der en tendens til, at sociale strukturer og nærmiljø eroderer sammen med ansvarsfølelsen over for stedet. Som en ond spiral.Men. Om end lejlighederne er små i forhold til tidens forventninger, er husene stadig arkitektonisk vellykkede, og kvarteret har mange fine - herunder grønne - træk, så onde spiraler kan også vendes til det modsatte, og det er det, der sker på Bispebjerg nu.Gennem adskillige år har det været muligt at iagttage, hvordan nye forretningstyper og liberale erhverv er åbnet i forladte butikslokaler - og det sikre tegn på, at gentrificeringen er nået til Københavns nordvestkvarter, kom tidligere på året, da to af hovedstadens førende gallerier, Nils Stærk og Nicolai Wallner, flyttede til nye lokaler i NV. Gentrificering er, når etniske grupper, nye generationer eller - hyppigst - højere indkomster over en periode overtager et kvarter, fordi det er blevet attraktivt. Måske fordi det ligger centralt. Og med forandringen af København og herunder en - principielt - velfungerende offentlig infrastruktur kombineret med cykelkulturen er Bispebjerg mentalt ikke så langt væk fra Indre By, som bydelen hidtil er blevet betragtet som.Skønt mange ser med sympati på deres etniske grønthandler og synes, at det er charmerende med et gammeldags værtshus henne om hjørnet, vil de fleste gerne være sammen med deres ligesindede, og tilsammen danner det basis for nye butikstyper og for cafeen og juicebaren som afløser for bodegaen og øludsalget i spillekiosken.Bispebjerg er fra gammel tid karakteriseret af mange lejeboliger. Ikke desto mindre: Kvarteret står over for store forandringer, og i takt med at det bliver stadig mere attraktivt, er der også grundlag for nybyggeri, der for eksempel erstatter områdets større eller mindre industribyggeri.NordhavnSelv holder jeg meget af de øde strækninger ved vandet. Sådan - helt personligt - synes jeg, det er rart at gå langs vandet på kajerne i Nordhavn og for en stund være i fred i en by, der er stadig mere intens og fortættet og vil blive ved med at være sådan i overskuelig fremtid.Strækningerne ved vandet behøver ikke være sådan lørdag-aften-TV-krimi-suspenceøde-agtige. Der må gerne gå en hundelufter i det fjerne, et par løbere på en anden mole - og Havnefogeden, den allestedsnærværende havmåge på et rækværk, skal der selvfølgelig også være plads til.Men som Henning Larsen engang forklarede, så fungerer arkitektur først, når der er mennesker i og omkring bygningerne. Det giver jo heller ingen mening at anlægge en bydel, der ikke bruges til andet end at flanere.Det er heller ikke planen. Planen er, at der inden 2020 skal bo 3.600 mennesker i 2150 Nordhavn, og dobbelt så mange skal arbejde i den nye bydel på vandet. Får planlæggerne ret, har nybyggerne i 2050 fået følgeskab af så mange, at der vil bo 40.000 mennesker og arbejde et tilsvarende antal.Som ved alle tilsvarende havneområder er muligheden for nye boliger og andre typer arbejds pladser opstået, fordi tidligere tiders arbejdspladser forsvandt til andre dele af verden eller blev overflødige.Havnen, der tidligere havde været en travl arbejdsplads med adgang forbudt for de fleste, blev tømt for funktioner. Tilbage var ældre industribygninger, hvoraf nogle kunne bruges midlertidigt og andre transformeres til nye formål og dermed bidrage til den stemning af havn, som mange finder charmerende.Som altid ved boligbyggerier af denne art bliver det interessant at konstatere, om de mange penge, beboerne har investeret i deres udsigtslejligheder, betyder, at de egentlig gerne vil have stedet for sig selv, og det er der ikke noget at sige til.Sådan vil det typisk være i begyndelsen, men der er et punkt ud ad tidslinjen, hvor også Nordhavn kan blive så udbygget og dermed så fortættet, at det bliver til en egentlig by. Ligesom Østerbros Århusgade-kvarter, som Nordhavn principielt skal smelte sammen med.Lige nu fremstår de mange nyopførte byggerier som enkeltstående enklaver i kvarteret med den fred, det giver. Så spørgsmålet er, om mængden af bygninger og mennesker på et tidspunkt gør Nordhavn til det levende kvarter med bolig, erhverv, institutioner osv., som erfaringsmæssigt giver det miks, der er grundlaget for det eftertragtede byliv, som mange drømmer om.Indtil da kan man gå sig en tur langs med havnen.SydhavnenSom helhed kan Sydhavnen vise sig byfornyelsesmæssigt at være en hårdere nød at knække end Vesterbro. Old school-Vesterbro har for længst lagt sig ned og spinder som en killing ved tanken om økologisk mælk.Der var heller ikke meget at gøre. Vesterbro lå ganske enkelt for tæt på Strøget og Tivoli og Indre By og hovedstadens arbejdspladser, uddannelsesinstitutioner og kulturtilbud til at ligge uforstyrret hen.Også transformationen af Kødbyen fra overvejende levnedsmiddelindustri til tilbud om kultur og cafeer gjorde sit. Og når der i dag stadig findes en enkelt pornoforretning eller to i Istedgade, og nogle prostituerede trækker i sidegaderne, er det, fordi der er en ophobning af hoteller til turister i området. Forretning efter forretning er blevet ændret efter de nye beboeres behov, smag, stil, selviscenesættelse.Det samme er på vej til Sydhavnen.En meget stor del af Sydhavnen består af ældre, gedigne etageejendomme administreret af ældre, gedigne ejendomsselskaber og beboet af et tilsvarende segment af befolkningen, der - sådan udefra set - tilsyneladende har det fint med at passe sig selv. Det er rolige boligkvarterer lige op ad Vestre Kirkegård, der også er en gåtur værd.Så derfor er Sydhavnen en spaltet bydel. For også her er København gennem de seneste ti år blevet udbygget med for eksempel kanalbyen ved Sluseholmen. Udefra set attraktive boliger med fin udsigt og vandet uden for indgangsdøren som ramme om et godt liv. Et moderne byggeri, der mentalt forbinder sig til de relativt nye erhvervsområder på vejen ud mod lufthavnen over Amager og dermed også forbindelsen til Ørestad.ØrestadUdbygningen af Amager hænger sammen med Københavns genrejsning som by - og hovedstad.1970ernes og i nogen grad også 1980ernes København var en kedelig og nedslidt by. Byliv - som vi opfatter begrebet i dag - var der ikke meget af. Mange fravalgte derfor København, der til gengæld modtog en stor del omkostningskrævende indbyggere.Men så skete der noget. Kommunen solgte ud af ejendomsmassen og af byggegrunde og gav mulighed for for eksempel en række hurtigt opførte domiciler ved Kalvebod Brygge.Det gav blandt andet midler til metrobyggeri.Samtidig vedtog Folketinget i begyndelsen af 1990erne planer for udbygning af Amager og herunder anlæggelse af den faste forbindelse til Sverige, der blev indviet i 2000.Det satte skub i Ørestaden, hvor også DR Byen blev anlagt, samtidig med at der påbegyndtes en udbygning af de højere læreanstalter.Iblandt er der opført en række både fremragende og spektakulære byggerier, der blander sig med den bløde mellemvare.Begiver man sig i dag på en fodrejse fra Indre By til yderste Amager, kan man konstatere, at de fleste huse ligger spredt over Ørestad.Man kan også - ofte - konstatere, at der mangler liv mellem husene. Men man kan så også se, at byggerierne her og der bliver fortættede og sammenhængende, og man kan se, at hvis det lykkes, vil også Ørestad på et tidspunkt blive til en sammenhængende by med gader og torve og pladser. Og her er det så, man kan håbe, at Ørestad får de kvaliteter, der kendetegner det moderne byliv: Liv mellem husene.tow@berlingske.dk Fakta: Sommerserie: Hvad så, København?Hovedstaden er under forandring. I en ny serie ser vi på byens rum og arkitektur.Og på muligheder og faldgruber i fremtidens storby.
København er under forvandling. Vi har kigget på fem kvarterer, der på hver deres måde vil undergå store forandringer i de kommende år.
Formummet bag elef anthu-er kun med huller til øjnene gik et par håndfulde Brønd-by-f ans med tatoveringer på de pumpede overar me forrest i den gul-blå march mod Parken og fodboldpokalfina-len mod FCK i går.De lignede no gle, der var klar til slagsmål, og politiet havde da også på forhånd døbt kampen mellem arvefjenderne for høj-risiko, ligesom der var forlydender om, at hardcore-f ans fra Sverige og Tyskland var blevet tilkaldt for at assistere de to fraktioner. Men bag de maskerede frontmænd, i det rygende tapet af romerlys og slagsange, var en kæde af flere tusinde glade fans, og foran dem poli-tiets såkaldte dialogbetjente med bløde hatte og gule veste.Der er maskeforbud i Danmark, men politiet valgte ikke at sætte ind over for det i fanflokken.- Vi skal se på, hvad der tjener opgaveløsningen bedst muligt. Om det tjener formålet, hvis der er 7000 fans, o g vi går ind og hiver masker ne af fem af dem. Det vigtigste er, at vi får fanget dem, hvis de kaster med no-get, siger vicepolitiinspek-tør Henrik Møller Jakobsen.Trak kniplerneEkstra Bladets mand midt i Brøndbys march fik nogle gevaldige rusketure undervejs.- Selv om det ligner og lyder som en krigszone, er det en sand folkefest hernede, lød det fra ham. Da samtlige f ans var kommet ind i Parken, var status, at fire var blevet anholdt for at fyre kanonslag af. Inde på stadion måtte vagterne starte med at indfange en baneløber fra FCK-frak-tionen, der kastede et romerlys mod Brøndbys tribune, og senere måtte politiet trække knipler ne mod Brøndbys fans, da de forsøgte at storme FCK's afsnit, ligesom der blev hevet stolesæder af, som blev brugt som kastesk yts. Efter 3-1-sejren til FCK forsvandt de ud i den lune som-meraften som vindere og tabere.I dag kan københavner ne så vågne til en hærskare af ' Hader FCK'-klister mærker og en ram lugt af pis, når temperaturen ventes at nå over tyve g rader.linette@eb.dk Selv om det ligner og lyder som en krigszone, er det en sand folkefest hernede.

Med vindens kraft maler de korn og salt og producerer strøm, eller de står stille og fungerer som istandsatte, fredede seværdigheder. De gamle møller vækker nostalgiske minder, mens nutidens vindmøller i naturen ofte skaber kontrovers. Næste uge kan du tippe om et markant klokketårn. Husk at medsende et foto, du selv har taget.Del ud af dine bedste rejsetips - og vind en rejseHvad er næste uges emne? Et markant klokketårn Hvordan kan jeg bidrage? Send dit bidrag - op til 400 tegn - og et billede til guide@pol.dk  senest på onsdag kl. 12. Hvad kan jeg vinde? Ugens bedste tip præmieres med en rejsebog efter eget valg fra Politikens 'Turen går til '- serie. Denne uges vinder: Gitte Hansen

En 67-årig nordmand er sigtet for at afpresse frimurerlogen i Danmark og Norge. Nordmanden har ifølge politiets sigtelse filmet logens hemmelige ritualer og truet med at offentliggøre optagelserne.I mere end 270 år har Den Danske Frimurerorden været omgivet af stor mystik. Logens rituelle ceremonier er hemmelige for alle andre end de indviede, men igennem det sidste halvandet års tid har en 67-årig nordmand ifølge politiet formået at filme ritualerne.Efterfølgende forsøgte han at afpresse Den Danske Frimurerorden ved at fremsætte et krav på svimlende 33 millioner kroner. Hvis ikke logebrødrene hostede op med pengene, ville han offentliggøre optagelserne og dermed spolere tre århundreders hemmelighedskræmmeri.Den 67-årige blev tirsdag fremstillet i et grundlovsforhør i København, hvor han blev varetægtsfængslet i 27 dage.Han er sigtet for afpresning af særlig grov karakter. Af sigtelsen fremgår det, at han i en periode fra den 26. januar 2016 til den 2. november 2016 har optaget frimurernes hemmelige ritualer, uden de vidste det.De skjulte optagelser fandt sted under møder i Den Danske Frimurerordens lokaler på Blegdamsvej 23 i København.Skjult kameraDerudover har den 67-årige ifølge sigtelsen også filmet med skjult kamera på møder afholdt i Norge. Disse optagelser er foretaget fra den 27.april 2017 og frem til anholdelsen.Den 67-årige krævede ifølge sigtelsen et beløb på 33 millioner kroner for at undlade at offentliggøre optagelserne.»Der er tale om en usædvanlig og forholdsvis alvorlig sag, der kan sammenlignes med andre sager om økonomisk kriminalitet til 33 mio.kr.,« siger anklager Jakob Buch-Jepsen.Hvordan er optagelserne foregået? Med mobil eller skjult kamera? »Det er oplysninger, der er fremkommet bag lukkede døre, så det kan jeg desværre ikke kommentere på.« Hvordan har den 67-årige fået adgang til frimurerordenens ceremonier? »Det har jeg ingen kommentarer til.«.Udleveret til DanmarkKravet om de 33 millioner kroner skete i en henvendelse til Den Danske Frimurerorden, og derfor regnes forbrydelsen for at være begået på dansk grund.Mandag blev nordmanden udleveret til retsforfølgelse i Danmark efter at have været varetægtsfængslet i en kortere periode i Norge. I et grundlovsforhør tirsdag erkendte han de faktiske forhold, men nægtede at udtale sig.Den Danske Frimurerorden er en kristen loge med omkring 9.000 medlemmer.Logen har eksisteret i mere end 270 år og har gennem tiden haftflere danske konger og prinser blandt medlemmerne.jvl@bt.dk '' Der er tale om en usædvanlig sag, der kan sammenlignes med andre sager om økonomisk kriminalitet til 33 millioner kroner Jakob Buch-Jepsen, anklager.
PENGE Forlangte 33 millioner kroner for ikke at afsløre logens hemmelige ritualer.
Flygtningebørn bliver i dag optaget i såkaldte modtagerklasser for flygtningebørn, der ligger rundt på flere af byens folkeskoler.Men det skal nu være slut.Børne-og Ungdomsudvalget i København med borgmester Pia Allerslev (V) i spidsen har netop sat sidste punktum i et forslag til en ny såkaldt modtagermodel for børn i folkeskole og daginstitutioner i København. Med undtagelse af DF bakker alle partier op om forslaget.Ambitionen med forslaget er, at nyankomne flygtningebørn hurtigst muligt bliver integreret i dagtilbud og skoler, og at det er det enkeltes barn faglige og sproglige progression, der bestemmer tempoet. Med andre ord vil man med den nye model fokusere mere på det enkelte barn og behandle dem mindre som en gruppe med samme behov.Nogle børn kan nemlig sagtens have så gode sprogører og evner i matematik, at de kan rykke direkte på skolebænken med byens andre skolebørn eller blot opholde sig i kort tid i modtagerklassen.Fremover skal for eksempel små syriske piger og drenge - op mod hver femte, når forslaget fuldt indfaset - direkte i ganske almindelig folkeskole vel og mærke med tilknyttet sproglig støtte.Kamp om flygtningebørns skolegang Samtidig vil man lave mere differentierede hold i modtagerklasserne, så de, der har evnerne, hurtigere kommer i almindelig folkeskole.Børne-og ungeborgmester Pia Allerslev mener, at det er fokus på det enkelte barn, og den systematik, man fremover vil benytte til at sikre sig, at det enkelte barn kommer i almindelig skole, så snart det er parat til det, der er afgørende.»Selvfølgelig kan de ikke dansk fra første dag, men derfor kan de godt have andre kompetencer.På den ene side kan vi i modtagerklasser give dem hurtig og effektiv indlæring, men samtidig ved vi også især med de små børn, at jo hurtigere de kommer ud og bliver en del af et almindeligt miljø, desto hurtigere lærer de sproget. Straks de er parat til det, skal de ud og have en helt almindelig hverdag,« siger Pia Allerslev.Debatten om modtagelse af flygtningebørn i de kommunale folkeskoler har været krads det seneste år.En topartsaftale mellem Kommunernes Landsforening og regeringen fjernede i foråret krav til antal elever, antal timer og lærernes kvalifikationer i modtagerklasserne for at give kommunerne større frihed til at skrue modeller for modtagelse af nyankomne sammen.Mens debatten rasede, var flere kommuner allerede begyndt at skabe nye måder at modtage flygtninge på. Især Hørsholm blev kendt for »Hørsholm-modellen«, hvor man slet og ret dropppede modtagerklasser for at integrere alle nyankomne børn direkte i den almindelige folkeskole.En halv Hørsholm fra AllerslevHørsholm blev sent på sommeren sidste år bedt af Undervisningsministeriet om at redegøre for sin praksis, men fik den efterfølgende godkendt. Især fordi kommunen individuelt vurderer hvert enkelt barn og sikrer, at de får den nødvendige sproglige støtte.Pia Allerslev har da også overvejet modellen: »Jeg har da kigget meget ind i Hørsholms model, fordi meget af det, de har fat i, er interessant.Men København er ikke Hørsholm, og de udfordringer, vi har i København, er nogle andre end i Hørsholm. Det er vigtigt at sikre, at vi ikke overbelaster skolen, og at der er en tilpas balance. Mange af de skoler, som har modtagerklasser, er også skoler med højere procent af tosprogede, end man har i Hørsholm.For det er på de skoler, vi har det bedst uddannede personale til opgaven. Vi skal ikke sende for mange ud i klasser, hvor tosprogede i forvejen har nogle problemer. Vi skal ikke vælte læsset. Det her er en fornuftig mellemvej.« Borgmesteren »håber og tror« desuden på, at den nye model kan hjælpe på den kedelige statistik om tosprogedes danskevner, som Berlingske skrev om tidligere på ugen.»Forhåbentlig kan vi bruge af de erfaringer, vi gør her, til det almindelige sprogarbejde med børn, der starter i den almindelige folkeskoleklasse.« 7.447 flygtninge eller familiesammenførte børn begyndte i skole eller daginstitution i 2015. Det er en tyvedobling siden 2009. Der går pt. 375 elever i modtagerklasse i København.I løbet af 2017 forventes det, at der kommer omtrent 120 flygtningebørn, som skal have en skoleplads i København.pbu@berlingskemedia.dk Fakta: FAKTANy modtagermodel i KøbenhavnBedre blik for børnenes ressourcer.Visitationen flyttes fra det nyankomne barns distriktsskole til områdeforvaltningen.Modtageklasserne inddeles i forskellige hold - f. eks. i basis-og turboforløb.Hurtigere videre til almindelig skole.Lærernes kompetencer skal løftes.Efteruddannelse i at undervise i dansk som andet sprog.Flere elever i modtageklasserne.Antallet i klasserne øges fra 12 til 14, hvilket vil frigive midler til to voksne i hver modtageklasse i en langt større del af tiden end i dag.Systematisk vurdering af elevernes faglige og personlige udvikling.
Københavns Kommune er klar med en ny plan for modtagelse af nyankomne, der skal sikre, at børn af flygtninge i fremtiden klarer sig endnu bedre i uddannelsessystemet.
Høje udmeldelsestal og en faldende dåbsprocent. Det er to tendenser, som i disse år vækker bekymring i den danske folkekirke, der arbejder på, hvordan danskerne anno 2017 gøres opmærksomme på kirkens relevans i deres liv.Det sker blandt andet med tilbud om babysalmesang til børnefamilierne, koncerter og samtalesaloner for de unge og diverse herre-og kvindeklubber for voksne.Og det er et fint arbejde, men folkekirken skal passe på, at det ikke skygger for en anden af folkekirkens store udfordringer - hvis ikke den største - i dag, siger Steen Skovsgaard, som i dag stopper som biskop over Lolland-Falsters Stift." Folkekirken skal ikke kun arbejde for at være relevant for mennesker i dag, men også for en fordybelse og besindelse på, hvad det er, vi tror på. Vi må ikke have så travlt med at skabe liv og babysalmesang, at vi glemmer det arbejde.Jeg er da glad for den store medlemskreds, folkekirken har, men for mig er det i teologien, det sner." Som eksempel nævner Steen Skovsgaard de teologiske debatter om opstandelse og reinkarnation, der er dukket op de seneste år, samt de samtaler, han selv har haftmed stiftets folkekirkemedlemmer.Engang holdt han et arrangement med 80 deltagere, som først deltog i en fælles gudstjeneste og derefter drøftede tro i grupper." Jeg blev meget forbavset over, at jeg lige havde talt indforstået om, hvad vi tror på som kristne, og så derefter oplevede, at den klangbund, jeg talte ind i, var meget diffus.New age, reinkarnation og jeg ved ikke hvad, var en del af den tro, de havde som almene folkekirkekristne," siger han og tilføjer, at han derfor tror, der ligger en stor opgave i at lytte til og undervise folkekirkemedlemmer i kristendom.Biskoppens bekymring møder opbakning hos lektor i almen teologi på Folkekirkens Uddannelses-og Videnscenter Lars Sandbeck, som har skrevet bøger med afsæt i de seneste års teologidebatter." Folkekirken har et stort forkyndelses-og formidlingsproblem, som skyldes, at den fælles forståelse mellem den og befolkningen er eroderet, og derfor har den ikke længere meningsfulde og relevante svar på det, der interesserer mennesker i dag. Den kan tale om synd og nåde, men stort set ingen tror på syndens realitet eller spørger efter en nådig Gud. I sin famlen efter at gøre sig relevant på nye måder, bliver ukristelige fænomener blandet sammen med kristendommen. Hvis folk vil have spiritisme eller hestetelepati, kan de få det.Folkekirkens store opgave er i stedet at tænke teologien forfra og finde ud af, hvordan evangeliet kan gøres relevant for folk i dag. Det teologiske problem løser dåbskampagner og aktiviteter ikke." Fremtidsforsker og sognepræst i Sct. Matthæus Kirke i København Birgitte Kragh Engholm ser dog ikke grund til bekymring." Danskernes måde at blande religioner på er også udtryk for en åbenhed og søgen hos danskerne, som giver os historisk gode muligheder for at forkynde det kristne budskab, hvis vi bare bygger bro mellem evangeliet og deres eksistensfortællinger. Det fuldstændigt afgørende er, at vi som præster ikke selv går med på deres forestillinger eller lefler for laveste fællesnævner.Men jeg tror ikke, at løsningen er at undervise dem i, hvad der er og ikke er en del af det kristne budskab.Moderne mennesker lader sig ikke belære," siger hun.Ifølge Lolland-Falsters Stifts nye biskop Marianne Gaarden udelukker folkekirkens arbejde med at møde mennesker med åbenhed og dialog ikke et stort fokus på kirkens budskab." Det at have aktiviteter, der appellerer til andre grupper af mennesker end dem, der kommer i kirke til højmessen om søndagen, ser jeg netop som en måde at imødekomme den store uvidenhed om kristendom på. Der ligger en stor opgave i at formidle det kristne budskab på en måde, så folk kan se og spejle sig i det i dag og ikke bare ser det som en 2000 år gammel historie.Så længe præster sørger for at have fokus på det kristne budskab i deres arbejde, behøver teologien ikke blive udvandet på grund af andre kirkelige aktiviteter.".skov@k.dk Folkekirken skal ikke kun arbejde for at være relevant for mennesker i dag, men også for en fordybelse og besindelse på, hvad det er, vi tror på. Vi må ikke have så travlt med at skabe liv og babysalmesang, at vi glemmer det arbejde.STEEN SKOVSGAARD, AFGÅENDE BISKOP OVER LOLLAND-FALSTERS STIFT.
Folkekirken har travlt med at gøre sig relevant hos moderne mennesker med alverdens aktiviteter, men må ikke glemme sin store teologiske udfordring, siger Lolland-Falsters nu tidligere biskop.
København og omegn er blevet en international rollemodel for, hvordan en storby kan sikre sig mod skybrud og oversvømmelser og tilpasse sig klimaforandringer. Nu samles viden og ekspertise inden for udvikling af og drift af løsninger til klimatilpasning i et ny innovativt eksportsamarbejde, som er blevet døbt CALL Copenhagen. CALL står for Climate Adaption Living Lab.Bag samarbejdet står Københavns Kommune og Region Hovedstaden sammen med Hovedstadens Forsyningsselskab, Hofor, og landets største spildevandsselskab, Biofos, som driver flere store renseanlæg omkring København. På sigt er planen at etablere et offentligtprivat selskab med Hofor og Biofos som minoritetsaktionærer og private virksomheder som hovedaktionærer.»I dag har vi samlet en meget stor ekspertise i skybrudssikring, klimatilpasning og grønne løsninger i København. Vi har investeret rigtig meget i vand og klima, og udenlandske storbyer kommer til os for at få inspiration til, hvordan de kan løse deres problemer. Vi vil gerne kunne bruge den erfaring og omsætte den til forretning og eksport. Det vil kunne gavne både forsyningsselskaberne og private virksomheder inden for vandbranchen,« siger Ole Larsen, nyudnævnt leder af CALL Copenhagen. Et af målene er at kunne eksportere viden og knowhow om klimatilpasning, men også at kunne tilbyde færdige pakker med nogle af de skybrudsløsninger, der er blevet afprøvet med succes i København, til andre storbyer, fra projektering til leverance af de konkrete pumper og betonrør.Tusindvis af nye jobDen ambition rammer lige ind i den såkaldte »Vandvision«, som Dansk Industri sammen med DANVA, Dansk Miljøteknologi og Miljøministeriet for to år siden fik udarbejdet. Her er målet af fordoble vandbranchens eksport af løsninger og teknologi fra de nuværende 15 mia. kr. til 30 mia. kr. og skabe 4.000 nye arbejdspladser. Københavns Kommune lavede som én af de første storbyer i verden for et par år siden en egentlig skybrudsplan, som omfatter hele byen. Den betyder, at vandet fra fremtidige skybrud skal ledes til havnen, og ikke gennem kloakkerne, som ikke kan håndtere de store mængder regnvand. Skybrudsplanen koster op mod ti mia. kr., og arbejdet vil først være færdigt i 2035. Planen omfatter op mod 300 forskellige initiativer.Ifølge Københavns Kommune er det storkøbenhavnske område førende i verden, når det gælder klimatilpasning både inden for traditionelle og naturbaserede løsninger, og Storkøbenhavn står allerede for 50 pct. af al eksport og modtager omkring 85 pct. af alle udenlandske investeringer på området. København samarbejder blandt andre med New York og Washington om udveksling af viden og erfaring om skybrudsløsninger og sikring mod oversvømmelse.vs@berlingske.dk 
Hovedstadens forsyningsselskab, Hofor, har hevet en ti år gammel lovbestemmelse frem for at få gang i eksporten af vand- og klimateknologi til udenlandske storbyer, der er truede af oversvømmelser.
Det er en egoistisk handling at smøre Københavns parkeringsproblemer af på nabokommunerne, og fortsætter Københavns Kommune sit sololøb, hænger samarbejdet i en tynd tråd.Det er meldingen fra borgmestre i omegnskommunerne Herlev, Tårnby, Rødovre og Gentofte, efter teknik og miljøborgmester i København Morten Kabell (EL) har foreslået, at det i fremtiden skal koste penge at parkere i hele København i et forsøg på at sikre parkeringspladser og ren luft til københavnerne.Borgmestrene mener, at forslaget blot er det seneste eksempel på, at København er sig selv nærmest og kun vil samarbejdet, når københavnske behov tilgodeses. Hvis ikke, tøver hovedstaden ikke med at tørre problemet af på naboen, lyder kritikken.Ifølge de fire borgmestre vil Kabells forslag medføre, at Københavns parkeringsproblem bliver skubbet ud til nabokommunerne, så pendlere og besøgende fremover vil cirkulere rundt på villaveje i forsøget på at finde gratis parkering, ligesom miljøproblemet vil rykke med.»Det er en ny måde at lancere den betalingsring, som for fem år siden fik dødsstødet. Nu prøver Kabell igen at blokere for biler til sin egen by ved at eksportere de problemer, han mener at have af miljø-og bilmæssig karakter, til sine nabokommuner. Det er overhovedet ikke en måde at samarbejde på,« siger Gentoftes borgmester, Hans Toft (K), som har taget initiativ til at få en samlet dokumentation af konsekvenserne for de kommuner, der støder op til København.»Det her er ikke kommunalt selvstyre, men eksport af egne problemer til nabokommuner.Hvis ikke København selv kan indse det, må vi jo gå til centrale myndigheder, herunder Folketinget,« siger han.Borgmester i Rødovre Kommune Erik Nielsen (S) er enig i, at forslaget er et forsøg på at indføre en betalingsring ad bagvejen: »Det nytter ikke noget, at man forsøger at ødelægge det for omegnskommunerne. Vi har vores forpligtelser, og dem tager vi på os, men vi vil ikke overtage Københavns problemer.Rødovre har ingen interesse i at være parkeringsopland for københavnerne,« siger Erik Nielsen og bliver bakket op af sin kollega i Herlev: »Det er et relativt egoistisk forslag, og jeg har den holdning, at mennesker, som bor i Herlev, har samme værdi som mennesker, der bor i København. Konsekvensen af, at Københavns Kommune vil være stor på både erhverv og bosætning, er, at der følger trafik med, så det må København løse i stedet for at overlade problemet ved et stort erhvervsliv til os andre,« siger Thomas Gyldal Petersen (S).»Det er deres biler«Kritikken preller imidlertid af på teknik-og miljøborgmester Morten Kabell, som fastholder, at det er pendlere fra omegnskommunerne, som efterlader københavnerne uden parkeringspladser.»Grundlæggende er det deres biler og ikke københavnernes, der pendler ind. Så hvis nogen opfører sig egoistisk, så er det da alle omegnskommunerne.De skubber problemet ind til København ved at køre ind og holde parkeret på de københavnske veje, som vi skal betale for at vedligeholde,« siger Morten Kabell.Han foreslår derfor, at kommunerne slår sig sammen om at etablere park n' ride-anlæg rundt omkring i hele Storkøbenhavn ved knudepunkter og store S-togstationer, så pendlerne får et incitament til at bruge den kollektive trafik.Den idé bliver ikke dog mødt med tilfredshed af borgmestrene i omegnskommunerne, som alle slår en latter op, da Berlingske præsenterer Kabells samarbejdsmodel.»Så skulle Herlev gøres til parkeringsplads for hele Sjælland, der skal til København og arbejde? Nej tak, den opgave synes jeg, at Morten Kabell skal løse med de store indfaldsveje til København, så skal vi nok løse problemerne for de mennesker, som pendler til Herlev,« siger Thomas Gyldal Petersen (S).Heller ikke borgmester Hans Toft »tror sine egne ører«, når forslaget om nye parkeringsanlæg i omegnskommunerne bliver præsenteret som et regionalt samarbejde.»Når Kabell vil samarbejde med os om at etablere parkeringsanlæg ved eksempelvis Hellerup, Gentofte og Charlottenlund Station, svarer det til, at bødlen beder os om at bygge guillotinen selv. Han mener, at vi skal have det, København ikke selv vil have, og sådan bliver det ikke,« siger Hans Toft.Morten Kabell forstår ikke borgmestrenes modstand, men mener, at den indikerer, at omegnskommunerne slet ikke er interesserede i et samarbejde med København: »I dag har vi omkring 105.000 biler og 120.000 parkeringspladser, så vi har rigeligt med parkeringspladser til københavnernes egne biler. Jeg kan ikke se nogen grund til, at jeg skal belaste Københavns skatteydere med en million-eller milliardregning for at finde plads til biler fra omegnskommunerne, hvis omegnskommunerne ikke vil samarbejde om at finde løsninger,« siger Morten Kabell og fastslår, at han først og fremmest er valgt til at løse problemer for københavnerne.Hvorfor etablerer du ikke bare parkeringsanlæg i København? »Det handler om, at vi skal prøve at få bilerne holdt derude, hvor der er plads til dem, i stedet for at de skal køre igennem hele København for at parkere et sted.« Men omegnskommunerne oplever heller ikke at have plads til parkeringsanlæg?.Københavnsk egoismeBorgmestrene er ved at have opbrugt deres tålmodighed med Københavns Kommune, og i omegnskommunerne er Københavns solorytteri blevet et samtaleemne.»Der er ingen tvivl om, at det er noget, der bliver talt om. At København er begyndt at agere mere egoistisk, når det kan betale sig for kommunen, og i virkeligheden kun lægger op til det brede samarbejde, når det først og fremmest er til gavn for København,« siger Thomas Gyldal Petersen.Af samme grund har Tårnby Kommune valgt ikke at være en del af Greater Copenhagen, Hovedstadens Beredskab, Gate21 og andre foretagender, som skal styrke sammenholdet i regionen.Ifølge Tårnbys borgmester Henrik Zimoni (S) er erfaringen nemlig, at København sætter sig på det hele: »De siger, at de vil samarbejde om en masse ting, men der er ingen tvivl om, at det er København, som sætter præmisserne for meget af samarbejdet. Hver gang der kommer en ny overborgmester, fornemmer man, at vedkommende har fået opdraget, at nu skal vi prøve at få normaliseret forholdet til omegnskommunerne, men de plasker i hver gang,« siger Henrik Zimoni og opsummerer sin oplevelse af Københavns samarbejdsfilosofi: »Vi er de største, og derfor skal vi bestemme.« Rødovres borgmester mener, at faconen er sammenlignelig med den herremandsmentalitet, København tidligere var kendt for. Det er han ked af, for den står i vejen for, at kommunerne kan stå sammen om at få turister og erhvervsliv til hovedstadsområdet.»Det er »vi hersker, og så må I andre løbe efter« og »se os, vi er rigtigt dygtige inde i København«. Det skal de også være, det er Danmarks hovedstad, og vi bakker alle sammen op om den. Men det nytter ikke noget, at København lukker sig egoistisk om sig selv og så at sige kun åbner kommunegrænsen, når vi skal hjælpe dem,« siger Erik Nielsen.Hans Toft, der ligesom Erik Nielsen har været borgmester siden begyndelsen af 90erne, er enig.»Jeg har ikke i sinde at være fæstebonde i Frank Jensens og Morten Kabells herremandsmentalitet.Vi ser på flere forskellige områder, at København er ved at skifte karakter ledelses-og værdimæssigt til at være sig selv nok og kun have et samarbejde i munden, ikke i realiteten,« siger Hans Toft.En bekymrende tendens, synes borgmestrene: »Det er en uheldig udvikling, og hvis den griber om sig, og eksempelvis parkeringsforslaget bliver kørt i mål, så er vi som naboer nødt til at tage bestik af det og handle mere i fællesskab som modvægt til København,« siger Thomas Gyldal Petersen.I et skriftligt svar til Berlingske skriver overborgmester Frank Jensen (S), at han ikke deler Morten Kabells ønske om at indføre betalingszone i hele Københavns Kommune.Omvendt vil overborgmesteren ikke afvise at se på, om der er enkelte områder i byen, hvor det fremadrettet kunne give mening at inddrage betalingszonen. Det skal i så fald kun være på steder med konkrete parkeringsproblemer, fastslår Frank Jensen.perd@berlingske.dk Det er »vi hersker, og så må I andre løbe efter«. Erik Nielsen, borgmester i Rødovre.Fakta: Omegnskommuner frygter at overtage Københavns parkeringsproblemerHvis det skal koste penge at parkere i hele København, risikerer omegnskommunerne, at pendlere og besøgende fremover parkerer deres bil hos dem. Det er borgmestrene i Tårnby, Rødovre, Herlev og Gentofte ikke interesserede i.
Borgmestre fra Københavns omegns -kommuner nægter at være parkeringsopland for hovedstaden, som de mener bør løse sine egne problemer.
- Jeg ved ikke om det er ugidelighed eller uduelighed, men det er i hvert fald ikke fødevaresikkerheden, der er i højsædet hos Føtex. Det føles som om, at de er ligeglade med deres kunder - bare de får vores penge. Og så satser de på, at vi enten ikke opdager det - eller at vi ikke gider komme rendende tilbage for at bytte en varer.Sådan siger Jan Olsen, som Ekstra Bladet adskillige gange har været på ' jagt' efter gamle varer i Føtex med.Og på intet tidspunkt har det været muligt at gå tomhændet derfra. Desværre, da det betyder, at kunder kan risikere at komme hjem med gamle varer.Ingen tager ved lære- Ligegyldigheden er så stor, at selv om jeg har afleveret måske 80 gamle varenumre i Føtex-butikkens kundeservice, så kan jeg ugen eller måneden efter komme og finde et tilsvarende antal. Føtex-folkene siger ikke til sig selv: ' Hov, vi har et problem.Lad os få ryddet op i butikken.' Jan Olsen, som arbejder i sønnens cateringfirma ' Madkartellet', ryster på hovedet og fortsætter: - Når jeg for eksempel i ' min egen' nærbutik, Føtex i Carlsberg Byen, to-tre gange om ugen kan finde mellem 15 og 30 varer, som er for gamle, så er den riv ruskende gal.Ingen tager ved lære. Eller når jeg kan finde 103 datoudløbne varer i Føtex i Kokkedal, 112 i Hvidovre, 106 i Frederikssund, 107 gamle varer i Ølbycentret i Køge og så videre, så siger det mig, at de blæser deres kunder en lang march.Kun stikprøverNår Olsen ' skanner' en butik, er det antal datoudløbne varer, han får i vognen, ikke udtryk for det faktiske antal.- Dybest set er det, jeg laver jo kun stikprøver, og desuden tager jeg kun én vare fra hvert varenummer. Nogle steder kan der jo stå en hel eller halv hylde. Men jeg er jo ikke ansat til at rydde op i Føtex-butikkerne. Jeg kan gøre dem opmærksomme på deres problemer, men jeg kan ikke rette dem, når de ikke selv forstår vigtigheden af, at varerne er i orden.For længe siden indførte Føtex, at man sagde ' tak' til kunder, som indleverede gamle varer med en lille pose kaffe per varenummer. Og denne regel gør Jan Olsen til storleverandør af kaffe til hjemløsecentre i København.Da Ekstra Bladet begyndte at kontakte Føtex centralt for at få en forklaring på de mange gamle varer, blev Jan Olsen mødt af en særegen reaktion, da han næste gang var ude i ' skannings-øjemed'.- Jeg gik ind i den lille Føtex Food i Gentoftegade. I Gentofte fandt jeg 30 gamle varer på 30 minutter, og dem afleverede jeg så. Bestyreren ville dog kun give mig en pose kaffe for det hele. ' Ordre fra højere sted', sagde han.Det lød nærmest som om Føtex-ledelsen troede, at hvis de ikke gav folk kaffe, så ville al denne dato-jagt gå i sig selv igen, og så ville ' problemet være løst', griner Olsen med et skuldertræk.Dårlig oplæringIsær undrer det Olsen, at slendrian er så udbredt i ferskvare-delen og ikke mindst i kødmontrene.- Når jeg kigger mig omkring i butikkerne, ser jeg ungarbejdere - altså skoleelever, som er billige i drift.Og så ser jeg mange fremmedsprogede, som enten er der i sprog- eller jobtræning.Ingen af grupperne er blevet tilstrækkelig oplært til butiksarbejdet - og fælles for dem er, at de ikke koster Føtex ret meget. Det ser for en som mig ud som om, at Føtex-ledelsens hang til høj indtjening sker på bekostning af fødevaresikkerheden, siger Olsen.Læs også reportagen om gamle varer, kaffe og hjemløse i tillægget Ekstra søndag Føtex, Lautrup Centret Borupvang, Ballerup 1. marts: 85 gamle varer.hka@eb.dk Jeg kan gøre dem opmærksomme på deres problemer, men jeg kan ikke rette dem, når de ikke selv forstår vigtigheden.Fakta: GAMLE VARER OVERALTGrafikken i top og bund viser hvor, hvornår og i hvor mange varegrupper, der blev fundet én eller flere varer, der var gået over sidste salgsdato.
SLENDRIAN: Datojæger finder ' fersk' kød og mange andre varer, som for længst skulle have været smidt ud.
Et flertal i Folketinget har vedtaget et nyt forsvarsforlig, som betyder, at forsvaret fremover skal øge støtten markant til politiet. Det nye forsvarsforlig afsætter penge til, at soldater blandt andet kan udføre mere grænsekontrol, flere bevogtningsopgaver, ligesom nye militære enheder kan rykke ud og bistå politiet med kort varsel ved f. eks. terrorangreb eller andre katastrofer. Jyllands-Posten har spurgt fem danskere, om mere militær i gaden er den rette prioritering.»Milliarderne kunne bruges bedre. Man burde hellere afspænde konflikterne og støtte en dialog. Lige nu sender man et signal om en fare, som jeg egentlig mener er opfundet. Jeg synes dog heller ikke, man skal være naiv. Man bør vurdere den aktuelle situation, og det er ikke noget, jeg selv er i stand til.»Jeg undrer mig egentlig over, hvor længe det her kan fortsætte. Man sender et signal om, at der er et højt trusselsniveau med soldater i gaderne, men jeg savner information om, hvor truede vi egentlig bør føle os. Det er en god idé, at der fremover vil være flere uddannede folk til opgaverne.»Jeg er begyndt at tænke mere over det her med terror, når jeg er til koncerter, efter det, der skete i Manchester. Det kunne også være til gadefest som Distortion i København. Derfor synes jeg kun, det er fedt, at det bliver prioriteret højere.Det giver en tryghed, for jeg ved, at der er nogen klar, hvis der skulle ske noget.»Jeg synes egentlig, det er fint nok, at forsvaret bliver brugt mere. Jeg bliver mere tryg af, at soldaterne er her, og jeg ved, at de er der, hvis der sker noget uventet.Så kan de gribe ind hurtigt.De er her jo for at beskytte, og man ved jo godt, hvad der ligger til grund for det.Det skaber en generel tryghed.»Det virker måske lidt aggressivt, at man har flere soldater. Men der kan jo opstå situationer, hvor det bliver nødvendigt. Hvis der er brug for det af sikkerhedsmæssige hensyn, så synes jeg, det er fint, at man i højere grad bruger forsvaret til det. Det gør mig ikke noget, at man ser soldater oftere i gaden.katy.wang@jp.dk 
Voxpop.
Kan du huske, hvordan Kongens Nytorv ser ud? En statue af Kong Christian 5. til hest i midten af en cirkelrund have, der omkranses af et brostensfortov og dernæst 80 lindetræer, der ligeledes står i cirkelformation.Mange københavnere kan ikke huske Kongens Nytorv, for man skal efterhånden have boet i byen en del år for at vide, hvad der gemmer sig bag de grønne metromure. Det samme er gældende for Rådhuspladsen og Enghave Plads.Stederne er alle lånt ud til Metroselskabet, der er undervejs med at opføre den nye metrolinje, Cityringen, så byens indbyggere kan komme hurtigere rundt. Byggeriet har i den grad sat sit aftryk på bybilledet, men ikke kun som noget negativt.Som tak for lån af byens rum stiftede Metroselskabet for år tilbage Byens Hegn, et initiativ, der har haft til opgave at gøre de grønne plankeværksmure en anelse mere stimulerende at færdes omkring. Helt konkret sker det ved at lade kunstnere udsmykke dem.»Byens Hegn er født som et projekt, der skal give byens borgere bedre byrum og uventede oplevelser ved vores byggepladser. For at bygge den nye metrolinje, Cityringen, har vi måttet låne nogle byrum, og det vil vi gerne give byens borgere noget tilbage for, så de ikke kun oplever metrobyggeriet som noget, der handler om støj og støv,« siger Louise Secher, der er projektleder ved Byens Hegn.Fem aktuelle værkerBlandt de kunstværker man lige nu kan opleve ved metrobyggerierne rundt om i hovedstaden er "Mirror Wave" ved Kongens Nytorv. Det er lavet af Frederik Hesseldahl, og som navnet antyder, er det udgjort af spejle, der slår bølger langs metromuren. På den måde får det samme virkning som et spejlkabinet, så man kan se sig selv skifte form ved at flytte sig fra side til side.Værket blev for nylig hædret med Juryprisen ved Hegnspælen 2017, hvor de forskellige metrokunstværker markeres ved en fejring. Her blev også en publikumspris delt ud, og den gik til Miki Pau Otkjær, skaberen af "Hænder" ved Nordhavn Station. Værket forestiller et 25 meter langt håndtryk, der byder den nye bydel velkommen til København.Flere andre værker er også værd at fremhæve, f. eks. "Seismic Wave" af Carl Krull, som er et kæmpestort værk i sort-hvid, der fået plads ved Sortedamssøen langs Østerbrogade, og som er blandt de værker, folkene bag Byens Hegn har fået flest kommentarer på.»Værket er en form for optisk bedrag. Kunstneren bag har stået en måned ude i søen med redningsvest og malet det, så det er ret spektakulært,« fortæller Louise Secher.Længere oppe ad Østerbrogade er et andet værk, "Vrimmel" af Benjamin Noir. Man finder det ved Trianglen, og er man interesseret i arkitektur bliver man ikke skuffet. Værket, der er håndtegnet, fremviser nemlig ét af Østerbros vartegn; de mange klassiske bygninger.Ved Krauseparken finder man et værk af Tina Kallehave kaldet "Mellem mennesker". Ligesom ét af de forrige værker kredser det om håndtrykket, og i tilfældet med dette værk har de lokale beboere i mere end én forstand selv givet en hånd med - værket består nemlig af en samling aftryk, som kunstneren har fået de lokale til at lave i ler.Grønne lærreder udskiftesSnart skal de mange hegn rundt om i København ned, da byggeriet er på vej ind i sin afsluttende fase. Det betyder, at Rådhusplads og Kongens Nytorv i løbet af det kommende år vender tilbage, om end det i første omgang sker ved, at plankeværkshegnene erstattes af trådhegn.Louise Secher kan dog se frem til fem nye lærreder for metrokunstværker, når der fra midten af 2018 tages hul på anlæggelsen af Sydhavnslinjen.Hun glæder sig til at præsentere københavnerne for endnu mere byrumskunst.»Det bliver vildt spændende. Nu har vi fået en masse erfaring, så nu er der virkelig noget at bygge ovenpå. Sydhavnen har noget godt i vente.«.temasektion@jp.dk 
Hvis du besøger København i den kommende tid, så hold øje med de mange kunstværker omkring metrobyggerierne. De er der nemlig ikke lang tid endnu.
Han stikker sin ene hånd i skraldespanden ved Svanemøllen Station, roder søgende rundt i Københavns rester og finder lidt efter et papkrus.Bingo.Kruset har stadig en smule morgenkaffe i sig, som manden, der er krøbling, smider tilbage i skraldespanden, inden han med støtte fra en stok bevæger sig mod indgangen til stationen.En kompagnon iler over i containerne til højre for hovedindgangen og finder hjemmevant et stykke pap, som han lægger klar side om side med et 7-Eleven-skilt, der lokker med to gange Jumbo Bagværk for 25 kr.Manden med stokken sætter sig og fylder kruset med mestendels tokroner og ryster det ivrigt, hver gang en forbipasserende nærmer sig i håb om, at småmønternes raslen sikrer opmærksomhed. Imens stiller kompagnonen sig ved busstoppestedets bænk og betragter sceneriet.Ingen af de to taler engelsk, men kompagnonen får forklaret Berlingske, at de kommer fra Bulgarien. Han kan - eller vil - ikke oplyse deres navne, hvor længe de har været i København eller med hvilket formål. Manden, som tigger, smiler bare og beder journalisten om en kaffe.Han er én af de romaer eller østeuropæere, hvis tilstedeværelse i København den seneste tid har fyldt i debatten herhjemme, og som flere politikere fra begge fløje forsøger at holde væk fra Danmark ved at implementere nye love, sikre politiet nye beføjelser og komme med nye ideer, der skal gøre Danmark til et ikke-attraktivt sted for tilrejsende flaskesamlere at komme til i sommermånederne.Eksempelvis har overborgmester i København Frank Jensen (S) foreslået et nyt kontantløst pantsystem, mens justitsminister Søren Pape Poulsen (K) siden 1. april har sikret politiet lov til at rydde de såkaldte »utryghedsskabende« lejre.I går blev en ny lov vedtaget af Folketinget, som vil medføre, at straffen for tiggeri i Danmark fordobles og skærpes. Konkret betyder det, at personer som manden med stokken, der tigger penge ved stationer eller supermarkeder, i offentlig transport og på gågader, fremover kan straffes med 14 dages ubetinget fængsel i stedet for de nuværende syv dages betinget fængsel. Hidtil har politiet skullet give en advarsel, inden tiggeri har kunnet føre til fængsling, men det vil lovforslaget også gøre op med.I dag slipper manden med et: »Du må ikke være her« fra en stationsbetjent og rykker i stedet et par meter længere væk med sit krus.Fra DSBs område til Københavns Kommunes område.Hjemløseforening: SymbolpolitikUnder overskriften »Utryghedsskabende tiggeri« har Folketinget hastebehandlet lovforslaget, der ud over de tre regeringspartier fik opbakning fra Dansk Folkeparti og Socialdemokraterne.Til gengæld har lovforslaget fået en hård medfart fra partier på venstrefløjen såvel som flere organisationer med en interesse i hjemløsemiljøet.En af dem er de hjemløses landsorganisation, SAND, hvor sekretariatsleder Ask Svejstrup langer kraftigt ud.»Det er symbolpolitik, der ikke forholder sig til sagens kerne - de problemer, som udenlandske tiggere har. Man vil vise sig handlekraftig politisk, men det er så langt fra at løse problemet, som noget kan være,« siger Ask Svejstrup. Han advarer tværtimod om, at den nye lov kan føre til øget vold og kriminalitet: »Jo færre muligheder de her mennesker har, desto mere desperate vil de blive. De kommer ikke til Danmark for at blive tiggere, men hvis du fratager dem muligheden for at tigge, er de nødt til at finde andre måde at overleve på.« Som Ask Svejstrup læser lovforslaget, er der ingen tvivl om, at det er romaer og østeuropæere, Folketinget forsøger at ramme med lovændringen. Hvilket flere partier også lagde vægt på, da forslaget blev førstebehandlet i begyndelsen af juni.Her sagde Socialdemokratiets retsordfører Trine Bramsen blandt andet, at det for hende var væsentligt, at det klart fremgik, at der var tale om »en styrket indsats mod udenlandske« hjemløse, og »det er jo ikke Hus Forbi-sælgeren eller den gamle vagabond, som vi skal ramme med forslaget her«. Den eksisterende lovgivning samt Danmarks internationale forpligtelser forhindrer dog, at man laver ét regelsæt for tiggere med dansk statsborgerskab og et andet for folk uden. Derfor risikerer danske hjemløse, der tigger ved stationer eller supermarkeder, på gågader eller i offentlige transportmidler også at komme 14 dage i fængsel. Men selv om det kan ske, er det bestemt ikke meningen, fastslog justitsminister Søren Pape tidligere på måneden.»Det kan det godt (ramme danske tiggere, red.). Det ville jeg selvfølgelig synes, var rigtig ærgerligt, for det er jo ikke derfor, vi indfører det. Men det kan det godt,« fortalte Søren Pape, da Folketinget behandlede forslaget 2. juni.I Københavns S-tog er holdningerne til den nye lov om tiggeri delte. 33-årige Christian Sund fra Lyngby synes, at »det er overdrevet«, at et politisk flertal vil straffe tiggeri med 14 dages fængsel.»Jeg har svært ved at se det meningsfulde i at sætte folk i fængsel for tiggeri. Folk tigger, fordi de mangler penge, og jeg er med på, at der har været meget om, at romaer sviner og laver teltlejre, men jeg synes, at det er vildt, at folk kan komme i fængsel for at gå igennem S-toget og spørge, om nogen har en mønt i overskud,« mener Christian Sund.Ikke juridisk bindende20-årige Sofie Taylor kører med S-tog hver dag og oplever jævnligt tiggeri, når toget er i københavnsområdet.Hun synes, at det kan være ubehageligt at blive spurgt om penge, hvis hun sidder alene i en kupé om aftenen: »Det har jeg prøvet, og det er ikke sjovt. Hvis jeg studerer til sent og først tager toget hjem klokken 21, så sidder jeg jo typisk alene, og så kan det føles utrygt, at der kommer en forbi.« I forslagets lovtekst - de ord, der er blevet tilføjet lovens paragraffer - står der intet om »tilrejsende« eller »udenlandske« tiggere.Det gør der til gengæld i forslagets lovbemærkninger eller lovforarbejde, der ifølge juraprofessor ved Syddansk Universitet Henning Bang Fuglsang Madsen Sørensen er en læseog fortolkningsvejledning til dommere, forsvarsadvokater og anklagemyndigheden.Modsat lovteksten er lovbemærkningerne dog ikke juridisk bindende, og derfor behøver de heller ikke at leve op til de samme krav, som lovteksten gør. En sondring, som justitsminister Søren Pape Poulsen selv gjorde opmærksom på, da forslaget blev førstebehandlet.»I bemærkningerne sender vi et klart og tydeligt signal om, hvad det er, vi vil med det her, men det står lige præcis ikke i lovgivningsteksten, for så ville vi jo begynde at diskriminere,« sagde ministeren.Ifølge Rune Lund, retsordfører for Enhedslisten, er der dog stadig tale om diskrimination, selv om teksten om de udenlandske tiggere er skubbet væk fra paragrafferne og om i bemærkningerne.»Når Søren Pape siger sådan, fortæller han politiet: Godt nok er alle lige for loven, men nogen er mere lige end andre, og det ville være rigtigt dejligt, hvis I kun gik efter dem, der ligner romaer. Det er i virkeligheden dét, han siger. Men det må man ikke skrive i loven,« siger Rune Lund, der er imod lovforslaget: »Pape signalerer, at man egentlig ikke ønsker at ramme danske hjemløse men kun de udenlandske hjemløse, og det strider grundlæggende mod retsstatens principper om, at loven er lige for alle.« Ifølge juraprofessor Henning Bang Fuglsang Madsen Sørensen overtræder justitsministeren dog ingen love, når han nævner de tilrejsende tiggere omme i lovbemærkningerne.Uanset om det så havde været på kant med lovgivningen at skrive det direkte ind i paragrafferne.»Lovbemærkningerne er ikke juridisk bindende på samme niveau som loven. Det betyder, at dommeren nemmere kan tillade sig at se bort fra bemærkningerne, hvis den konkrete sag tilsiger, at det er nødvendigt, for bemærkningerne er kun vejledende,« forklarer juraprofessoren.mmor@berlingske.dk perd@berlingske.dk ... det er vildt, at folk kan komme i fængsel for at gå igennem S-toget og spørge, om nogen har en mønt i overskud.Christian Sund, S-togspassager.Fakta: FAKTA Den nye tiggerilov1) Tidligere skulle politiet komme med en advarsel til tiggere, inden de kunne anholde dem. Det krav bortfalder nu, hvis tiggeriet sker ved stationer eller supermarkeder, i offentlige transportmidler eller på gågader.2) Hvis tiggeriet sker ét af de nævnte steder, fordobles straffen, så førstegangsforseelser nu straffes med 14 dages fængsel i stedet for syv.3) Der er indført en såkaldt »solnedgangsklausul«, der betyder, at lovændringen ophører 1. juli 2020.Lovforslaget blev vedtaget med 78 stemmer for og 23 imod.
Folketinget skærper straffen for tiggeri. Men det skal ikke gå ud over danske hjemløse, siger justitsministeren. Diskriminerende, lyder kritikken.
Cerut og rødvin. Sanger, sangskriver, radiovært og nu også romandebutant Uden at tænke over det signalerer Sanne Gottlieb, at hun er direktør i eget liv. Hun har haft oplevelser, der har gjort hende immun over for andres mening.For godt et år siden vendte hun tilbage til Danmark efter så mange år i udlandet, at nogle måske skal mindes om, at hun har været forsanger i The Poets, vundet Dansk Melodi Grand Prix og skrevet Sex &amp; the City-sangen ' Kissing'.Blandt meget andet.Et alsidigt cv, bopæl i tre verdensdele samt et kærlighedsforhold til en yngre italiensk læge, som affødte offentlig debat om hendes moderrolle, viser, at Sanne Gottlieb er en type, der sætter handling bag sine ord. Også når det gælder forbrug.»Jeg smed tit mad ud, fordi jeg tænkte, at det var rart at have lidt laks eller andet lækkert liggende. Seriøst, jeg smed nok halvdelen ud. Det gider jeg ikke, så jeg solgte mit kæmpestore Smeg-køleskab og købte et på cirka 50 x 40 cm. Det betyder, at jeg aldrig mere smider mad ud. Jeg køber fra dag til dag og kun, hvad jeg bruger«. Det lyder handlekraftigt? »Ja, da jeg flyttede hjem fra Italien og indså, at 25 af 30 flyttekasser var fyldt med tøj, var jeg ved at kaste op over mit forbrug. Jeg besluttede, at jeg ikke ville købe et eneste nyt stykke tøj, før det, jeg har, er slidt op. Det har jeg overholdt«. Men tøj er vigtigt for dig? »Det kribler i mig, når jeg ser smukke ting. Jeg er vild med design og fristes helt vildt af tøj og møbler, men mit forbrug føltes pludselig grotesk, for behovet er ikke reelt. Det handler mere om at fylde et eller andet hul inde i mig selv.De senere år har gjort mig bevidst om alle aspekter af mit liv. Jeg er færdig med ting, som ikke er gode for mig, og det er ikke godt for mig at gå ud og købe ti par sko, bare fordi de er flotte«. Så ingen fristelser mere? »Jo, jeg vil hellere bruge pengene på spiritus, ha-ha. Jeg har fået en ny dille med at gå ud og finde nogle gode flasker til mit barbord, og så kan jeg gå og glæde mig til at få en drink eller et glas rødvin.Jeg har en vane med at få et glas og en cerut, mens jeg laver mad. Lidt, men godt. Det handler om at nyde og på alkymistisk vis få mad og drikke til at gå op i en højere enhed«. Har du nogen favoritter? »Af spiritus er det næsten kun gin, jeg er vild med. Jeg har været på en masse kurser og vil gerne lave min egen. I øjeblikket er min favorit spanske Gin Mare, som er lavet på oliven og rosmarin og drikkes af store vinglas med tonic fra Fever-Tree. Ellers er jeg mest til rødvin, gerne tunge italienske eller franske. Jeg vil ikke drikke dårlig vin. Jeg køber den typisk i specialbutikker, ligesom te, som jeg drikker meget af«. Kvalitet frem for alt? »Ja, men inden nogen råber ' madsnob', vil jeg sige, at jer er klar over, der er forskel på, hvor mange penge man har.Men det er stadig muligt at leve sundt.Havregrød er da en sund spise, og det fik vi to-tre gange om ugen i min barndom, da min mor var studerende. Øllebrød smager også godt, og man kan da altid klaske en omelet sammen med nogle grøntsager«. Hvad bruger du ellers penge på? »Jeg har ikke bil, og jeg dyrker overhovedet ikke sport. Meget af det, jeg beskæftiger mig med, som at skrive, er både gratis og lystbetonet. Det koster heller ikke noget at gå tur, som jeg tvinger mig selv til for at få rørt kroppen, når jeg sidder meget og skriver. Jo, jeg kan godt lide at gå i biografen, så det bruger jeg penge på«.annemette.grundtvig@pol.dk Fakta: Bag om Sanne GottliebFødt i 1968, opvokset på Frederiksberg.Bachelor i film-og medievidenskab fra KU. Har vundet DM i kunstskøjteløb for juniorer, været model og arbejdet som skuespiller og journalist. Kendt som forsanger i The Poets og fra Dansk Melodi Grand Prix. Boede med mand og tre børn (nu 21, 19 og 12 år) i Asien, da parret blev skilt. Flyttede til Italien og sidste år igen til Danmark. Radiovært på Radio24syv. Aktuel med romanen ' Sleep Stalker' om besættelse, ensomhed, længsel og lyst. Bor i lejlighed i Hellerup med sin yngste søn.DET BEDSTEEn virkelig lækker rødvin til min mad.Jeg kan glæde mig hele dagen til at lave måltidet og nørde med at finde den helt rigtige vin.DET VÆRSTEDet gør mig sindssyg, når mennesker hellere vil spise tre dårlige retter til 99 kr. end én god hovedret til samme pris. Alt med at få mest for pengene i stedet for kvalitet.
RadioværtenSanne Gottlieb, hvis først roman udkom for nylig, elsker design. Hun fik dog forbrugskvalme, da hun pakkede 25 flyttekasser med tøj ud.
Knud Heinesen er en af de få førende socialdemokrater, som både har været minister og topchef i det private erhvervsliv.Han var først finansminister og blev siden koncernchef i rejsegiganten Spies/ Tjæreborg.Men Knud Heinesen, som i morgen fylder 85 år, er bedst kendt for i oktober 1979 at advare sine landsmænd om Danmarks økonomiske katastrofekurs. Med enorm statsgæld og stadigt stigende underskud på betalingsbalancen." Nogle fremstiller det, som om vi kører på kanten af afgrunden.Det gør vi ikke, men vi har kurs mod den, og vi kan se den," sagde Knud Heinesen i et tv-interview.Da Anker Jørgensen i 1982 selv slap tøjlerne, efterlod han et statsunderskud i et år på ni procent af bruttonationalproduktet. Da var renten over 15 procent, inflationen lå over 10 procent, og flere end 300.000 danskere gik arbejdsløse.Knud Heinesen er cand. polit. og har haftmange job i arbejderbevægelsen.Han underviste, var forstander på bevægelsens Roskilde Højskole og var ansat i Arbejderbevægelsens Erhvervsråd, den røde tænketank.Han sad i Folketinget fra 1971 til 1985, hvor han både tjente under statsminister Jens Otto Krag og efterfølgeren Anker Jørgensen.I sine erindringer kritiserer Knud Heinesen kraftigt daværende arbejdsminister Svend Auken (S) og LO-økonom Poul Nyrup Rasmussens (S) negative rolle i kriseårene.Han kalder dem " dobbeltagenten og den tro væbner". De undergravede regeringens økonomiske politik for at behage LO's formand Thomas Nielsen, som hadede Anker Jørgensen. I 1985 forlod Knud Heinesen skuden for at blive direktør for Københavns Luft-havnsvæsen. I 1989 blev han koncernchef for Spies/ Tjæreborg, og 1991-1995 var han administrerende direktør for kreditforeningen BRFkredit.
portræt Som finansminister forsøgte Knud Heinesen (S) forgæves at få statsminister Anker Jørgensen (S) til at gribe ind.
Danmark er en nation af ivrige motionister, selv om det ikke er alle danskere, der bruger deres søndag på at løbe 25 kilometer for at blive klar til Copenhagen Marathon. Faktisk er danskerne de mest ivrige motionister i EU, viser nye tal, som Momentum har frembragt fra EUs statistikbank, Eurostat.31 procent af danskerne over 15 år bruger mindst fem timer om ugen i løbeskoene eller på anden fysisk aktivitet i deres fritid, viser den nye undersøgelse.Danskerne konkurrerer med svenskerne og østrigerne om at være det mest motionsglade folk. Bulgarerne og rumænerne er mindst fysisk aktive i deres fritid, kun fire og seks procent af de to østeuropæiske folk dyrker motion i mere end fem timer om ugen. EUgennemsnittet er på 17 procent.Trygve Laub Asserhøj, analytiker ved Idrættens Analyse institut, mener, at det særligt er det danske foreningsliv og den gode »motionsinfrastuktur«, der er årsag til, at motion er en integreret del af mange danskeres liv.»I Danmark har vi en idrætssektor, der appellerer bredt og favner alle aldersgrupper, og så har vi en kommerciel fitness-sektor, der gør det rigtigt godt. Der er hård konkurrence, og det kommer forbrugerne til gode, de har masser af spændende hold, og de gør det muligt at træne, når det passer en,« siger Trygve Laub Asserhøj.Danmark indtager også en førsteplads, når det gælder andelen af folk, der bevæger sig mere end to en halv time om ugen. Det gør 55 procent, og derfor deler vi topplaceringen med Finland.Vi sidder alt for stilleDet er glædeligt, at mange danskere dyrker motion i deres fritid, mener Mette Aadahl, senior forsker ved Center for Forebyggelse og Sundhed i Region Hovedstaden. Hun mener dog, at man bør tage den slags undersøgelser med et gran salt.»Det er lidt som at måle elastik i metermål.Selv om det er de samme spørgsmål, der er brugt, kan det betyde noget forskelligt i Bulgarien og i Danmark,« siger Mette Aadahl.Hun er ikke overrasket over, at undersøgelsen viser, at danskerne ligger godt, og hun mener, at det især er den danske cykelkultur, der »redder os« i den slags undersøgelser, men hæfter sig ved, at en stor del af befolkningen er inaktive.»De ressourcestærke og veluddannede løber det ene maraton efter den anden. De kan understøtte deres livsstil med elektronik, der kan lave målinger og optimere dem. Samtidig har vi en anden gruppe med en inaktiv livsstil, der også bliver understøttet af elektronik. De sidder foran en skærm og kan klare alt fra sofaen,« siger Mette Aadahl.Arbejde på kontorer gør, at flere af os sidder mere stille i løbet af dagen. Og selv om danskerne i flere år er blevet kåret som europamestre i motion, bliver flere af os overvægtige.»Vi har indrettet os, så alt skal være så let som muligt. Vi skal sadle om, så tilgængeligheden til bevægelsen bliver bedre. De fysiske rammer skal invitere til bevægelse. Det gør mange kommuner rigtigt godt, men det skal vi tænke endnu mere ind i byplanlægningen,« siger Mette Aadahl.agch@berlingske.dk Fakta: MOTIONSVANER Så meget rører vi os31 pct. af danskerne over 15 år er fysisk aktive i mere end fem timer om ugen i deres fritid.17 pct. af EU-borgerne er fysisk aktive i mere end fem timer om ugen.19 pct. af danskerne er slet ikke fysisk aktive i deres fritid.Kilde: Momentum på bagrund af tal fra Eurostat.
Danskerne er det mest motionerende folk i EU, viser nye tal. Men knap hver femte dansker er dog inaktiv. Byplanlægning skal tages i brug, hvis vi vil have flere til at bevæge sig mere, mener forsker.
Trods et utal af blodige og gruopvækkende angreb - senest under en koncert i Manchester - lader danskerne sig ikke påvirke af terror i særlig høj grad. Det viser en helt ny måling, som analyseinstituttet Gallup har foretaget for BT.Selv om 77 pct. af danskerne mener, at det er sandsynligt eller meget sandsynligt, at der vil komme flere terrorangreb i Danmark, så føler 79 pct. sig sjældent eller aldrig utrygge på offentlige steder.86 pct. svarer i undersøgelsen, at de har en uforandret adfærd i hverdagen.Undersøgelsen er foretaget efter mandagens terrorangreb i Englands næststørste by, Manchester, hvor mindst 22 mennesker blev dræbt og 59 såret, da en selvmordsbomber detonerede sine eksplosive sprængstoffer midt i den menneskemængde, der var på vej hjem fra en koncert med popstjernen Ariana Grande.Tallene så nogenlunde ens ud for et år siden, hvor Gallup stillede samme spørgsmål. At danskerne ikke i højere grad lader sig påvirke af terrorens omfang, hænger sammen med, at de uhyggelige angreb på uskyldige mennesker simpelthen er blevet et hverdagsfænomen, lyder det fra Anders Hede, der er forskningschef i Trygfonden.»Det kan godt lyde kynisk, men terror er simpelthen blevet hverdag.Det er noget, vi et stykke hen ad vejen har vænnet os til. Det betyder ikke, at vi er ligeglade. Men det er blevet noget, der sker, og det er virkelig svært at få det elimineret,« siger Anders Hede fra Trygfonden.Hverdagen går videreLangt de fleste mennesker fortsætter med at leve deres liv, som de hele tiden har gjort, forklarer han: »Det gælder især hverdags-ting.Folk ændrer ikke pludselig, hvordan de kommer på arbejde eller holder op med at opsøge butikscentre. Og når der er koncert, har vi fortsat lyst til at komme ud at høre musik.« Han understreger også, at det af mange mennesker vil blive opfattet som et nederlag at bukke under for frygten.»Hvis vi ændrer vores adfærd alt for meget, så har terroristerne i en eller anden forstand også opnået noget,« siger han.Undersøgelsen viser også, at et flertal har tillid til de danske myndigheder i kampen mod terror. Således erklærer 68 pct. sig helt enig eller enig i, at PET har et godt overblik, og 68 pct. har tillid eller stor tillid til de danske myndigheder.larh@berlingske.dk '' Det kan godt lyde kynisk, men terror er simpelthen blevet hverdag.Det er noget, vi et stykke hen ad vejen har vænnet os til Anders Hede, Trygfonden.Fakta: Danskerne og frygten for terrorHvor sandsynligt eller usandsynligt mener du, det er, at der inden for de kommende år vil ske et terrorangreb i Danmark? Meget sandsynligt 20 pct.Sandsynligt 57 pct.Usandsynligt 11 pct.Meget usandsynligt 2 pct.Ved ikke 10 pct.Hvor ofte føler du dig utryg på offentlige steder pga. en mulig terrortrussel? Meget ofte 2 pct.Ofte 3 pct.Af og til 16 pct.Sjældent 40 pct.Aldrig 39 pct.Ved ikke 1 pct.Har du tillid eller mistillid til, at de danske myndigheder kan håndtere en terroraktion i København? Stor tillid 14 pct.Tillid 54 pct.Hverken / eller 19 pct.Mistillid 7 pct.Stor mistillid 3 pct.Ved ikke 4 pct.KILDE: TNS GALLUP.
FRYGT Selv om danskerne forventer flere terrorangreb, føler de færreste sig utrygge.
Emmet Feigenberg om den første tid på Østerbro Teater 12. 

Ejeren af Østerbro Tømmerhandel overlader direktøransvaret til sin indkøbs-og økonomidirektør 2. 
Tømmerhandel.
1.000 kvadratmeter madmarked med bageri, kaffe, take-away, butik og kokkeskole er åbnet på Østerbro. side 12. 
B.
REPORTAGESERIE Rigshospitalet er en af Danmarks største arbejdsplader med omkring 10.000 ansatte alene på Blegdamsvej på Østerbro i København. DR1 20.00. 

En sjælden skat af Cobramalerier er fundet i en børnehave på Østerbro side 12-13.  

Kjeld Lauritsen, Marstalgade 2, København: Eliten bor ikke på Østerbro.Den bor i Gentofte eller København K. Ligesom Pia.

Morten Kabell oplyste forleden i TV, at han vil have indført betaling i hele København, fordi beboerne ikke kan parkere på grund af pendlerne. Nu er pendlerne som regel kørt, når Københavns indbyggere kommer hjem. Jeg har personligt erfaret, at på Østerbro, hvor der er gul parkering, har betaling ikke hjulpet.Jeg har øjenlæge på Østerbro, og der er stadig ingen parkeringspladser, så uanset betaling er bilen kommet for at blive, og så længe offentlig befordring er så elendig, som den er, er det et dårligt alternativ. Da jeg skulle til øjenlæge på Østerbro om formiddagen, tog det fra min arbejdsplads i Glostrup til Østerbro to timer med offentlig befordring, så drop betaling indtil offentlig befordring fungerer. M. NIELSEN, AKADEMIVEJ 41, 2800 KONGENS LYNGBY.

Efter 14. uge er det muligt at få en kønsscanning. Det er dog ikke alle par, der vælger at gøre det. Vi besøgte Cyclus Jordemoder &amp; Scanningsklinik på Østerbro i København. 

ADVARSEL. Flere af Bagsidens læsere med bopæl på Østerbro (dem er der en del af) har sendt os denne skræmmende forsidehistorie fra Østerbro Avis. Ikke nok med, at mange af de nye lejlighedskomplekser er ramt af byggesjusk, de eksploderer også. Vi opfordrer alle i området til at blive indendøre og holde sig orienteret ved at læse Bagsiden. Foto: Trine Arleth. 

Kommunerne investerer i motion i form af flere idrætshaller, og ofte arkitekttegnede.Aktuelt monterer Give Stålspær stålkonstruktionerne på en 2.000 kvadratmeter stor idrætshal til Lundehusskolen på Østerbro i København. Stålleverandøren oplever øget efterspørgsel på stålleverancer til idrætshaller, og produktionen af stålkonstruktionerne bliver mere komplekse, da flere haller arkitekttegnes.

Jeg er stadig den ubudne gæst, som folk kan nedgøre uden omkostninger.Meike Sørensen, litteraturstuderende ved Københavns Universitet, som for tre år siden flyttede fra Vestegnen til Østerbro og stadig må finde sig i at blive set ned på af folk fra de mere velstående og akademiske miljøer. I Politiken.

OPP-aftale i forbindelse med projektering og opførelse af skøjtehal på Gasværksgrunden på Østerbro i København, udvendig maling af vinduer og træværk på bofællesskab i Frederikssund, indsamling af dagrenovation og ressourcer for Revas, rengøringsservice for HF &amp; VUC Fyn, håndtering af affald for Haderslev og Vejen kommuner mv. 

Kom med på flagermusjagt med Miljøpunkt Østerbro og DN København i Fælledparken. Medbring en lommelygte og hold så øje med de flyvende kræ. Det er gratis at deltage.Turen starter på hjørnet af Jagtvej/ Vennemindevej/ Serridslevvej.Bat-nat Fælledparken I aften kl. 21.30.
Nattevagt.
Privat 48 år. 

Singularity University blev startet i 2008 af Ray Kurzweil og Peter Diamandis. 

Mandag blev Østerbrotunnelen indviet af Københavns overborgmester Frank Jensen (S) og bestyrelsesformand Leo Larsen, Hofor. Den vil i fremtiden kunne transportere store mængder regnvand fra Ydre Østerbro direkte ud i havnen.Derved kan man begrænse antallet af oversvømmede gader og overfyldte kloakker i kvarteret.

Har man fået lidt for meget af restauranter med avancerede grøntsagskombinationer og lavmælt kulturel konversation, kan der være en idé i at besøge Cafe Stafetten på Østerbro.Kombinationen af TV-skærme flimrende fyldt med sport, godt med kødretter og fadøl, der gerne serveres i literstørrelse i lokaler, der er del af Østerbro Stadion, er nok ikke noget, der tiltrækker gourmeter - til gengæld er der en dejlig sportsnær atmosfære og rigeligt med fritter til. Der kommer da også kvinder, selv om atmosfæren nok indimellem kan beskrives som lidt drengerøvsagtig.
Restaurant.
" Når Henrik Sass Larsen taler om asyllejre, når et iskøligt flertal i Folketinget siger nul kvote-flygtninge, når Støjberg er den, der forgudes mest, når man er væk fra Østerbro, så er forklaringen her. De gider ikke mere, ikke flere." SIMON ANDERSEN, REDAKTIONSCHEF, RADIO 24SYV, SOM KOMMENTAR TIL TV 2-ARTIKLEN " MOR OG BØRN UDSAT FOR SPYT, TRUSLER OG SEKSUELLE TILRÅB I FRILUFTSBAD". 

Privat 38 år,  bor på Østerbro med sin mand, Thomas Hertz, der er direktør hos Stine Goya, og deres to sønner på to og fem år. 

86 meter friser med cobramalerier i Børnehuset i Hjortø- gade på Østerbro i København 

Privat Født i 1964. 

Hele 50.000 gæster har besøgt Teater Republique i sæsonen 16/ 17.Det er 10.000 flere end sidste sæson. Østerbro-teatret mener, at det er iscenesættelsen af »Et vintereventyr« med over 13.000 besøgende, der har været med til at skabe denne rekord. Stykket har trukket flere gæster end nogen anden forestilling i teatrets historie.ksl.
Teater.
Geranium: I april 2015 købte Lars Seier Christensen hovedparten af aktierne i den trestjernede Michelin-restaurant, der hører hjemme i Parken i København. 

Hvis du nu ikke holder hvid januar (altså uden alkohol, sukker og de dødsensfarlige kulhydrater) så besøg juno the Bakery på Østerbro i København, som har en tidligere noma-kok som bagermester. 

En 46-årig mand, der er sigtet for voldtægtsforsøg, er lørdag blevet varetægtsfængslet i 26 dage af en dommer i København.Voldtægtsforsøget er sket natten mellem tirsdag og onsdag i en lejlighed på Østerbro i København.Anklagen går blandt andet på, at manden greb fat i det kvindelige offers hår og kastede hende ind i væggen.

I går blev 16-årige Servet Abdija begravet i landsbyen Xhepcishte i Makedonien.Det bekræfter Sabidin Ibisi, som er formand for Albanske Rødder i Skandinavien til TV2 Lorry. Mandag den 16. oktober blev Servet Abdija ramt af seks skud ved hans hjem på Ragnhildgade på Østerbro og døde.Motivet til drabet kendes stadig ikke.

Født 1969. Skuespillerinde, manuskriptforfatter og forfatter.Uddannet fra The Arts Educational School i London i 1995 og fra manuskriptuddannelsen på Den Danske Filmskole i 2005. Står blandt andet bag satireprogrammet " Normalerweize" på DR.Debuterede tidligere på måneden som forfatter med bogen " Emma Gad for hvide" på Gyldendal. En satirisk guidebog om, hvordan hvide mennesker skal agere i en multikulturel verden.Bosat på Østerbro i København.

Kraks Fond for Byforskning har lavet et nyt boligprisindeks for Storkøbenhavn. 

Vært på TV2 Sporten Christian Müller Bækgaard troede ikke sine egne øjne, da han kom hjem til domicilet på Østerbro i København i går.Foran hoveddøren stod hans minibil, der var vendt på højkant af ukendte gerningsmænd i løbet af natten.Det betød smadrede ruder, sidespejl og en defekt motor, efter regnen i løbet af natten har dryppet ind gennem undervognen.

Sivert bor på Østerbro. Men det forhindrer ham ikke i ustandseligt at fantasere om vilde ekspeditioner i den barske natur. Til sidst forstår forældrene, der ellers er mest optaget af deres computere, budskabet og får meldt sønnen til spejder. »På sporet« (Politikens Forlag, 130 kr) er første bind i Kirsten Sonne Harilds serie om spejderne fra Natuglerne. JEBA. 

Privat Bor på Østerbro med sin kone og sine tre børn. 

Når Østre Gasværk Teater på Østerbro i København fra næste sæson bliver slået sammen med Republique under et nyt navn, sker det i nye rammer. Teatret skal moderniseres for 38 millioner kroner fra nytår til sommeren 2018. Blandt andet ryger den permanente publikumsopstilling ud for at give plads til publikumspodier, der er tilpasset de enkelte forestillinger. Projektet er støttet af fondsmidler.jso.
Ombygning.
Privat 48 år. 

Fra 1. marts indføres der en ny gul zone i kvartererne Valby, ydre Østerbro og ydre Nørrebro  

Danskerne er ikke tilfredse med, at Føtex har så mange varer på hylder ne, der er for gamle. Det viser en afstemning på ekstrabladet.dk, hvor 91 procent slår fast, at det er for dårligt af supermarkedet, mens blot ni procent mener, at det er kundernes ansvar at se sig for, når de tager en vare ned fra hylderne. 8282 havde stemt.Kunderne foran Føtex i Østerbro Centret i København var heller ikke imponerede over super markedskæden, da Ekstra Bladet spurgte dem, hvad de syntes om sagen.Bettina Hartz, 29, Østerbro:- Det er selvfølgelig ikke i orden. Men heldigvis tjekker jeg altid datoen. Jeg handler i Føtex, fordi det er en god butik med et godt udvalg, men det kan ikke være rigtigt, at de ikke har styr på fødevaresikkerheden.Der er helt klart større forventninger til kvaliteten, når jeg handler her i forhold til, hvis jeg handler i en discountbutik.Rikke Buron, 44, Østerbro:- Det er på ingen måde i orden. Der skal være styr på tingene. Jeg føler, at jeg bør kunne gå ind med bind for øjnene og komme ud med en frisk vare i hånden - specielt når jeg handler i Føtex, der er lidt dyrere end andre steder. Personligt kigger jeg altid efter datoen, og heldigvis oplever jeg det ikke så ofte.Josefine Larsen, 28, Østerbro:- Jeg kigger aldrig på datoen, og hvis jeg får noget med hjem, der er for gammelt, så går det nok. Vi har et ret stort madspild i Danmark, så der sker ikke noget ved, at man bruger øj-nene og næsen, når man ser på fødevarer. Ofte går der nogle dage, før varen bliver for gammel, selv om datoen er udløbet. De største problemer er, når det kommer til kød eller indpakninger, hvor man ikke kan se, om produktet er fordærvet.Pernille Noesgaard, 28, Østerbro:- Da jeg gik i gymnasiet, arbejdede jeg i Føtex, og jeg tror bestemt ikke, at det er noget, de gør med vilje. De er jo også bare mennesker. Jeg kigger sjældent på datoen, men jeg ville blive virkelig irriteret, hvis jeg kom hjem med noget, der var for gammelt. Jeg har før købt en laks, hvor indpakningen gjorde, at jeg ikke kunne se med det blotte øje, at den var for gammel, og jeg havde ikke tjekket datoen.Peter Hartz, 31, Østerbro:- Det er helt grotesk. Jeg kører et stykke for at handle ind her, fordi jeg har en forventning om, at tingene er i orden i Føtex. Jeg har en klar forventning om, at alle varerne er friske, men mine erfaringer siger mig, at man specielt på økologiske varer skal være påpasselig - de er ofte for gamle.- Jeg kontrollerer altid datoen, og så tager jeg de bagerste varer. De ældste varer står altid forrest, så det kan bedst betale sig.asm@eb.dk 

På Østerbro ligger ØsterGRO. Det er en 600 m2 stor økologisk tagfarm med friskhøstede grøntsager dyrket på 5. sal af et gammelt bil-auktionshus i Æbeløgade 4. Det er også en magisk restaurant i et drivhus - Gro Spiseri - hvor et kokkehold serverer fem retter for 400 kr. Der bliver sat friske, sæsonbetonede og økologiske råvarer på langbordet.Der kan fanges billetter på grospiseri.dk.Gro Spiseri Æbeløgade 4, 2100 København Ø I aften kl. 17.30.
Mad.
Frem til september kan københavnerne se frem til ny asfalt på godt 21 kilometer cykelsti og 13 kilometer kørebane. Det er især Nørrebro, Amager, Indre By og Østerbro, der kan se frem til at få lagt ny asfalt. I alt 51 renoveringsmodne strækninger er blevet udvalgt, fordi belægningen har ligget længere end dens respektive levetid, og nu er begyndt at blive nedbrudt, skriver kommunen i en pressemeddelelse. 

' Go' Morgen Danmark'-værten Mikkel Kryger og familien bestående af hustru Mill Mynthe og sønnen Max flytter fra lejlighed på Østerbro til hus i Hellerup.- Vi bor på femte sal, og med en dreng på to år bliver turen på legepladsen ofte lidt af et projekt, så vi glæder os virkelig meget til, at vi bare kan åbne døren, og så er der græs mellem tæerne, siger han til Realityportalen.

Cirka fire millioner kroner.Så meget vurderes det, at Helle Thorning-Schmidts hus er steget i værdi, siden hun købte det i 2004. Nu har Danmarks tidligere statsminister og formand for Socialdemokratiet solgt byhuset på Østerbro i København.Det bekræfter Lokalbolig Østerbro over for Ekstra Bladet.Helle Thorning-Schmidt bor og arbejder i dag i London, hvor hun er direktør for den humanitære organisation Red Barnet (Save The Children International).Siden 50-årige Helle Thorning-Schmidt købte huset i Kuhlausgade i komponistkvarteret i 2004 for 3.680.000 kr., er huset ligesom resten af det københavnske boligmarked steget markant i værdi.Over 60.000 kr. pr. kvadratmeterLokalbolig Østerbro holder salgsprisen for huset hemmelig, men nabohuset, der har samme størrelse på lige over 130 kvadratmeter, blev i maj 2016 solgt for 7.695.000 mio.kroner. Og prisen for Thornings hus vil formentlig ligge i det leje, siger Laust Farver, pressechef hos boligportalen Boliga.»Det afhænger selvfølgelig af standen af boligen, men den må forventes at være god,« siger Laust Farver.Huset, hvor Thorning-Schmidt tilbragte 13 år af sit liv, ligger i et af Københavns mest eftertragtede kvarterer, især for familier, i komponistkvarteret lige vest for Svanemøllen Station.»Komponistkvarteret er utrolig populært, fordi der ikke er særlig mange huse på Østerbro. Der er tre hovedområder: Rosenvænget, hvor husene koster 20-25 millioner, Strandvejen, som også kun henvender sig til en lille køberskare, og så er der komponistkvarteret, hvor flere mennesker kan være med. Der er flere potentielle købere, og derfor er priserne her høje,« forklarer Laust Farver fra Boliga.I London bor Helle Thorning, Schmidt med sin mand Stephen Kinnock. Sammen har de to voksne døtre.jani@bt.dk 

Et nyt modebibliotek åbner næste uge som del af Østerbro Bibliotek. 
KORT OM MODE OG SKØNHED. 
Med henvisning til en dr. Vangslev gør Kristian Ditlev Jensen 21/ 11 i klummen »Nutidens Via Appia« den romerske kejser Augustus ansvarlig for korsfæstelse af 6.000 slaver efter Spartacusoprøret år 73 til 71 før Kristus. Da Augustus først fødtes ti år senere (år 64 f. Kr., kejser år 31), kan disse korsfæstelser ikke lægges ham til last. BIRGER LOHSE, ØSTERBRO, KØBENHAVN Præcisering: Spartacus' slaveoprør blev nedkæmpet af hærlederen Crassus. Men indtil ca.år 30 f. Kr. var Romerriget en republik. Red.

Dansk Cyklist Forbunds Københavnsafdeling sætter cykling som tema i valgkampen.Afdelingen arrangerer lørdag den 21. oktober et cyklende debatmøde med kandidater fra ni partier til det kommende kommunalvalg.Der er debatstop på Vesterbro, Nørrebro og Østerbro, hvor BR-kandidater fra de opstillede partier giver deres syn på den fremtidige udvikling af cykelbyen København.Mød kandidaterne ved Vesterbro Torv klokken 14, ved Sankt Hans Torv klokken 15 og Gunnar Nu Hansens Plads klokken 16. Kig efter Cyklistforbundets knaldrøde ladcykel!.
KØBENHAVN.
Arrangørerne bag det københavnske halvmaraton Cph valgte i går eftermiddag at aflyse løbet på grund af dårligt vejr. Ifølge Dorte Vibjerg, der er direktør for Sparta Løb, kom tre personer til skade i forbindelse med lynnedslag.To af dem blev kørt væk fra løbet i ambulancer. Uvejret skabte også oversvømmelser flere steder i København, hvor DMI på Østerbro målte 20,1 milimeter regn på en halv time/ ritzau/.
kort nyt.
Adm. direktør, Copenhagen Film Fund, siden 2013. 

Boligen bragte tre søndage i september et udsnit af en kendt dansk designklassiker.Udsnittene dækkede over Margretheskålen, der blev designet i 1954 af Jacob Jensen 1. præmie: Månedens vinder af en ePEBO elektrisk vakuum kaffebrygger + 6 stk. Pavina dobbeltvægget glas 0,25 l. blev Christian Faber fra Frederiksberg.2. præmie: Der var 1 stk. Chambord 8 kop stempelkande i krom + 6 Canteen glas til Elena Andersen fra Østerbro i København, der også svarede rigtigt på månedens konkurrence.
Gæt en klassiker.
»Zoologisk Museum efter lukketid.« Det kunne umiddelbart give associationer til den amerikanske film »Nat på museet«, hvor både aber og mumier bliver levende. Helt så dramatisk bliver det næppe, når museet på Østerbro arrangerer rundvisning hver tirsdag i foråret, efter at horderne af børn har forladt stedet. Selv overvejer jeg at tage forbi og se Danmarks eneste ægte kæmpedinosaur, Misty, og hvalkælderen, der normalt er lukket for publikum.Det er kun for voksne og bare rolig - det sker, før mørket falder på, kl. 16.30. Billetter: 150 på billetto.dk.
Museum.
Teknologi: Silicon Valleys teknologiske rugemaskine åbner sit største uddannelsessted uden for USA i København.Det skriver dagbladet Børsen. »Vi stifter et skandinavisk fakultet, hvor vi, sammen med dygtige folk fra hele verden, har set på, hvem der er de bedste eksperter i Skandinavien, som både har en dyb faglig og praktisk viden samt er vildt dygtige til at kommunikere,« siger Laila Pawlak, adm. direktør for Singularity University Denmark. Det nye center vil blive placeret i Copenhagen Science City, der ligger mellem Nørrebro og Østerbro i København. / ritzau/ Finans.

COPENHAGEN HALF MARATHON 2017I dag løber 25.000 løbere gennem Københavns gader til årets halvmarathon. Starten går kl. 11: 15 fra Øster Allé, og herfra går ruten over Østerbro, Nørrebro og Vesterbro til Frederiksberg og Indre By på en rute, der viser løberne det absolut bedste af byen - Kongens Nytorv, Frederiksberg Allé, Søerne, Østerbrogade og Nørrebrogade samt Marmorkirken, Børsen og Christiansborg er blot nogle af de attraktioner, man vil komme til at opleve i løbet af de 21,0975 kilometer. Foto: CPH Half.

Kristianiagade på Østerbro i København var i går eftermiddag spærret mellem Strandboulevarden og Oslo Plads på grund af en brand på G.A. Hagemanns Kollegium.Ilden er tilsyneladende opstået i et depotrum i tagetagen, og der blev hurtigt slået alarm.Da der var risiko for, at ilden skulle brede sig til taget, rykkede brandvæsnet ud med en større styrke. Sidst på eftermiddagen lød det, at selve branden i tagetagen var under kontrol. Det er uvist, hvordan ilden i depotrummet opstod.

B 93 tager imod Vejle Boldklub på Østerbro Stadion i 1. division.Med god ti minutter igen bringer hjemmeholdet sig foran 3-1. Gæsterne går dog mål-amok efter 88 minutter. Mathias Hansen (foto) reducerer til 2-3, inden Carsten Hemmingsen udligner til 3-3. I overtiden sikrer samme Hemmingsen Vejle sejren med en straffesparks-scoring til 4-3.FOTO: ANDREAS SZLAVIK Sådan gik det: Nederlaget var et af mange for B 93. Østerbro-klubben vandt kun tre af 30 kampe og blev bundprop i 2004/2005-udgaven af 1. division. Vejle sluttede som 5' er, mens SønderjyskE vandt rækken og rykkede op sammen med AC Horsens. Året efter gik det noget bedre for Vejle. Klubben fra Nørreskoven vandt 1. division med 19 sejre i 30 kampe og indløste derfor billet til Superligaen. Her blev det dog kun til én enkelt sæson, da den jyske klub rykkede ned igen som 11' er.Vejle Boldklub har ikke været i Superligaen siden 2008/2009-sæsonen.

Folketingets formand, Pia Kjærsgaard, har gang på gang tordnet mod eliten - de-fineret som folk, der læser Politiken, arbejder på DR, bor på Østerbro osv. I et interview med Politiken nuancerer hun dog sine budskaber: »Jeg er en del af eliten. Det har jeg aldrig nogensinde undsagt,« forklarer hun. »Men jeg er ikke elitær. Og det er der, jeg synes, den store forskel er.« Kjærsgaard er elite fra Gentofte, men ikke elitær i betydningen hovski-snovski. Undtagen over for mennesker, som arbejder på DR, bor på Østerbro, læser Politiken - og som helt sikkert føler sig lige så lidt arrogante som Pia Kjærsgaard, hvis ikke mindre.Elite-Kjærsgaard kæmper med andre eliter om, hvem der er mindst »elitær«. Sådan er den store stræben. Gid vi havde nogle rigtige eliter, der kunne noget og vidste noget - og turde være elitære.Danmark er et land, der dyrker middelmådigheden.Selv vores eliter er middelmådige.

Blot 225 tilskuere overværer Superliga-opgøret mellem B93 og Silkeborg. De to mandskaber mødes på Østerbro Stadion.Med for hjemmeholdet er spillere som Patrick Mtiliga, Morten Karlsen og Kenneth Christiansen. Silkeborg har også velkendte navne med fra start. Henrik Ipsen indtager kassen, imens træner Sepp Piontek stiller med Bora Zivkovic, Thomas Røll og Henrik ' Tømrer' Pedersen og flere andre profiler i marken. De 225 tilskuere ser et målløst opgøre frem til otte minutter før tid, hvor Johnny Hansen sikrer gæsterne tre point. Blandt rundens øvrige kampe vinder Brøndby blandt andet 3-1 ude over Aarhus Fremad, imens FCK må tage hjem fra Viborg med et 1-0-nederlag. POLFOTO Sådan gik det: Blot en måned senere blev bundrekorden slået.Igen var det på Østerbro Stadion. Kun 180 tilskuere så Viborgs 5-0-ydmygelse af B93.

EJENDOMME Kranerne er allerede et fast element i Odense, hvor der over de kommende 10 år investeres over 40 mia. kroner i byen.En helt ny bydel omkring den gamle Thomas B. Thriges Gade, nyt hospital og en letbane er blot nogle af bygge-og anlægsprojekterne, og nu gør Topdanmark Ejendomme klar til et af de største enkeltstående boligbyggerier i Odense.Forsikringssikringsselskabet vil opføre 240 nye boliger i Østerbro-kvarteret, hvor Odense Kommune har gennemført en stor områdefornyelse.Det sker på den såkaldte Coop-grund, hvor Brugsen tidligere havde sit centrallager.Skabe fælles identitet- Da jeg en kold eftermiddag i januar måned i år kørte rundt i Odense, blev jeg overbevist om, at Østerbro bydelen skulle være stedet for pensionsselskabets næste store boligprojekt. Langs vejene stod der " Østerbro -et godt sted at bo". Brugsens gamle centrallager er det helt oplagte sted for os. Midt i Odense og midt i kvarteret, siger adm. direktør Søren Kempf Holm fra Topdanmark Ejendom A/ S i en pressemeddelelse.Opførelsen af det 18.500 kvm store byggeri forventes at sætte ekstra skub i udviklingen af Østerbrokvarteret, hvor Odense Kommune over en fireårig periode har gennemført en stor byudvikling.I 14 forskellige underprojekter er der etableret nye byrum og mødesteder og skabt bedre forhold for gående og cyklister.- Det er lykkedes at skabe en fælles identitet og en ny optimisme i Østerbro-kvarteret, og den her store investering vil skubbe yderligere til den positive udvikling.Samtidig ser jeg Topdanmarks investering som en stor anerkendelse af det dygtige arbejde, der er gjort omkring byfornyelsen af området og ikke mindst det lange seje træk, som beboerne i området har bidraget med, udtaler Odenses by-og kulturrådmand, Jane Jegind (V).Byggeriet af de nye boliger begynder allerede til efteråret, og første etape forventes at stå færdig et år senere.Det er lykkedes at skabe en fælles identitet og en ny optimisme i Østerbro-kvarteret, og den her store investering vil skubbe yderligere til den positive udvikling Jane Jegind (V), by-og kulturrådmand, Odense Kommune.ByggerietByggeriet af de nye boliger begynder i efteråret 2017Lejlighederne forventes at blive på mellem 65 og 100 kvm. Bebyggelsen opføres som fire boligkarreer i en åben struktur med grønne friarealer imellem, og første etape af byggeriet forventes at stå færdig i efteråret 2018Bygherre er Topdanmark EjendommeCreo Arkitekter har tegnet byggeriet ? Første etape forventes at stå færdigt i efteråret 2018.
Det bliver et af de største enkeltstående boligbyggerier i byen nogensinde, der begynder til efteråret.
Klaus Baggers, Ahlefeldtsgade 18, København: Hej Movia (eller Din Offentlige Transport) - der er noget, jeg ikke lige forstår. 30.9. var jeg i Operaen, og da koncerten var slut, holdt der adskillige ekstrabusser til at transportere en del af de ca. 1.500 gæster ind mod byen, nemlig dem, der ikke var på cykel, i privatbil eller tog havnebussen.Ugen før var jeg i Telia Parken med ca. 16.000 andre, der var ikke noget, der lignede en ekstra bus.For ca. en måned siden var der DHL stafet på Østerbro med 70.000 deltagere og på den anden side af gaden landskamp med 36.000 tilskuere - og hvor mange ekstra busser havde I indsat? Lige præcis 0.

Efter fire døgns anholdelse er tre mænd, der blev anholdt efter skud mod en civil politibil fredag, blevet løsladt. Lørdag blev anholdelsen af de tre mænd opretholdt i tre gange 24 timer for at give politiet tid til at efterforske sagen. Tirsdag har en dommer så vurderet, at der ikke er mistanke nok til at opretholde en anholdelse eller fængsling.De tre mænd på 18, 19 og 20 år er sigtet for drabsforsøg. De har ifølge politiets oplysninger tilknytning til en bande. Betjentene blev ikke ramt af skud, men bilen blev ramt fem gange. Kort efter skyderiet blev de tre mænd anholdt på Østerbro. De nægter sig alle skyldige. Ritzau.

Maria-Louise Jacobsen, museumschef, Østerbro. Efter studentereksamen faldt Maria-Louise Jacobsens uddannelsesvalg i 1995 på uddannelsen kulturhistorisk konservering på Det Kongelige Danske Kunstakademi, hvorefter hun færdiggjorde en bachelor i nærorientalsk arkæologi fra Københavns Universitet i 2001. Hun har senere opkvalificeret sig med lederuddannelser fra CBS, der bruges i hendes nuværende funktion som museumschef på Københavns Museum, der åbner i 2018. Maria-Louise Jacobsens visioner er store: På museet vil hun skabe en refleksion af København, et indbydende og inspirerende mødested og et spirende undervisningsmiljø. Forinden førnævnte job var hun i en 15-årig periode - begyndende i 2000 - ansat på Nationalmuseet, hvor hun bestred funktioner som konserveringstekniker, projektleder og slutteligt chef. 
SØNDAG DEN 12. MARTS.
Tyvstart på foråret og den gode energi, når Gro Spiseri i dag åbner den første af to pop-up-restauranter på Østerbro. Bag Gro Spiseri står ØsterGro, den 600 m2 store økologiske tagfarm, som forsyner lokale familier med friskhøstede grøntsager groet på 3. sal af et gammelt bilauktionshus i Æbeløgade.Til de to pop-ups får kokkene dirigentstokken, hvilket betyder, at der både kommer en argentinsk-og en brasiliansk-inspireret pop-up med fokus på røg fra grill, sydamerikanske cocktails og ægte sommerstemning.Sydamerikansk pop-up på Gro Spiseri Gro Spiseri på ØsterGro, Æbeløgade 4, Kbh Ø. Argentinsk pop-up fra i dag til 19. februar 2018.
Restaurant.
Yvonne Svendsen, cand.pæd. i historie, fhv. skoledirektør, København.Yvonne Svendsen er uddannet lærer fra Hellerup Seminarium i 1965.Efterfølgende uddannede hun sig til cand. pæd. i historie fra Institut for Uddannelse og Pædagogik.Fra 1974 og frem til 2002 var hun skoledirektør ved Albertslund Kommune. I dag bruger hun en stor del af sin tid på ældrepolitik.Dels som formand for bestyrelsen på Kildevæld Sogns Plejehjem, og dels som koordinator af ældreaktiviteter for Socialdemokratiet på Østerbro i København. Den faste grund under Yvonne Svendsen er ifølge hende selv hverdagslivet i en familie med mange medlemmer i alle aldre.

Retssag: En andelsboligforenings konkurs har ikke altid den øjeblikkelige og smertestillende effekt, som mange måske tror. Tirsdag afviste Højesteret et krav fra to konkursramte andelshavere om at få status som lejere i det øjeblik, deres andelsforening gik konkurs.Ønsket om den ændrede status bundede i, at andelshaverne fra den nu forhenværende boligforening Klostergaarden på Østerbro med status som lejere ville være sikret en markant lavere husleje.Men Højesteret siger altså nej med henvisning til, at boligforeningens konkurs alene indebar, at foreningens ret til at råde over ejendommen overgik til kurator, men at den stadig havde ejendomsretten til ejendommen. Afgørelsen er en stadfæstelse af landsrettens afgørelse/ ritzau/.

60 Annemette Haubro Fuldmægtig, cand. ling. merc., AarhusAnnemette Haubro er opvokset i Viborg og Hald Ege og i dag bosat i Aarhus.Hun er uddannet cand.- ling.merc og har været beskikket tolk og translatør i spansk fra Industriministeriet. I studieåret 1984-85 var hun indskrevet som gæsteelev på Universidad de Complutense de Madrid. Fra 1988 var hun i 12 år bosat i Spanien, i Cáceres, Carmona og Palencia, hvor hun primært var ansat ved danske datterselskaber.Annemette Haubro har været AC-fuldmægtig ved Aarhus Universitet siden 2001 som fagsekretær og studieadministrator.Hun har et ubetinget servicegen og lægger mange timer bag skrivebordet.De mange år i Spanien gør, at den spanske kultur og levevis stadig er en naturlig del af Annemette Haubros hverdag.70 Niels Chr. Myrup Civilingeniør, hd, SorgenfriNiels Chr. Myrup var ansat i FLSmidth-koncernen i 25 år, fra 1972 til 1998, heraf de sidste 10 år som administrerende direktør for FLS Data A/S med tilhørende udenlandske datterselskaber, der i 1997 blev solgt til et amerikansk it-selskab.Herefter var han it-direktør i Carl Bro Gruppen, indtil han i 2001 kom til Mærsk Data, der i 2004 blev overtaget af IBM, hvorfra han blev pensioneret i 2012.Niels Chr. Myrup er gift med advokat Marianne Myrup. Parret, der har 3 børn og 7 børnebørn, og har i juni i år fejret deres guldbryllup.Niels Chr. Myrup spiller stadig bordtennis, som han vandt tre junior DM-titler i i sin ungdom.75 Kjeld Lykke Fhv. bydelsrådsformand, lektor, cand. polit., hd, Kbh.Kjeld Lykke er født i Aarhus, men har i knap 50 år boet på Østerbro.I forbindelse med forsøg på at opdele Københavns Kommune i selvstændige bydelskommuner blev Kjeld Lykke i 1996 valgt til bydelsrådsformand (' bydelsborgmester') på Indre Østerbro.De første år blev stormomsuste med flere forsøg på at vælte SF'eren Kjeld Lykke, som forlod sit parti og dannede sin egen borgerliste, Bydelslisten. Men Kjeld Lykke red stormen af.Efter en folkeafstemning lukkede Borgerrepræsentationen bydelsforsøgene.Kjeld Lykke mener fortsat, at Københavns Kommune bør nedlægges og fungere på basis af lokalt selvstyre.Kjeld Lykke underviste i en længere årrække på Niels Brocks Handelsskole i international økonomi og organisation.Han er fortsat formand for Foreningen Guldalderinstituttet, formand for Foreningen 4. Maj Kollegiets Venner, medlem af Østerbro Lokaludvalg samt leder af TV Østerbro. Kjeld Lykke har tidligere været medlem af Nykredits styrelsesråd og kæmpet for at styrke foreningens medlemsdemokrati.Kjeld Lykke hører til 68' erne, han var med i Københavns Universitets studenterråd og Danske Studerendes Fællesråd samt blandt pionererne med planlægningen og etableringen af Aalborg Universitetscenter.

KøbenhavnTil Änglamark Nytårsløbet på Østerbro i København skal du ikke bare løbe. Du skal også klæde dig ud! Og hvis du er heldig, kan du vinde en præmie for bedste udklædning. Ruten er 2 km. sparta.dk Foto: Matthew James.OdenseI Odense kan du løbe den 2,5 km lange børnerute, og når du er færdig, får du en guldmedalje og et glas børnechampagne.hcamarathon.dk Foto: hcamarathon.dk.SilkeborgRuten på 2,5 km til Champagneløbet i den midtjyske by Silkeborg kaldes for »Danmarks sjoveste løb«. Og overskuddet fra løbet går til udsatte børn og unge. champagneløbet.dk Foto: Jørgen Werner Jensen.

75 Fhv. bydelsrådsformand og lektor, cand. polit. Kjeld Lykke er født i Aarhus, men har boet i knap 50 år på Østerbro.I forbindelse med forsøg på at opdele Københavns Kommune i selvstændige bydelskommuner blev Kjeld Lykke i 1996 valgt til bydelsrådsformand på Indre Østerbro.De første år blev stormomsuste med flere forsøg på at vælte Kjeld Lykke, som forlod Socialistisk Folkeparti og dannede sin egen borgerliste Bydelslisten.Efter en folkeafstemning lukkede borgerrepræsentationen dog bydelsforsøgene.Kjeld Lykke mener fortsat, at Københavns Kommune bør nedlægges og fungere på basis af lokalt selvstyre.Dagens fødselar underviste i en længere årrække på Niels Brocks Handelsskole i international økonomi og organisation.Han er fortsat formand for Foreningen Guldalderinstituttet, formand for Foreningen 4. Maj Kollegiets Venner, medlem af Østerbro Lokaludvalg samt leder af TV Østerbro.Lykke har tidligere været medlem af Nykredits Styrelsesråd og kæmpet for at styrke foreningens medlemsdemokrati.En kamp han også finder aktuel i dag.Kjeld Lykke har en stor interesse for Søren Kierkegaard samt udslukte vulkaner i Midtfrankrig.70 Pastor emer. Peder Sidelmann Kristensen, Brønderslev, er tømrersøn fra Rønbjerg ved Skive og blev cand. theol. fra Aarhus Universitet i 1980.Fra 1982 til 1987 var han præst for den danske menighed i Sdr. Brarup og Omegn i Sydslesvig. Derefter skiftede han stilling og blev sognepræst i Ingstrup og V. Hjermitslev Pastorat i Vendsyssel frem til 2000, hvor han skiftede lokation til Sjørring og Thorsted Sogne i Thy. Herfra gjorde han sit virke, indtil han blev pensioneret i 2011 og flyttede med sin hustru til Brønderslev.Peder Sidelmann Kristensen havde igennem mange år stor tilknytning til daværende Dansk Kirke i Udlandet, både som lokal sekretær og formand, og han har stadig gode forbindelser til Sydslesvig.Kristensen er nuværende bestyrelsesmedlem i Foreningen Norden i Brønderslev, og ellers bliver pensionisttilværelsen blandt andet brugt på rejser til Peru, Bolivia, Indokina og Island.Ud over en glæde ved blomster i haven og drivhus tilbringes fritiden med vandre-og cykelture i naturen herhjemme og i Tyskland.Kristensen prædiker også gerne i omegnens kirker.Peder Sidelmann Kristensen er giftmed Marianna Dalum Kristensen, og parret har to sønner.40Sognepræst Rikke Mai blev født i Kolding.I 1996 blev hun student i hjembyen, og 10 år senere kunne Mai kalde sig for cand. theol. efter endt kandidatuddannelse fra Aarhus Universitet.Siden har hun tilføjet en master i sjælesorg fra Københavns Universitet til sit cv.I 2007 blev Rikke Mai sognepræst i Barrit og Vrigsted Kirker. Siden maj i år har hun holdt studieorlov fra dette embede, men Rikke Mai vender tilbage i sin stilling til september.

Videnskabelige undersøgelser har vist, at vegetarisk kost har store fordele for menneskers sundhed, klimaet og ikke mindst dyrenes velfærd. Derfor er det helt ude i hampen, at plantebaserede alternativer skal være så dyre at købe for almindelige mennesker. For den ressourcestærke veganerfamilie på Østerbro er prisen næppe et problem. Men den enlige vegetarmor på Vestegnen, der vil give sine børn en sund, vegetarisk kost, har ikke råd til at give 30 kroner for otte skiver tofupålæg eller 75 gram økologiske valnødder.Så kære politikere: kom ind i den fordelingspolitiske kamp. Gør plantemaden billigere, fjern momsen på plantebaserede produkter og væk med nøddeafgiften.

Fredag aften kan man komme med på nattevandring i Fælledparken, hvor jagten er sat ind på at finde flagermus. Her kan man med en detektor følge med i flagermusenes liv og lyde, som man normalt ikke kan høre uden hjælp. Der er registreret otte forskellige flagermusarter i København. Aftenens guide er Lene Midtgaard, centerleder i Miljøpunkt Østerbro, der også står bag turen.Turen er gratis, men man skal blot medbringe en lommelygte. Turen starter på hjørnet af Jagtvej/ Vennemindevej/ Serridslevvej.Bat-Nat Fælledparken I aften kl. 20.45.
Event.
Udvisning: Enen 18-årig albansk mand syv år i fængsel, efter at han i Københavns Byret fredag blev kendt skyldig i drabsforsøg på en 69-årig cykelhandler. Den albanske mand bliver udvist med indrejseforbud for bestandigt. Han har valgt at anke dommen til landsretten. Det var i februar sidste år, at den nu 18-årige sammen med en anden overfaldt cykelhandleren i dennes lejlighed på Østerbro i København i forbindelse med et hjemmerøveri. Hjemmerøveri giver som udgangspunkt fem års fængsel, mens drabsforsøg isoleret set giver seks år/ ritzau/.

Arkitektur. »Vi er heldigvis ikke nået ind til bykernen, men uanset hvad: Det er forkert. Det er kulturarv, og nu har vi kun indskanningerne tilbage«. Sådan siger teknik-og miljøborgmester i Københavns Kommune Morten Kabell (EL), efter at han har stoppet den fortsatte destruktion af de dokumenter og arkitekttegninger, som Københavns Kommune digitaliserer. Siden 2013 har kommunen ellers efter indskanning af diverse gamle byggesager og arkitekttegninger destrueret de gamle fysiske tegninger.Det gælder eksempelvis Kaare Klints tegninger af Grundtvigskirken, Danmarks første højhuse, Bellahøjhusene, og Danmarks første rækkehuse, Bakkehusene.I de første år er det områderne Husum, Brønshøj, Damhussøen, Vanløse, Utterslev, Emdrup og dele af Nørrebro og Østerbro, der er blevet skannet og destrueret.emil@pol.dk 

Ved Nordhavn Station funkler i alt 250 lysende glasfiberrør om kap for at guide forbipasserende igennem den stitunnel og smutvej, der forbinder Østerbro og Nordhavn.- Vi brugte meget energi på at gøre tunnelen til et venligt og trygt sted, og her spiller lyset en vigtig rolle i et ellers mørkt byrum.Med glasfibermateriale havde vi mulighed for at skabe en oplyst sti og fremme ansigtsgenkendelsen -og så giver det tunnelen en fin ekstradetalje, når lyset bliver sendt igennem det fiberbaserede materiale, siger Jesper Krilov fra Core Arkitekter, der benyttede det såkaldte translucente glasfibermateriale, kaldet Lay Light, og fik andenpladsen ved Den Danske Lyspris.

I Berlingske beskrives et nyt madmarked til afløsning af Papirøens streetfood marked. Det skal placeres 2,5 km længere ude på Refshaleøen, langt fra offentlig transport. På Frederiksberg er der planer om et madmarked på parkeringspladsen bag rådhuset.Der er også planer om et madmarked under Bispeengbuen. Ved Nørreport er Torvehallerne et meget populært madmarked. Der er lørdagsmarkeder på Østerbro.På Vesterbrogade er madmarkedet Westmarket lukkefærdigt og mange investeringer spildt. Mon ikke de bevilgende myndigheder skulle undersøge, om der virkelig er behov for så mange madmarkeder? KAJ BLEGVAD-ANDERSEN, FREDERIKSBERG.

En 30-årig grønlandsk mand var onsdag i Retten i København, hvor han var tiltalt for voldtægt og drabsforsøg på en kvindelig løber på Østerbro i sommer. Det voldsomme overfald fandt sted 16. august, hvor den dengang 38-årige kvinde tog ud for at løbe en tur tidligt om morgenen. Den tiltalte 30-årige havde i retten ingen erindringer om, hvad der skete den dag, men tiltalen lyder på voldtægt af en særligt skærpende karakter og for forsøg på manddrab. Københavns Politi kræver, at manden idømmes forvaring. Manden nægter sig skyldig.matg.

F. C. København vinder det danske mesterskab, da københavnerne slår FC Nordsjælland med 2-0 i Parken. Federico Santander scorer to gange inden for fire minutter i midten af anden halvleg og sørger dermed for, at FCK henter sit 11.mesterskab. Det er samtidig FCK's 30. hjemmekamp i træk i Superligaen uden nederlag, hvilket er ny rekord.Sådan gik det: FCK havde halvanden uge forinden vundet pokalfinalen over AGF og hentede derfor The Double i sidste sæson. I denne sæson landede det danske mesterskab også på Østerbro. Igen sikrede FCK sig titlen mod FC Nordsjælland - denne gang dog i Farum. Marcus Ingvartsen bragte ellers hjemmeholdet foran, men indskiftede Andreas Cornelius sørgede for det ene point, som var nok til, at Brøndby ikke kunne hente københavnerne.
DET SKETE... I DAG FOR 1 ÅR SIDEN.
Karin Kongebro fra Rødovre har nervebetændelse i ansigtet. Det giver konstant tandpine og forstyrrelser i øjnene. Efter et halvt år med stærk medicin og ubehagelige bivirkninger besluttede hun at prøve en alternativ behandling, og fandt Boel Akupunktur på Østerbro. »Jeg fik at vide, at epilepsimedicin er det eneste, der kan tage smerterne, men det gjorde mig i rigtig dårligt humør. Og lykkepiller fjerner jo ikke smerterne,« siger hun, der her er i gang sin anden behandling, hvor hun får sat tolv nåle i ansigtet. Herefter ligger hun med dem i en halv time og lader dem arbejde i huden. Foto: Kenneth Koustrup Lysbjerg. 

Efter fire døgns anholdelse blev tre mænd, der blev anholdt efter skud mod en civil politibil i går, løsladt.Det oplyser advokat Mette Grith Stage.Lørdag blev anholdelsen af de tre mænd opretholdt i tre gange 24 timer for at give politiet tid til at efterforske sagen.I går vurderede en dommer så, at der ikke er mistanke nok til at opretholde en anholdelse eller fængsling.De tre mænd på 18, 19 og 20 år er sigtet for drabsforsøg. De har ifølge politiets oplysninger tilknytning til en bande.Betjentene blev ikke ramt af skud, men bilen blev ramt fem gange.Kort efter skyderiet blev de tre mænd anholdt på Strødamvej på Østerbro.De nægter sig alle skyldige./Ritzau/

Musik: Det er normalt udenlandske stjerner, der fylder Parken. Men lørdag er en undtagelse. Her giver det succesrige rockband Volbeat med Michael Poulsen i front en udsolgt koncert. Hvilket vil sige, at omtrent 50.000 tilhørere skal høre gruppen. Koncerten er blot ét stop på Volbeats Europa-turné med koncerter i blandt andet Tyskland, Schweiz, Østrig, Sverige og Norge. Da billetterne til Parken blev sat til salg, lød meldingen, at sætlisten ville indeholde numre, »som aldrig før har været spillet live«, og at koncerten vil byde på »helt særlige gæster«. schol Volbeat plus opvarmning, Parken, Østerbro, 26. august kl. 20. 

Mette Helbæk, der havde grønthandlen Din baghave og senere sammen med sin mand stod bag restauranten Stedsans på toppen af et hus på Østerbro, udgiver i dag bogen »Supersunde superfoods« sammen med Valeria Lima. Bogen lover, at man kan spise sig sundere og gladere, og de to præsenterer den i Politikens Boghandel fra kl. 16-18. Tilmelding til det gratis arrangement er ikke nødvendig. Jeg ved ikke helt, hvor meget jeg tror på, at noget mad er mere super end andet, men jeg har aldrig spist mad, lavet af Mette Helbæk, der ikke smagte vidunderligt, og den slags mad bliver man lykkeligere af at spise.Bogen koster 300 kroner.
Kogebog.
I debatten om sexchikane mener jeg, at man ligger, som man har redt. På den rullende trappe i et stormagasin stod en kvinde med lyse stramme benklæder, hvor man tydeligt kunne se en sort g-streng indenunder. Vi blev overhalet af en anden kvinde med slacks, der var smurt på. Til gengæld havde kvinden en skjorte på, der var så åben, at man kunne se hele kavalergangen.Når det nu bliver moderne, at mænd går i slacks som dem, balletdanserne har på, er jeg sikker på, at mange kvinder bruger elevatorblikket. Er det sexchikane? Der er uden tvivl mange kvinder, som bliver udsat for meget ubehagelige sexudfordringer på arbejdet, men det gælder vel også mænd. BITTEN BJERRE, ØSTERBRO.

Vi giver ordet til Jydepottens læser på Østerbro i København: ' Under en debat i Folketinget 7/11 glædede det en veloplagt statsminister, at der nu var kommet nye og billigere biler på markedet, og at det var blevet 25 pct. billigere at køre over Storebælt. Glæden kan blive endnu større, hvis Lars Løkke som statsminister for hele folket kan fortælle, at de øvrige trafikanter - brugere af busser og tog - også vil få deres priser reduceret med 25 pct.' Rolig nu. Regeringen arbejder målrettet på, at prisen på busser og tog bliver nul kr.Nemlig når det lykkes for bilminister Ole Birk Olesen (LA) helt at afskaffe den kollektive trafik.

Jeg har hørt, at en tidligere minister for daværende Postdanmark i samarbejde med formand for Postdanmark Fritz Schur solgte 60 pct. af Postdanmark til svenskerne.Derefter solgte svenskerne flere attraktive bygninger, som Postdanmark ejede, nemlig hovedkontoret på Tietgensbro i København og et smukt, bevaringsværdigt Østerbro Postkontor i Parken med flere. Mit spørgmål her er: Hvorfor skulle svenskerne tjene de 60 pct. ved salg af de bygninger? Det lugter langt væk af, at Postdanmark er blevet solgt lige så tudetosset, som vi solgte Kastrup Lufthavn, Dong, TDC, seruminstituttets vaccinationsfabrik.Det er vist ikke kun Ole Birk Olesen (LA), der skal have en ny næse. Hvorfor har DF aldrig brokket sig over det salg? Det ville da have været til at forstå.Agnes Jørgensen Lyngbygårdsvej 5, Lyngby.

Aksel Sønderby Nathan, Nørre Allé 75, København: Så længe jeg kan huske, har Amager Fælled for de fleste københavnere været en ligegyldig brakmark med et par køer på. En sort plet på Google Maps eller et lidt underligt vedhæng på Islands Brygge.Men så snart Københavns Kommune overvejer at inddrage en bid af området, strømmer indignerede københavnere ud fra delelejlighederne på Østerbro med billeder af små frøer, de lige har læst om på Wikipedia, og glemmer alt om boligmangel og sindssyge kvadratmeterpriser.Nytilflyttede studerende i København med fast bopæl er også en sjælden race, skal jeg hilse at sige. Og vild, gammel og bevaringsværdig natur findes også andre steder.Især længere væk fra eftertragtede byområder med stor befolkningstilvækst.

Forårstegn kan ses på mange måder - nogle steder er det anemonen, der springer ud, andre hæfter sig ved bare ben i gadebilledet, og på Østerbro kan man glæde sig over, at Cafe Trianglen er åbnet, så det igen er muligt at drikke sig en øl eller to under åben himmel og i gemytligt selskab.Midt i væksten af mere moderne og café-agtige udeserveringssteder - som jo også er en fin ting - er der noget dejligt klassisk og rustikt over øl-baren, der ligger solidt med biltrafik på alle sider og ikke gør sig fiksere til end højst nødvendigt, men er et uovertruffent udgangspunkt for både kamp i Parken og lørdagsindkøb i omegnen.
Udeliv II.
Hos Irma Østerbro i København er facaden ikke længere blå. Den er derimod grøn. Ja, selv logoet af den velkendte Irma-pige er grønt. Og det er der en god grund til.For mens en tredjedel af varerne på hylderne i Irmas 78 butikker er økologiske, er det hovedparten af varerne i den relancerede Irma ØKO på Østerbrogade, der kan bryste sig af det røde Ø-mærke.Alt - lige fra slik og konfekture, frugt og grønt, bagværk og mejeri til kød, vin og kolonial - sælges udelukkende som økologi i butikken, hvor varer som salt, toiletpapir og vand på flaske, der ikke eksisterer i en økologisk variant, typisk er Svanemærket eller certifi-ceret.
ØKOLOGI.
Restauranter: Ledelsen i Jensens Bøfhus sætter nu gang i en stor oprydning i et forsøg på at redde restaurantkæden.Det skriver Børsen. Flere restauranter skal lukkes, og der skal sælges ud af kunstværker og ejendomme for millioner. De seneste måneder har Jensens Bøfhus meldt ud, at man vil lukke restauranter i bl. a.Aarhus, Odense og Fredericia. Jensens Bøfhus på Trianglen på Østerbro har længe kørt med underskud, og den bliver lukket til nytår. Også Jensens Bøfhus i Roskilde er sat til salg, og ca. 10 af i alt 40 restauranter i Sverige og Danmark er i spil til at blive lukket. Jensens Bøfhus har tabt 117 mio. kr. på tre år/ ritzau/.

Brøndby tager imod FC København på Brøndby Stadion, hvor klubben fra Østerbro med en sejr kan sikre sig mesterskabet i sæsonen 2006/07. Godt ti minutter før pausen bringer svenske Marcus Allbäck gæsterne i front, og dermed er FCK på direkte guldkurs. Midt i anden halvleg modtager Tobias Linderoth sit andet gule kort og må derfor tidligt i bad.FCK holder dog stand med en mand i undertal, og kampen ender 1-0 til FCK. Dermed er mesterskabet definitivt afgjort.Sådan gik det: Brøndby sluttede på en skuffende sjetteplads, mens FC Midtjylland hentede sølvmedaljer hjem til heden. I den anden ende i tabellen blev det Vejle og Silkeborg, der måtte en tur ned i 1. division. Sæsonens topscorer blev AaB's Rade Prica med 19 scoringer.
DET SKETE... I DAG FOR 10 ÅR SIDEN.
Drabsforsøg. En 18-årig albansk mand fik i går syv års fængsel for drabsforsøg. Den albanske mand, der ikke har nogen tilknytning til Danmark, blev desuden udvist med indrejseforbud for bestandigt.Forsvaret har anket dommen. I februar sidste år overfaldt den nu 18-årige sammen med en anden den 69-årige mand i dennes lejlighed på Østerbro i København i forbindelse med et hjemmerøveri.Over en periode på omkring 40 minutter blev manden stukket tre gange med kniv, tæsket med et koben, sparket, bundet og trådt på halsen, så der opstod brud på strubehovedet./Ritzau.nyheder@pol.dk 

En af de mørkere sider af kunsthistorien er den svindel, der gennem tiden har været med de største kunstneres værker. Et dansk tilfælde fandt sted, da fru Meyer fra Østerbro i 2005 ville sælge et maleri af den franske kunstner André Derain (1880-1954), som hun i mange år havde hafthængende i sin herskabslejlighed. Maleriet blev i første omgang vurderet som et falskneri og solgt for 180.000 kroner, men en måned senere videresolgte køberen maleriet for fem millioner kroner. Og da det på ny blev sat til salg et år senere, indbragte det hele 35 millioner i auktionshuset Sothesby's i New York. Hvordan det kunne ske, granskes af advokat Niels Gangsted-Rasmussen i bogen " Et kup", der netop er udkommet på Gyldendal. 

Søren Fauli har måske et ekstra smil på læben her i påsken. Den 53-årige skuespiller og instruktør har f ået solgt sit Østerbro-byhus efter kun 59 dage på markedet. Det skriver Boliga. Huset, der byder på 125 kvadratmeter fordelt på tre etager, er heller ikke røget billigt.For vil man bo på mondæ-ne Olufsvej, må man op med den store pengepung.Hvad Fauli og fruen præcist har fået for huset, er endnu uvist. Men den sene-ste udbudspris lå på 8.995.000 kr.Fauli lider formentlig ikke over købsaftalen.For 12 år siden købte instruktøren huset til 3,7 millioner kroner.cs@eb.dk .

Hvor bor du? »På Østerbro ved Søerne. Der er jeg født, og jeg har kun flyttet mig nogle få gader fra mit barndomshjem«. Hvad er særligt ved dit kvarter? »Det er meget stille. Vi bor lige ved siden af en kirkegård. Jeg kan godt lide, at jeg kan spille på Vega, og så kommer jeg hjem til roen på Østerbro og kunne lige så godt befinde mig i en lille by i Vestjylland.Mine forældre er fra Harboøre, men flyttede herover, lige før jeg blev født, så jeg har nok det der forblæste husmandsgen i mig og er en, der har brug for at stå ved et læhegn mellem markerne og stirre. Der er lidt af det her, hvor jeg bor«.Har du et yndlingskvarter? »Jeg har ikke et regulært yndlingskvarter.Det fede ved at bo på Østerbro er, at jeg har ro, men kan tage ind til de steder, hvor der sker noget mere. Når der skal være fred, skal der være fred. Det er vigtigt for mig. Men jeg vader meget rundt til Nørrebro, Frederiksberg, Vesterbro.Hvert sted kan sit«. Går du i byen? »Jeg vil gerne holde mit arbejde inden for kontortiden. Og i weekenderne spiller jeg meget ude, og så drikker jeg noget rom med dem, der er der. Sidste gang, jeg var i byen, var efter Grøn Koncert sidste år, og det var i Odense på en klub, der hedder The Gym. Det var helt vanvittigt«. Hvor går du selv hen og hører musik? »På Vega, helt klart. Det er placeringen et sted i byen, hvor det summer. Chancen for at se en mand med en sjov hat er jo større der end på Østerbro. Måske er det min indre vestjyde, der siger, at jeg gerne vil se manden med den sjove hat. Og Vega er jo Københavns musikhus. Det er et meget specielt hus, et arkitektonisk flot sted, lyden i den store sal, og den har de fede koncerter. De bedste koncerter, jeg har set, har været herinde. Så sidder jeg oppe bagved på balkonen. Jeg kan godt lide at sidde og observere. Det er, som om mit sanseapparat er mere vågent, når jeg sidder stille. Derfor kan jeg også lide DR's Koncerthus, hvor jeg også har set nogle fede koncerter som Who Made Who og nogle forskellige andre«. Hvor går du tur i byen? »Min kone og jeg går altid tur langs Søerne og vader rundt på Frederiksberg, som også har noget af det samme som Østerbro med nogle lommer, hvor der er mere ro på«. Hvor i byen dufter der bedst? »På kirkegårdene, hvor det dufter af gran. Der er noget over duften af frisk gran, når det har regnet. Jeg synes, det er vildt, at jeg i byen kan gå ind på en kirkegård og få den duft. Kirkegårde kan andet end parker, og der er også en anden stemning. Der er sådan lidt læsesalsstemning på en kirkegård. Jeg tror også, at der findes nogle excentriske gravere i København, for der er ofte masser af frugttræer og eksotiske træer. Sådan lidt botanisk have over det. Jeg bor tæt på både Garnisons og Holmens Kirkegård, og så har jeg gået mange ture på Assistens Kirkegård«. Hvor i byen lugter der værst? »Duften af angst på cykelstien tirsdag morgen. Ikke en diagnostisk angst, men mere en frygt for, at man ikke må sige sit job op, man må ikke tænke drømmen som værende en gyldig bevæggrund, fordi det er fjollet. Man må ikke lege, når man er voksen. Måske er det lidt flyvsk...«. Hvis du kunne ændre noget i København, hvad skulle det så være? »Jeg ville ændre folks arbejdstid, så folk kunne arbejde mindre og havde mere tid til at slappe af og være glade på en mandag. Jeg kan godt forstå, at der er mange, der ser ud, som om de lige har drukket en dårlig mojito mandag morgen.For det er bare et hårdt liv, hvis man ikke har fundet den der skraldgrinende lykkefølelse i det, man laver. Og det er jo en rejse. Men mange mennesker har måske ikke tid og overskud til at mærke efter, hvad der egentlig er fedt. Jeg tror, at byen ville blive et federe sted, hvis folk arbejdede mindre«. Hvis du havde en bulldozer, hvad ville du så fjerne i København? »Nogle af de der store firmaer, hovedkvarterer og forsikringsselskaber og alt det lort rundt om havnen, som næsten to tredjedele af hele byens havnefront er dækket af. Vi har så meget vand, og det er sindssygt ærgerligt, at vandet og havneområdet er overtaget af virksomheder, der mest er besat af mennesker, der sidder og stirrer ind i deres computere.Man skulle i stedet have nogle flere parker, spillesteder og kulturhuse, så havnen bliver åben for alle«.tine.kirkensgaard@pol.dk .
Benjamin Hav fra hiphopduoen Benal elsker duften af gran og synes, at vi burde arbejde mindre. Lørdag aften spiller Benal på Vega.
- Hold kæft, det er hårdt. Jeg prøver at få vejret.Jonna Simonsen er stakåndet, og tårer fra kulden løber ned ad kinderne. Hun er lige kommet op af Danmarks måske flotteste hul i jorden - trækkende med sin cykel.Den knap 2,5 milliarder kr.dyre vejtunnel, der nu forbinder Helsingørmotorvejen og Strandvænget på Østerbro, blev i går indviet, og dermed er en af Danmarks dyreste vejstrækninger erklæret for åbnet.Tog syv årTransportminister Ole Birk Olesen (LA) klippede snoren efter sin tale, og omkring tusind fremmødte cyklister begyndte herefter at trampe i pedalerne for at se det store og imponerende bygningsværk indefra. Tunnelen forventes dagligt at lede omkring 30.000 biler uden om Østerbro og dele af Indre By.Det bliver også første og eneste gang, at cyklisterne får lov til at se tunnelen indefra, for fra i dag er det kun bilister og tung trafik, der får glæde af den knap to kilometer lange vej og tunnel, det har taget syv år at bygge.- Det var fantastisk, og vi har jo ventet på den i mange år, da vi bor på Lyngbyvej på Østerbro, siger Jonna Simonsen.Hun glæder sig netop til, at der bliver mindre trafik ud til Lyngbyvej.Ekstra Bladets udsendte stødte også ind i Frederik Fussinger og Valeria Guerrieri.Frederik Fussinger trampede hårdt i pedalerne på vej op ad den stejle vej, mens kæresten sad komfortabelt i cykelvognen.- Det var specielt hårdt, da vi skulle opad, men det var til gengæld meget sjovt at køre nedad. Vi holdt os lidt bagved, fordi ladcyklen bliver lidt ustabil, når man kører for hurtigt nedad, siger Frederik Fussinger, der er positivt overrasket over den nye tilføjelse til området.- Jeg synes, det er en flot tunnel, når man kører ind og ud på grund af de her lysafskærmninger.Det giver en ret flot effekt. Designmæssigt har det en positiv effekt, siger Frederik Fussinger.Tegnede de første stregerEkstra Bladet var også så heldig at støde ind i en af de personer, der var med til at tegne de første streger til projektet for 20 år siden.- Vi tegnede de første streger i 1997-99 i Vejdirektoratet sammen med kommunen.Og vi var med til at lave de første undersøgelser i 1997, hvor det var en nordlig forbindelse ud til havnetunnelen.Så jeg har fulgt det næsten hele tiden. Jeg tror, det bliver en rigtig god aflastning af trafikken her på Østerbro, siger Niels Korsgaard.Man fornemmer da også en vis stolthed fra Niels Korsgaard over at se det endelige resultat stå færdigt nu.- Jamen, det er da fint. Det er altid rart at se, at det, man har tegnet på papiret, bliver en realitet, siger han med et smil.Godt den tunge trafik forsvinder- Vi er glade for, at der ikke vil være så meget tung trafik på Indre Østerbro længere.Hvis det kan afhjælpe situationen, er det jo perfekt, siger Merete Gottlieb.- Har I været generet af det i det daglige? - Når vi er ude i trafikken med børnene, så er der jo meget tung trafik. Strandboulevarden er hårdt ramt, siger Merete Gottlieb.Hun har sønnen Laurits og sin bror, Anders Gottlieb, samt hans søn, Frederik Gottlieb, med på cykeltur gennem den nye tunnel.- Det er en enestående mulighed for at prøve noget, man ikke kan prøve på et andet tidspunkt. Og det er helt sikkert sjovt for børnene at prøve at køre et sted, hvor der normalt kun vil køre biler.Og det er hendes søn enig i.- Det er fedt at prøve, lyder det fra Laurits Gottlieb.jaje@eb.dk Det var fantastisk, og vi har jo ventet på den i mange år Jeg synes, det er en flot tunnel.
ÅBEN: Knap 2,5 milliarder kroner har ny vejtunnel kostet - det forventes, at 30.000 biler og lastvogne nu dagligt kører uden om trængslen og trafiklysene, der venter forinden og for enden af Helsingørmotorvejen.
85 I MORGEN. Der var engang, hvor den korteste genvej til Øretævernes Holdeplads var at foreslå opførelse af et højhus i København. De tider er så småt ved at være forbi. Blandt andet eksemplificeret ved, at der i disse uger og måneder på Østerbro rejser sig en, som manden bag byggeriet, Finn Harald Simonsen, selv udtrykker det, »lille skyskraber på 17 etager« - uden at der er udbrudt borgerkrig i hovedstaden.Måske hænger det sammen med, at hele projektets sagsbehandling med den dertil knyttede høringsfase og efterfølgende vedtagelse ligger adskillige år tilbage.Men det kan også have noget at gøre med projektets arkitektoniske kvalitet.Det er Lundgaard &amp; Tranberg Arkitekter, der har tegnet det slanke, zinkbeklædte tårn, som blandt andet skal rumme hotellejligheder.Ligesom det var samme arkitektfirma, der stod bag nabobyggeriet Charlottehaven, som også har Finn Harald Simonsen som bagmand. Det er så vellykket, at bygherren i 2002 blev belønnet med Bygherreprisen fra Boligfonden Kuben for de smukke Østerbro-boliger - i øvrigt opkaldt efter Simonsens kone, Charlotte Bergsøe Simonsen.' Byggematador' er den gennemgående stillingsbetegnelse i de portrætter og interview, Finn Harald Simonsen op gennem årene har medvirket i (i øvrigt et begrænset antal, han har altid trivedes bedst uden for mediernes rampelys).Byggematador? Det smager lidt af svundne tider, og når betegnelsen så, som det ofte har været tilfældet i Simonsens tilfælde, suppleres med ' af den gamle skole', ja, så står det vel nogenlunde klart, at vi her har at gøre med en ' model', som er på vej ud af produktion.Finn Harald Simonsen arvede i sin tid en større familieformue, som var grundlagt af bedstefaren Harald Simonsen. Barnebarnet fortsatte i nogenlunde samme boldgade som bedstefaren med at handle med byggematerialer - træ, især - og med at bygge huse. Med stor succes, der blandt andet skyldtes Finn Harald Simonsens gode næse for, hvornår man skal slå til, og hvornår man skal holde nallerne væk. Og måske også fordi at Simonsens skudsmål altid har været, at for ham er et ord et ord, og at han i bred almindelighed opfører sig ordentligt.Måske er det derfor, at selv om Finn Harald Simonsens navn blev nævnt i forbindelse med PFA-skandalen, der kostede hans gamle ven Kurt Thorsen en tur i spjældet, så blev Simonsen aldrig en del af sagen. Ligesom han heller aldrig fik snavs på tøjet af at have handlet med Klaus Riskær Pedersen.Finn Harald Simonsen har selv bebudet, at højhuset på Østerbro bliver det sidste byggeri, han står bag.

85 ÅRBirte Blønd, forfatter. Efter hun i 1955 blev uddannet til folkeskolelærer, skiftede Birte Blønd karrierespor et par gange, da hun i 1967 blev lægesekretær og i 1985 blev cand. phil. i tysk fra Aarhus universitet. Herefter kombinerede hun sine uddannelser og blev lærer og oversætter.Fra 1992-1994 var Birte Blønd elev på Poul Borums Forfatterskole i København, hvilket blev starten på hendes sene forfatterskab. Allerede mens hun gik på forfatterskolen, blev kimen lagt til den første bog, en digtsamling med titlen "Løbe stormen ud til kanten", der blev udgivet i 1996. Herefter fulgte romanen "Grænsegænger" i 2001, hvis titel også var blevet født på skolen.Denne viste sig at blive til en trilogi med efterfølgerne "Skillelinier" i 2004 og "Dansen kan begynde" fra 2006.75 ÅRKjeld Lykke, fhv. Bydelsrådsformand, cand. polit., lektor.Kjeld Lykke blev i 1996 valgt til bydelsrådsformand på Indre Østerbro.De første år af hans valgperiode var stormende med flere forsøg på at vælte Kjeld Lykke, som forlod sit parti og dannede egen borgerliste - bydelslisten.Forsøget viste, at København godt kunne fungere med byopdelinger. Men efter en folkeafstemning blev bydelsforsøgene lukket.Kjeld Lykke mener fortsat, at Københavns kommune bør nedlægges til fordel for lokalt selvstyre. Han underviste i en årrække på Niels Brocks Handelsskole og er fortsat formand for Foreningen Guldalderinstituttet og for Foreningen 4. Maj Kollegiets Venner, medlem af Østerbro lokaludvalg samt leder af TV Østerbro. Tidl.var han medlem af Nykredits Styrelsesråd og i sine unge dage med i universitetets studenterråd og Danske Studerendes Fællesråd.70 ÅRVibeke Gamst, cand. jur., regionsmedlem. Efter Vibeke Gamst blev færdig på Aarhus universitet i 1966, flyttede hun med sin mand til Aalborg, hvor parret siden har boet. Efter nogle år i det private erhvervsliv og på Aalborg Universitet, fandt hun sin rette hylde i Nordjylland og senere Brønderslev kommune, hvor hun i mange år var kulturchef.Vibeke Gamst er konservativt medlem af Nordjyllands Regionsråd og har tidl.været medlem af Aalborg byråd samt BudolfiSogns Menighedsråd. Hun er engageret rotarianer i Aalborg Vestre Rotary Klub og har været distriktsguvernør i 2012-2013. Hun er desuden aktiv i flere bestyrelser bl. a.Christian 4.' s Laugs Fond og Packness Fonden. Fritiden tilbringer hun gerne i familiens sommerhus på Tunø.60 ÅRPer Hemmer, advokat, partner, bestyrelsesmedlem. Per Hemmer blev cand. jur. i 1982, hvorefter han rejste til USA og tog sig en Master of Comparative Law i Miami, som en af de første fra Aarhus universitet. I 1989 blev han partner i Søgaard-Christensen Advokatfirma, som senere blev en del af Bech-Bruun, hvor han i dag er ansat. Per Hemmer er medlem af Højesteretskranken og kendt som en af branchens mest erfarne advokater inden for olie og gas, offshore vind og lovgivningsmæssige energispørgsmål.Derudover rådgiver han bl. a. nogle af de største danske og internationale energiog forsyningsvirksomheder inden for olie, gas og vindenergi, affaldssektoren m. v.Per Hemmer fungerer som ekstern censor ved Aarhus universitet og som medlem af Appeludvalget i Dansk Svømmeunion. I fritiden er han optaget af svømning, hvor han i år vandt en Dansk Mestertitel.

GAKKELAK.DK DANMARKS ELITE?Har Pia Kjærsgaard ret i, at Danmarks elite er folk fra Østerbro? 210717 kl. 17.03 Karen_ D Jeg blev ærligt talt godt gammeldags sur i skralden, da jeg for nylig læste, at Pia Kjærsgaard mener, at Danmarks elite bor på Østerbro. Hvad bilder hun sig ind at udskamme folk, der har valgt at slå sig ned i et bestemt kvarter? Nu er det åbenbart ikke kun indvandrerne, men også østerbroborgere, der skal lægges for had, blot fordi vi læser aviser og blander os i samfundsdebatten! Jeg har igennem hele mit liv været en aktiv samfundsborger og var blandt de første, der smed bh'en tilbage i 70' erne, ligesom jeg var medarrangør af Femø-festivalen og initiativet ' Atomfrit Østerbro'. I dag, hvor jeg er kommet op i årene, har jeg engageret mig i Venligboerne, Bedstemødre for fred og er medlem af Louisiana Klubben og formand for P. H. Lampes Allés litteraturkreds, hvor det for nylig lykkedes mig at få Carsten Jensen til at tale om sin roman ' Krigen, der aldrig ender', som blev kombineret med smagning af vine fra Karpaterne. Meget interessant! Jeg skriver også jævnligt læserbreve til Politiken, Weekendavisen og Information om de mange uretfærdigheder, som især de borgerlige politikere i disse år udsætter vore mest udsatte medborgere for, herunder de ildsjæle, der i årevis har knoklet for de små eksperimenterende dukketeatre.Men med Pia Kjærsgaards briller er det at være engageret åbenbart det samme som at tilhøre eliten.Hun kan ikke være det bekendt!.210717 kl. 17.24 ' Vogn 150':Nå så er den selretfærdige fru Klynkemose på banen igen. Hun skulle tage og hole sig til de fine aviser som hun åbenbart skriver læserbreve til i steden for og forplumre debaten herinde med al hendes sludder.210717 kl. 17.27 Onkel Bjarne:Enig! Den kælling har irriteret mig længe. Jeg vil skide på eliten. Vi havde en gang en Elite-købmand her, hvor jeg bor, og hans varer var altid for gamle. Lige siden har jeg haft et anstrengt forhold til eliten.210717 kl. 18.03 bolsjefar:Jeg synes, det i stedet kunne være interessant at diskutere, om det er i orden at lægge pigers nøgenbilleder ud på nettet. Jeg vil opfordre alle piger, der har været udsat for det, til at melde sig med deres erfaringer og vise os, hvilke billeder det drejer sig om, så vi kan tage debatten på et oplyst grundlag.ats@pol.dk 

OMSTILLING: Regeringen er gennemskuet af Rød Blok. Udflytningen af statslige arbejdspladser handler ikke om at skabe bedre balance. Næh, udflytningen handler om systematisk at nedbryde miljøet, påpeger Rød Blok.MILJØSTYRELSEN SKAL FLYTTE fra caffe latte-land, Østerbro i København, til Odense. Og enhver kan se, at dette er en katastrofal kurs for et grønt og miljørigtigt Danmark.' JEG SER DET som et angreb på miljøpolitikken', siger Radikale Venstres miljøordfører Ida Auken til Politiken.ALTERNATIVETS MILJØORDFØRER Christian Poll er helt på linje: ' Vi ved jo, at miljøministeren prioriterer landbruget meget højt, og det er beslutningen et billede på.' JEG FORSTÅR HERMED, at Rød Blok ser Odense som bondeland, hvor græsset ikke er lige så grønt og bæredygtigt som i hovedstaden, og hvor rekrutteringsmulighederne til Miljøstyrelsen fremover vil foregå blandt typer som Polle fra Snave.DET, SOM Rød Blok åbenbart ikke opererer med, er muligheden for, at Miljøstyrelsens nuværende medarbejdere flytter med til Odense. Og pendle? Uha nej, kaffen på DSB's tog er ikke fra Riccos.HER FRA hjørnekontoret med udsigt over Rådhuspladsen er det selvfølgelig nemt at håne folk der ikke vil flytte til provinsen.JEG VIL DOG lige indskyde, at jeg i tre år pendlede mellem mit hjem på Østerbro i København og TV2 i Odense. Jeg elskede mit job på TV2 og fandt det så attraktivt, at det var besværet værd.JEG ER TRÆT AF at høre bedrevidende politikere med skyklapper tale provinsen ned. Danmark er geografisk et meget lille land, men alt for meget er alt for længe blevet koncentreret i København.DET TAGER 1 1/2 TIME med tog fra Odense til København. Ingen i New York, London eller andre storbyer ville nogensinde se det, som et problem.CAFFE LATTE-SEGMENTET i hovedstaden er simpelthen blevet vore dages indskrænkede bonderøve.De tør ikke flytte sig og repræsenterer i dag det snæversyn og den omstillingsangst, som man altid nedladende har beskyldt folk fra provinsen for.mail:poma@eb.dk Rød Blok ser Odense som bondeland, hvor græsset ikke er lige så grønt og bæredygtigt som i Hovedstaden.

Flere vidner har meldt sig, men politiet har endnu ikke slået kløerne i den mand, som overfaldt og forsøgte at misbruge en 11-årig pige seksuelt i Fælledparken søndag eftermiddag.Det skete omkring klokken 13.30 i udkanten af den populære legeplads ' Den franske legeplads' i Fælledparken på Østerbro i København i hjørnet op mod Jagtvej og Serridslevvej.Efterfølgende rykkede politiet talstærkt ud og afspærrede et stort område omkring en græsbakke, der ligger i den ene ende af legepladsen, der strækker sig i et bælte langs med boldbanerne i parken.Lille ølmave- Vi tager altid den slags alvorligt.Særligt når vi snakker børn, siger politikommissær Jakob Grell fra Afdeling for Personfarlig Kriminalitet i Københavns Politi.Politiet har i forbindelse med hændelsen efterlyst en dansk udseende mand på omkring 30-40 år, omkring 170-180 cm høj, normal af bygning med lidt ølmave, usoigneret kort brunt hår, usoigneret brunt/gråt langt skæg og buskede øjenbryn.Han var iført en gul jakke, som var ødelagt på det ene ærme, sort T-shirt, sorte slidte cowboybukser og handsker.Han beskrives som en hjemløs eller misbrugstype.- Vi har hørt fra forskellige vidner i området i en god radius på gerningsstedet på Østerbro, siger Jakob Grell.Ond hensigtDet har dog ikke givet anledning til, at politiet er kommet nærmere at finde manden.Han ønsker ikke på nuværende tidspunkt at komme nærmere ind på, præcist hvad manden forsøgte at gøre mod pigen. Men politiet er ikke i tvivl om hans hensigter.- Vi er ikke tvivl om, at mandens mål var at forgribe sig på hende. Men pigen gjorde modstand og råbte op. Det fik manden til at fortrække, fortalte den centrale vagtleder søndag.Politiet fik fortsat gerne høre fra vidner til enten selve gerningen, som har været i det område af Fælledparken, da pigen blev overfaldet, eller som har set eller kender til en person, der passer til beskrivelsen af gerningsmanden.- Det var godt vejr, så der må have været mange mennesker der, siger politikommissæren.linette.k.jespersen@eb.dk 
11-ÅRIG SEKSUELT KRÆNKET PÅ LEGEPLADS.
Da politiet åbnede døren til rum 1306 i lagerhotellet Pelican Self Storage på Østerbro i København, lå der remedier til fremstilling af over 20.000 joints.Rør, filtre, mundstykker, låg og udstyr til joint-produktionen var i dagene før fundet blevet flyttet fra et skur på Den Blå Karamel på Christiania til lagerhotellet, hvor politiet slog til 23. september sidste år.I går dømte Københavns Byret de to hovedmænd bag joint-fabrikken, som knyttes til den organiserede hashhandel på Christiania. De fik henholdsvis et år og ni måneders fængsel og et år og tre måneders fængsel, mens en 20-årig mand, der havde lejet rum 1306, blev frifundet, fordi retten ikke fandt det bevist, at han vidste, hvad rummet skulle bruges til.Overvågede skuretEn 22-årig mand fik fire måneders fængsel for at have været med til at flytte jointudstyret fra skuret på Christiania til Pelican Self Storage på Østerbro.Politiet havde rejst tiltale for, at der var produceret et stort antal joints i skuret på Den Blå Karamel, men retten fandt det alene bevist, at de havde været opbevaret i skuret, inden de blev flyttet til lagerhotellet.Politiet havde hemmeligt video-overvåget skuret på Den Blå Karamel i en måneds tid. Politiet kunne ikke se, hvad der foregik i skuret, men hvem der kom og gik. I dagene 20. og 21. september blev skurets indhold pakket ned i flyttekasser, og politiet skyggede ' flyttefolkene' til Pelican Self Storage.Retten fandt, at råmaterialerne kunne anvendes til produktion af mindst 20.386 joints indeholdende cirka 40 kilo hashmiks. Ved dommen blev konfiskeret blandt andet 8,7 kilo pot, 20.386 jointrør, 66.000 filtre, vægte, masker og handsker.js@eb.dk .

Der er mange bånd, der binder dem.For mens der kun er et William Kvist-indkast mellem de to hold hjemmebaner på Østerbro i København, kan B93 med rette påstå, at de også har en lille aktie i FCKs nuværende succes. Flere spillere er opfostret i klubben, den tekniske direktør det samme - og så sidder en af FCK-profilerne i naboklubbens bestyrelse lige nu.Johan Langeteknisk direktør i FCK Johan Lange er i dag Ståle Solbakkens højre hånd i FC København, men fra 1997 og otte år frem var han ungdomstræner i B93. Her trænede han blandt andre Mathias Zanka Jørgensen, har han fortalt til Tipsbladet.Mathias Zanka JørgensenAnfører og midterforsvarer FCK-anføreren spillede hele sin ungdomstid i B93, hvor han startede som treårig og fik seniordebut, inden han skiftede til FC København som 17-årig. Zanka nåede i sin B93-tid også at spille sammen med blandt andre FCK-spilleren Bashkim Kadrii, der lige nu er lejet ud til Minnesota.Jores OkoreMidterforsvarer Jores Okore fik sit gennembrud i FC Nordsjælland, hvor han var en profil, da man hentede mesterskabet i 2012. Forsvareren spillede dog i B93, fra han var otte til 15 år gammel, og han nåede at spille sammen med Youssef Toutouh i klubben.Youssef ToutouhMidtbanespiller FCK hentede Youssef Toutouh i Hvidovre, men som helt ung spillede Østerbro-drengen fodbold i B93.Han forlod dog klubben som drengespiller og efter et par år i klubben fra den københavnske vestegn fik han via prøvetræning tilspillet sig en kontrakt hos FCK.William KvistMidtbanespiller FC Københavns midtbanemand er opvokset i KBs ungdomsafdeling, inden FCK for alvor overtog ansvaret for den og omdøbte det til School of Excellence, men Kvist har som voksen indtaget en plads i B93. Han er nemlig i bestyrelsen hos B93 lige nu.micd@sporten.dk 

JEG HAR nu studeret et år på statskundskab på Københavns Universitet, rugekassen for fremtidens djøf'ere. Og således infiltreret i miljøet kan jeg berolige de bekymrede som Dybvad og Kjærsgaard med, at kommende konsulenter, politikere og embedsfolk ikke er så storbyelitære, som de nuværende bliver beskyldt for at være. Forsamlingen af djøf'ere in spe er ikke den der flok storbybørn fra den kreative klasse på Østerbro, er ikke de der børn af speltmødre, er ikke flasket op på sojamælk, og deres horisont rækker ikke kun til brokvartererne. Tværtimod.Flere af mine studiekammerater kommer fra Pomfritkysten, andre fra Whiskybæltet og rigtig mange kommer fra Vandkantsdanmark. Nogle af os, der kommer fra vidt forskellige miljøer i landet, har lige holdt en uges ferie i Marstal, hvor den årlige havnefest og dens gæster var langt mere bekendt for de fleste af mine medstuderende, end Indre Bys barer og dertilhørende klientel er det.Indrømmet, jeg er vokset op i Kartoffelrækkerne på Østerbro. Men jeg har, tro det eller ej, været uden for ghettoen. Jeg har tilbragt alle mine sommerferier med familien på Ærø. Jeg har været på højskole i Midtjylland. Min mor er rundet af bønder og skolelærere og min far af søfolk.Jeg har vistnok en ganske almindelig, gennemsnitlig familiebaggrund for et land som Danmark. Og efter at jeg er begyndt på statskundskabsstudiet, er min indsigt i Danmarks borgere blevet bredere og mere nuanceret.Selv om jeg i fredagsbaren selvfølgelig møder københavnske akademikerbørn, der aldrig har været uden for S-togslinjerne, er det de jyske og fynske vendinger, der bliver smidt flest af hen over øllerne.De studerende på statskundskab er helt almindelige unge danskere: provinsbørn og landsbyboere. De er sønner og døtre af folkeskolelærere og sygeplejersker, men også politikere og præster. Nogle af dem har kørt til halbal på Puch Maxi, andre har kørt til Kødbyen i taxi. Det er disse unge mennesker, mine studiekammerater, der bliver de nye lærde. Og det gør de med en enorm forståelse for hele Danmark og med en indsigt, der vil gavne de fleste danskere i mange år fremover.

Ole Hornbek, 50Arkitekt, København, bliver 50 år 10. april.Han er partner og kreativ direktør hos JJW Arkitekter. Han er uddannet fra Kunstakademiets Arkitektskole i 1995 og har studeret arkitektur ved Hochschule der Künste i Berlin. Efter sin afgang arbejdede han en kort årrække på nogle af landets store tegnestuer, blandt andet PLH Arkitekter, Mangor &amp; Nagel samt Gottlieb Paludan.Siden 2002 har Ole Hornbek været ansvarlig partner for JJW Arkitekters afdeling for By &amp; Bolig, der arbejder med nybyggeri og renovering af private og almene boliger, plejecentre, helhedsplaner og landskabsprojekter. Med baggrund i en Mini-MBA og flere efteruddannelser inden for blandt andet DGNB, markedsføring, personale-og virksomhedsledelse, samt mere end tyve års virke som arkitekt, varetager han afdelingens projekt-og strategiledelse samt udviklingstiltag.Konkrete projekter omfatter blandt andet plejeboliger i Fælledgården på Østerbro og Sundhedshuset i Albertslund. Han har stået i spidsen for en række af danmarkshistoriens største renoveringsprojekter som blandt andet Stadionkvarteret i Glostrup og har udarbejdet helheds-og renoveringsplaner for Urbanplanen og andre boligområder, samt varetaget projektledelsen af Gemini Residence, der er omdannelsen af den tidligere Frøsilo på Islands Brygge til boliger. Derudover har Ole Hornbek spillet en central rolle på Skolen i Sydhavnen, der i 2016 blev kåret som verdens bedste uddannelsesbyggeri.Den sociale bæredygtighed indtager en central rolle i Ole Hornbeks virke.Internt er han en af drivkræfterne bag tegnestuens forsknings-og udviklingsprojekter. Han har udviklet konceptet for en nytolkning af ældreboliger, den 4. bolig, hvor udgangspunktet er, at ældre i dag er mere selvhjulpne, aktive og bliver længere på arbejdsmarkedet end tidligere. Han er også fast vejleder for tegnestuens erhvervsph.d.-studerende og er partneransvarlig for tegnestuens kommunikation og markedsføring.Han er gift med arkitekt Sara Ettrup, og parret bor med deres tre børn i et rækkehus på Østerbro.Ferier og forlængede weekender tilbringes ofte i familiens skød i deres svenske træhus, som han selv sætter i stand og fører tilbage til fortidens pragt. Fritiden er fyldt med arkitektur, kunst og kogekunst, rejser og litteratur.

Charmør i sit rette element Robbie Williams er en musiker, der har brug for publikum. 

Politiet holder nøje øje med det brutale bandeopgør, der siden januar har kostet flere livet i Malmø.Det fortæller Michael Kjeldgaard, der er politiinspektør ved Nationalt Efterforskningscenter under Rigspolitiet, til dr.dk.30 km fra København har der været fem drab i 2017 - angiveligt med tråde til bandemiljøet.»De her ting kan sprede sig ved tilfældigheder, men også bevidst flytte sig til andre steder i Øresundsregionen, og dermed kan København potentielt blive scene for et opgør i Malmøs underverden,« siger Michael Kjeldgaard til dr.dk.Derfor er politiet løbende i kontakt med de svenske kolleger. Og de er velkomne til at bede om assistance fra den danske side af Sundet, lyder det.»Vi står til rådighed for vores kolleger i Sverige, hvis der er nogle tråde til Danmark i forhold til efterretningsarbejde. Men vi hjælper ikke med efterforskningen. Det er et svensk anliggende,« siger politiinspektøren til dr.dk.Der har også i Danmark været en stigning i banderelaterede konflikter. Særligt sidste efterår var der en række skudepisoder. I oktober blev fire personer ramt af skud affyret fra en bil på Østerbro i København. En mand døde af sine kvæstelser. En måned senere blev et medlem af Black Army ramt af skud i Herning. Ritzau.

Teater. 61-årige Emmet Feigenberg, der var skuespilchef for Det Kgl. Teater i perioden 2008-15, bliver direktør for det nye teater på Østerbro, der opstår ud af fusionen mellem Republique og Østre Gasværk Teater 1. juli. Han overtager ledelsen af teatret 1. september og fremlægger sin første helt ' egen' sæson for de to teatre i foråret 2018.Republique og Østre Gasværk er to af Københavns stærke og individuelle profiler, og de vil fortsat producere teater med respekt for deres særkender.»Den fælles drift af scenerne kan vise sig at være en saltvandsindsprøjtning, der kan vise, at det folkelige ikke behøver at være pop, og at det nyskabende ikke behøver være smalt«, siger Emmet Feigenberg.Østre Gasværks direktør, Pia Jette Hansen, fortsætter til efter sommerferien 2018, mens Hans Christian Gimbel, chef for Republique, fratræder 1. juli i år.michael.bo@pol.dk 

Jeg er en ganske almindelig borger. Jeg har indrettet mit eget affaldssorteringsanlæg i mit lille køkken.Jeg holder mine sygehusaftaler, jeg går eller cykler og bruger de offentlige transportmidler, når det er det mest praktiske.Jeg stemmer, når der er valg, og jeg har arbejdet i over 40 år uden orlov.Men jeg er et udskud.Jeg køber ikke økologisk, jeg hader bilfri dage og andre arrangementer, som lukker bydele af.Jeg elsker trafik, som jeg forbinder med et rigtigt bymiljø.Jeg ønsker betonklodser, overvågningskameraer og militær fjernet fra gader og stræder. Jeg er ikke utryg, og ifølge politikerne skal man jo være det.Jeg synes, der er rigeligt med cykelstier og grønne områder.Jeg ønsker en havnetunnel.Jeg er ikke tilhænger af låste gadedøre og dørtelefonen, som kun giver falsk tryghed.Kort sagt: Jeg er en politisk ukorrekt, arbejdsløs ældrebyrde, som til og med er bilejer.En person med trang til frihed uden fordømmelse og utidig indblanding fra kommunen, og sådan en person som mig er der ikke meget plads til i det røde symbolpolitiske København.Bente Henriksen, Østerbro.Jeg er en politisk ukorrekt, arbejdsløs ældrebyrde.

De konkursramte andelshavere fra den nu forhenværende andelsforening Klostergaarden på Østerbro i København taber en sag om husleje i Højesteret.Sagen var anlagt af to forhenværende andelshavere mod konkursboet, og Højesteret har afgjort, at det var i orden, når de forhenværende ejere fortsat blev afkrævet en husleje svarende til den boligafgift, de havde betalt til foreningen før konkursen.Den tidligere andelshaver i Klostergaarden Lars Erik Sebbelov har ellers i Huslejenævnet fået nedsat lejen til et niveau, som ifølge lejeloven gælder for ældre ejendomme.Der er tale om den såkaldt omkostningsbestemte husleje. Det var en noget lavere leje end den, som skulle betales til konkursboet.Men i dommen skriver Højesteret, at der ikke er »noget grundlag for at tilsidesætte den boligafgift på 7.371 kr. pr. måned, som konkursboet har opkrævet, og som svarer til den boligafgift, der blev vedtaget af andelsboligforeningens generalforsamling før konkursen«.

Et nyt par tager i hvert program det ultimative skridt i jagten på deres drømmehjem.Parret overgiver den store beslutning og hele deres opsparing til to eksperter, arkitekt Mads Kappel Mikkelsen og ejendomsmægler Tobias Edlev Nielsen, der vil træffe det svære valg for dem: At købe en bolig, som parret først ser, når de står som ejere på slutsedlen.I første program besøger vært Lisbeth Østergaard og de to eksperter Maiken og Michael i deres lille lejlighed på Østerbro, hvor de bor sammen med Michaels datter. Maiken er gravid, og snart bliver de fire og kan ikke længere være i lejligheden. De har forgæves forsøgt at finde et hus i Smørum med plads til hele familien. Problemet er, at parret slet ikke er enig, for Michael kigger på alt for dyre huse, og Maiken kigger på huse, der kræver for store istandsættelser.Hvis de nogensinde skal blive husejere, har de desperat brug for hjælp til at finde deres drømmebolig.TV3 TIRSDAG 21.00.

LandbrugsbisserBæredygtigt Landbrug vil fremover hænge navngivne embedsmænd ud, som »i årtier har manipuleret med den danske offentlighed om miljøets tilstand,« siger formand Flemming Fuglede til Landbrugsavisen. De må helst kun lade sig manipulere af Fuglede.Bisser IIDen første, landbrugslobbyen har kastet sig over, er en kontorchef i Miljøstyrelsen, som »bevidst har arbejdet på at undgå inddragelse af både politikere og borgere«. Bæredygtigt Landbrug inddrager derimod alle, der er enige med dem.Bisser IIIBæredygtigt Landbrug skriver, at ministeriet skal »luges ud i sine 5.200 ansatte. Der er rigeligt at tage af - det har selv Miljø-og Fødevareministeriets departementschef sagt offentligt.« En embedsmand, der synes, de er for mange? Det er nyt.Bisser IVAt den offentlige gabestok kan føre til injuriesager har Fuglede har ingen problemer med: »Vi får nok ingen fan-klub på Østerbro, men det må koste, hvad det koster.« Fuglede har gang i noget seriøs DJØF-kjøbenhavnerbashing.

Vi må skelne mellem at forstå hinanden og respektere hinanden.Debatten om et opdelt samfund raser både i Danmark og i resten af den vestlige verden. Eliten mod folket, »gammeldanskere mod nydanskere« for blot at nævne et par modsætninger, som præger mediebilledet.Jeg er vokset op i elitens højborg, nemlig i Kartoffelrækkerne på Østerbro. Det betyder, at min smag bærer præg af finkultur og et venstreorienteret menneskesyn.Ærligt talt forstår jeg ikke TV-serien »Badehotellet«, »X Factor« og håndbold i den lokale hal. Jeg forstår heller ikke kampen mod de fremmede og mod globaliseringen. Men jeg respekterer, at andre personer lever deres liv efter andre værdier og normer.På den vis kan samfundet fortsat have en sammenhængskraft. I stedet for at tale om modsætninger, skal vi respektere forskellighed inden for samfundets rammer.ANDERS LANGE, MARIENDALSVEJ 62, 2000 FREDERIKSBERG.

Mål nummer 4000 bliver scoret i Superligaen siden første kamp i 1991. Det er den nuværende FCK-manager Ståle Solbakken, som scorer det historiske mål mod netop københavnerne.Der er blot spillet 12 minutter af AaB's opgør mod FCK, da nordmanden netter for hjemmeholdet. Løvernes Peter Nielsen udligner, men inden pausen sørger AaB'erne Dan Sahlin og Søren Frederiksen for en 3-1-føring. De bolsjestribede sejrer dog ikke på hjemmebane. I 2. halvleg reducerer Thomas Thorninger, og da Bjarne Goldbæk udligner til 3-3, får gæsterne et enkelt point med hjem til Sjælland.FOTO: CLAUS BONNERUP Sådan gik det: Trods den manglende sejr endte AaB med at vinde Superligaen samme sæson med tre point ned til Brøndby. FCK blev 7' er. I år 2000 skiftede Ståle Solbakken det nordlige Jylland ud med Østerbro og Parken. Her spillede han en enkelt sæson, inden han stoppede karrieren. Han er nu i gang med sin anden periode i spidsen for FCK.

Miljøstyrelsen flyttes fra Østerbro i København til Odense. Det fik Anders Samuelsens spindoktor, Niels Thulesen Dahl, til at håne medarbejderne på Twitter: ' At der er behov for bedre balance i Danmark ses måske allerbedst af, at Miljøstyrelsen åbenbart har besluttet at holde lukket i dag i chok og forbitrelse over at skulle flytte... til Odense'.Den bemærkning faldt gruppeformand Mette Abildgaard (K) for brystet: ' Synes, du burde udvise lidt mere respekt for deres situation.Mange familier kan ikke få det til at hænge sammen, hvis den ene part for eksempel skal pendle så langt'.Nu ikke så sippet, Mette.Fætter Tulle har vel bare lært af den mest kompetente, og det er da helt naturligt, at udenrigsministerens spinkarl føler sig kaldet til at blande sig i en dansk udflytning.

Hvis det var tømmermænd, der holdt de lokale beboere bag nedrullede gardiner, så er det da godt for noget. For der var ikke et øje på gaden, da et stillads nytårsdag ved middagstid styrtede sammen ved krydset Randersgade og Koldinggade på Østerbro i København.- Umiddelbart er der ikke noget personskade, men der er revet nogle kabler til noget gadebelysning ned, og der er også nogle biler, der er blevet beskadiget, fortæller den centrale vagtleder ved Københavns Politi til Ekstra Bladet.Det er endnu uvist, præcist hvad der har forårsaget, at stilladset væltede.En beboer fortæller, at det er en del af stilladset, der var oppe på taget, der er blæst ned.- Det var rimelig voldsomt.Det er er heldigt, at der ikke var nogen på gaden, siger han og fortæller, at det blæste rigtigt meget.Krydset blev hurtigt spærret af, og Arbejdstilsynet skal finde årsagen til, at stilladset væltede.

To rumænere er blevet idømt fængselsstraffe og bliver udvist af Danmark for bestandigt for flere end 100 indbrud, som primært blev begået i Nordjylland. Ifølge anklageren er de udelukkende kommet til Danmark for at lave indbrud.Nordsjællands Politi mistænker en mand fra Kokkedal for at have afpresset omkring 75 personer mellem 27. juli og 3.august. Den sigtede blev fredag varetægtsfængslet frem til 1. september.Ifølge sigtelsen ringede manden sine ofre op og truede med, at personer fra bandemiljøet ville komme efter dem, hvis de ikke udleverede forskellige pengebeløb.To gange i løbet af fredag blev Københavns Politi kaldt ud til skyderier. Første gang var på Østerbro tæt på Ryparken station, hvor en person blev ramt. Anden gang var i Tingbjerg, hvor endnu en person blev ramt. Det er fjerde gang i denne uge, at der er blevet skudt i København.

I en behagelig temperatur på 18-20 grader og en lettere lammeskyet blå himmel blev Københavns Karneval skudt i gang pinselørdag under mottoet ' Slip din indre gøgler løs.Karnevallet har været afholdt i landets hovedstad siden 1982, men i dag er det kun paraden lørdag, fra Kongens Nytorv til Kultorvet, der foregår i den indre by.Når deltagerne har givet den samba-gas med svajende hofter og brasilianske trommerytmer gennem Københavns centrum, foregår resten af festen, inklusive søndagens populære børnekarneval, i Fælledparken på Østerbro.Her er der optræden med lokale samt internationale samba-orkestrere på to scener samt en række dj's.Festen slutter 22.00 i dag søndag.Den traditionelle parade under pinsekarnevalet i København begyndte på Kongens Nytorv og endte på Kultorvet.kse@bt.dk 

Rasmus H. C. Dreyer fremfører i kronikken i Kristeligt Dagblad den 10. april en lille forsvarstale for Luther og Reformationens betydning for et gryende positivt kvindesyn.Han glemmer helt at fortælle, at Luthers grundlæggende kvindesyn er, at det var kvinden, fristerinden, der var skyld i syndefaldet. Her er Luther helt i tråd med kirkefaderen Augustin, der år 390 mente det samme.Den holdning har gennemsyret den evangelisk-lutherske kirke, hvor de danske biskopper så sent som på et konvent i Roskilde i 1880 fastslog, at de ikke agtede at ændre vielsesritualets ord om kvindens underdanighed, fordi dette ville bringe ritualet " i Strid med Guds Ord (), og der kan intet forandres i denne Skabningens Orden, som er indsat af Gud selv".Som om skabelsesmyten og Paulus' kvindesyn er Guds ord.Først med vielsesritualet fra 1912 blev " underdanighed" udeladt. Og det små 400 år efter, at Reformationen med dens såkaldte gryende " positive kvindesyn" skulle være blevet søsat.2Martin Luthers grundlæggende kvindesyn er, at det var kvinden, fristerinden, der var skyld i syndefaldet, skriver Claus Nybo. Her ses statuen af Martin Luther ved Lutherkirken på Østerbro i København.- Foto: Jacob Ehrbahn/ Ritzau Foto.
kort sagt.
Patetisk at rykke teltpælene op som 52-årig og slå sig ned et nyt sted - i en ny by, i et nyt land? Overhovedet ikke. Tværtimod synes jeg, at det er megasejt, at forfatteren Sara Blædel har solgt kartoffelrækkehuset på Østerbro og er rykket ind i en lejlighed på Manhattan, fordi hun trængte til at »få ny benzin«. Det kunne vi nok alle have brug for, men derfra og så til at gøre det  Jo, jo, selvfølgelig hjælper det at være en succesfuld forfatter, hvis bøger udkommer i 33 lande  Men sejt alligevel! Uden nogen sammenligning i øvrigt så står to pandaer også overfor at skulle rykke teltpælene op, når de om to år flytter fra Kina til Københavns Zoo, hvor de skal bo i et arkitekttegnet hus skabt af ingen ringere end den verdensberømte dansker Bjarke Ingels. En nyhed, som vi er glade for at kunne dele med læserne af B Søndag. 

To mænd på 23 og 29 år er tirsdag aften blevet anholdt i forbindelse med et skyderi på Østerbro i København i går aftes.»Om det er dem, der har skudt eller ej, kan jeg ikke sige, men de kommer kørende i den bil, som der er blevet skudt fra,« siger vagtchef Henrik Stormer fra Københavns Politi.Politiet fik alarmen om skyderiet i Rovsinggade tirsdag klokken 18.09.»Der er affyret flere skud fra en bil, som derefter kørte fra stedet,« fortalte Henrik Stormer tidligere på aftenen.Ved skyderiet blev en 26-årig mand ramt i benet, men han er uden for livsfare.Seks minutter efter, at politiet fik meldingen om skyderiet, blev bilen, der blev skudt fra, klokken 18.15 standset i Mjølnerparken på ydre Nørrebro.De to mænd i bilen blev anholdt, men ifølge vagtchefen har man ikke fundet våbnet i bilen.Han kan ikke sige, om skyderiet er sket i forbindelse med en konflikt i bandemiljøet./Ritzau/

For skakspillere er Hastings, Østerbro og Stockholm der, hvor opmærksomheden plejer at samle sig ved nytårstid.Flere af de bedste danske spillere har taget turen til den svenske hovedstad for at deltage i traditionsrige Rilton Cup. Efter 2. runde er Jesper Thybo med i toppen med 2 af 2, mens Allan Stig Rasmussen og Martin Percivalde har 1,5 point og Rasmus Thøgersen 0 point. En kort indisk nytårsraket eksploderede i Anders Livners stilling i 2. runde: Sort trækker A. Livner - S. Narayanan 1. c4 Sf6 2. g3 d5 3. cxd5 Dxd5!? En interesant ide 4. Sf3 Sc6 5. Sc3 Dh5 6. Db3 e5 7. d3 Lb4 8. Lg2 Le6 9. Da4 0- 0 10.0- 0 Lh3 11. Ld2 Tfe8 12. Tfe1 Sg4 13. Lh1 Lc5 Pas nu på 14. e3 Tad8 15. Dc4? Diagramstillingen 15... e4! 16. Sxe4 Sge5 17. Sxe5 Sxe5 18. Dxc5 Sf3+! 19. Lxf3 Dxf3 20. Sg5 Dg2+ Mat! 0- 1 Godt nytår!.skak@jppol.dk 

Politiet afspærrede i går eftermiddag et område af Fælledparken på Østerbro i København.Det skete i forbindelse med efterforskningen af »en personfarlig forbrydelse«, oplyser Københavns Politi. Episoden skal have fundet sted i går omkring klokken 13.30 ved Serridslevvej.Sent søndag eftermiddag ønskede politiet ikke at give mere præcise oplysninger om den påståede lovovertrædelse. Dog forsikrer vagtchef Carsten Reenberg om, at der ikke er tale om et drab. Samtidig står det klart, at politiet er på jagt efter en gerningsmand.Den eftersøgte er en mand på formentlig 30-40 år. Han er nordisk af udseende, har brunt hår og et gråbrunt skæg. På gerningstidspunktet var han iført en tynd, gul jakke, sorte slidte bukser og bar handsker.Vagtchef Carsten Reenberg siger, at politihunde har været i gang med at eftersøge området.Ritzau.

Hvor bor du?»På Østerbro. I Rosenvænget, som er et gammelt villakvarter. Der er høje, gamle træer og meget idyllisk. Vi har en lille have ved vores hus med urter, som jeg bruger til restauranterne«. Hvilke mennesker i byen fascinerer dig? »Folk, der tør udfordre konventionerne.Jeg er røvtræt af regelrytteri og regler for reglers skyld, så dem, der tør satse og skubbe til normerne, synes jeg er fede.Ligesom de folk, der har startet La Banchina.Det er kraftedeme så kedeligt, når den ene restaurantkæde efter den anden bare vil overtage hele byen. Siger jeg selv, haha, men jeg prøver på ikke at gøre det til noget lineært kædelort«.Hvor får man den bedste kaffe? »Jeg drikker bare min kaffe der, hvor jeg lige er. Jeg kan sgu blive lidt irriteret over, når kaffe bliver taget dødalvorligt.Jeg kan bedre lide tilgangen til kaffe i Italien.Der får du nogenlunde den samme, gode kaffe overalt, og der er ikke en barista, der skal have barberet sit fipskæg på en bestemt måde, på et langt kursus og have tophue på, før han kan brygge kaffe.Jeg synes virkelig, det der hypede nørderi omkring kaffe, som der kan være herhjemme, er helt hysterisk. Der skal være plads til selvironi, også når man laver kaffe«. Har du et stamsted? »Jeg går rigtig meget ud og spiser, men der, hvor jeg nok har spist flest gange, er på Damindra i Holbergsgade. Den er ejet af en srilankansk mand, og han skaber bare nogle virkelig skønne retter. Jeg kan godt lide at have mine børn med ude at spise, og der er Damindra bare et sikkert valg, for det er altid pissegodt«. Hvilken årstid synes du bedst om i byen? »Sommeren. Københavnerne forvandler sig simpelthen til nogle rarere væsner.Alle har overskud, og der er liv i gaden.Der er vinteren jo virkelig den diametrale modsætning, hvor alt i byen bliver lidt smådepressivt og emmer af manglende overskud«. Hvor i byen dufter der bedst? »Jeg er jo egentlig en bondeknold, der er vokset op på Djursland, men som har boet langt størstedelen af mit liv i København.Så for mig er det Østre Anlæg om sommeren. Der kan du få alle tænkelige dufte på en kort gåtur. Først på året syrenen, så hylden og jasmin. Det sender én tilbage til barndommen, og dufte sætter sig virkelig på hjernebarken«. Hvor dufter der værst? »Når mine restauranter skal have tømt deres fedtudskillere. Det er den værste duft, jeg kan komme i tanke om. Når dækslet bliver taget af den der tank med fedt, så lugter det af død og ødelæggelse«. Hvad er dit yndlingskvarter? »Refshaleøen. Det er virkelig tæt på Indre By, men der er masser af luft og plads. Det er sådan en fed, mærkelig blanding af gamle industribygninger og ren natur. By, natur og forfald blandet i skøn forening. Ikke fordi jeg er nogen stor slumromantiker, men det er alligevel den sidste bastion i forhold til sådan noget lidt klondike't stemning, som du kan finde her i byen«. Hvis du fik en stor pose penge, hvad ville du så forandre i byen? »Området omkring Operaen. Det der kæmpestore område med græs er grotesk.Der kunne ligge så mange fede ting der, men man har valgt at have store, tomme græsplæner. Man kunne skabe så meget liv, plante træer, lave en park, anlægge en badebro«. Hvis du havde en stor bulldozer, hvad ville du så fjerne i byen? »Hele den berlinermur, som adskiller Østerbro fra havet. Østerbro ligger jo virkelig tæt på havet, men man har det ikke rigtig i sin bevidsthed, fordi der er den her S-togshøjbane og store ringvej, som skærmer Østerbro fra Nordhavn og havet.Der skulle være en stor, åben park ned mod vandet, så folk kunne drøne derned med sandaler på om sommeren, og et par vandrestøvler om vinteren.«. Hvornår kan du blive allermest irriteret på København? »Når jeg møder selvudnævnte politimænd og kvinder, som føler, de skal være regelhåndhævere. Dem, som virkelig dyrker, at alle regler er til for at blive overholdt. Det synes jeg tit, jeg er ude for i København. Når folk har løftede pege-fingre over småting, det pisser mig sgu af«. Hvad kunne København lære af udlandet? »Jeg beundrer amerikanerne for, at de er så gode til at åbne op for hinanden og dele et grin eller en snak med en fremmed.Vi danskere er tit bange for at tale med hinanden«.ibyen@pol.dk .
Kokken Adam Aamann elsker duften i Østre Anlæg og Refshaleøens kontraster. Mandag åbner han sin nye restaurant, 1921, i Indre By.
Fhv. rektor, cand. mag. Walter Dalland, Rudkøbing, er død. Han blev 84 år.Walter Dalland afsluttede sin lange karriere i det danske undervisningssystem som rektor for Niels Steensens Gymnasium på Østerbro i København fra 1990 til 1998. Forud havde han siden 1972 virket som rektor på Falkonergårdens Gymnasium på Frederiksberg.Walter Dalland var født i Viborg. Han blev student fra byens katadralskole i 1951, og ni år senere kunne han kalde sig cand. mag. i historie og græsk kultur. I 1962 blev han adjunkt på Niels Steensens Gymnasium, ligesom han var lærer ved Zahles Faglærerkursus i historie og 1970-1971 forstander for den liberale Højskole Breidablik i Holte.Walter Dalland var i sin tid formand for det udvalg, der behandlede gymnasielæreres pædagogikum og 1982-1986 formand for Gymnasieskolernes Rektorforening.1966-68 var han medlem af partiet Liberal Centrums hovedbestyrelse, formand for amtsorganisationen i Frederiksborg Amt og folketingskandidat. 1986-1989 havde han sæde i Gentofte byråd, valgt for Gentofte-listen.I 2001 blev Walter Dalland ansvarshavende redaktør for tidsskriftet Katolsk Dialog, og oven på pensioneringen underviste han i kirkehistorie på Skole for Kirke og Teologi i Svendborg.

Jørgen Lehrmann Madsen, Ved Majtræet 203, Svendborg: Michael Johnson, der præsenterer sig som tidligere særlig rådgiver for Mette Frederiksen, udtrykker i Politiken 28.6.noget, der næsten tangerer abstinenser, i anledning af at Søren Pind har besluttet ikke længere at benytte Facebook som debatforum.Jeg mener nu, at man må kunne leve med Pinds beslutning.»Lighedshipoer« var hans smagfulde betegnelse for dem, der ikke fandt det i orden, at kronprinsen valgte at blæse på, at Storebæltsbroen var lukket.Og efter angrebet ved Krudttønden kom Pind med følgende ytring: »Grrrrr! Nogen gange får man lyst til at gøre alvor af at begrave folk i skind fra dyr, der forhindrer dem i at komme i deres såkaldte paradis..Og ja ja, jeg ved godt, vi skal vide mere. Men for den lede selv, altså.Det er foregået i min kreds på Østerbro. Må I rådne op langsomt og pinefuldt. Krydser fingre for politifolkene. I er os - vi er jer. Gerningsmanden et svin«. Ifølge den tidligere højt placerede rådgiver er Søren Pind et intellektuelt fyrtårn.Den opfattelse deler jeg ikke.Og det beroliger mig da, at det er en forhenværende toprådgiver, der når frem til denne konklusion.

Helle Thorning-Schmidt har solgt sit byhus på Østerbro til fordel for England og hvad så? Jeg kan da ikke være mindre end ligeglad, for Helle Thorning har tidligere højt erklæret, mens hun lagde hånden på hjertet, at ' jeg er europæer'.Så kan jeg bedre forstå, at hun havde det så svært med at være statsminister her i landet, som hun nu permanent forlader. Nu er hun også fri for alt det små-pedanteri, som hersker i dansk politik. Hun sidder jo sikkert og godt i Red Barnet.Jeg ved ikke, hvordan dette forenes med Red Barnet eller det at være socialdemokrat.Men med EU i sit hjerte så gad jeg vide, hvordan hun har det med, at England nu er stærkt på vej ud af det udemokratiske stor-Europa. Det må være smerteligt for hende, men humøret bæres nok igennem med ægtemanden, der ikke betalte skat i Danmark, fordi ingen af dem kunne tælle. Og så er det jo også godt, at den rige svigerfamilie Kinnock har penge på kontoen. Sådan tænker en sand socialdemokrat.Intet tab fra min side.J. Hartmann Gl. Holmegårdsvej 7 Hillerød.

En grønlandsk mand blev mandag idømt forvaring for at have voldtaget og forsøgt at dræbe en 39-årig kvinde. Det skriver Ekstra Bladet. Et enigt nævningeting har afgjort, at manden er for farlig til at få en almindelig straf, og derfor skal han indespærres på ubestemt tid. Retten lagde blandt andet vægt på, at retslægerådet har vurderet, at manden har en personlighedsmæssig forstyrrelse, og at der er høj risiko for, at han vil begå ny alvorlig personfarlig kriminalitet.Den 30-årige er blevet kendt skyldig i at have overfaldet kvinden, da hun var taget ud på en tidlig løbetur i august sidste år.Kvinden blev fundet afklædt og i livsfare i et buskads. Hun havde ligget der i ni timer, efter at hun var blevet overfaldet ved Sporsløjfen på Østerbro i København.Under voldtægten forsøgte gerningsmanden ifølge anklagen at dræbe kvinden. Det skete med slag, spark og kvælning med en snor. Herefter lod han hende ligge blødende og bevidstløs. Ritzau.

Tidligere fødselschef på Rigshospitalet, Morten Hedegaard, forlod sidste år Rigshospitalet i protest over forholdene på fødegangen. I sin tid på hospitalet var han bl. a. fødselslæge ved alle kronprinsesse Mary og prinsesse Maries fødsler.Hedegaards farvel vakte en stor debat om, hvor forfærdeligt det går på Region Hovedstadens hospitaler. Hvem har skylden? Regionen, som er sygehusejer, og som hellere vil bruge penge på administration? Eller regeringen, som kræver effektiviseringer af sygehusene samtidig med, at den til stadighed sender flere milliarder til sundhedsvæsenet? Svaret blæser i vinden, alt imens skattekronerne forsvinder i den offentlige planøkonomi.Men Morten Hedegaard har gjort det rigtige. Nu har han åbnet en privat klinik på Østerbro i København. Hvis ikke politikerne kan finde ud af at privatisere for at redde sundheden i Danmark, kan de tidligere ansatte heldigvis godt.

Odder: Biffen Odder og Odder Bibliotek byder i samarbejde på filmaftener om forfatterne Michael Strunge og Johannes Møllehave.Begge forfattere er netop beskrevet i helt nye dokumentarfilm.Filmene indledes af cand. mag. Charlotte Kastberg Kæseler, der giver en kort introduktion til forfatterskaberne.Onsdag den 24. januar kl. 18 hedder arrangementet "Væbnet med ord og vinger - portræt af forfatteren Michael Strunge".Han blev nærmest udødeliggjort, da han i marts 1986 kastede sig ud af sit vindue fra sin lejlighed på 4. sal på Østerbro. Han blev 27 år gammel.Mere end 30 år efter vender han i filmform tilbage og fortæller om sit liv fra himmelperspektiv - om opvæksten i forstaden Hvidovre, hans drømme om at blive som idolerne Rimbaud og Bowie, hans gennembrud som digter og hans forhold til punk, musik, kunst, politik, kærlighed og ikke mindst døden.Filmen vises også den 25. januar, men uden Charlotte Kastberg Kæselers oplæg.Den 28. februar er det filmen om Møllehave - "Hellere forrykt end forgæves", der er på plakaten. ufno.

Fra statsminister til direktør for Save the Children International - og når sofaerne, lamperne og hvidløgspresseren rykker med til England, så skal huset herhjemme sælges.LØSNINGER til opgaver side 22: Nem: 77, Mellem: 81, Svær: 23 Det har Helle Thorning-Schmidt så gjort - og nu er handlen blevet tinglyst og afslører, at den tidligere socialdemokratiske politiker fik 8.150.000 kr. for sit byhus på Kuhlausgade 40 på Østerbro.Det skriver Boliga Kendte.Boligsalget giver landets første kvindelige statsminister en pæn pose penge med. Hun købte nemlig selv huset, der byder på 136 kvm, i 2004 for 3.680.000 kr.Komponistkvarteret, byhuset ligger, er en række byggeforeningshuse, der i stil minder om de mere kendte ' Kartoffelrækkerne' i det indre København.Da boligerne blev bygget mellem 1893 og 1903, skulle man betale 8.200 kr. for et hus, hvilket i dagens penge svarer til godt og vel en halv million kroner. Betegnelsen ' Komponistkvarteret' skyldes, at størstedelen af vejene er navngivet efter berømte danske komponister.

Emmet Feigenberg er født i 1954. Uddannet instruktør i 1979 fra Det Kongelige Teater og på National Theatre i London.Har siden sin debut i 1976 iscenesat over 150 forestillinger på teater, i TV og radio, samt arbejdet som lærer på landets tre etablerede teaterskoler.1985-2000 var han fast tilknyttet Radioteatret som instruktør og dramaturg.2008-2014 skuespilchef på Det Kongelige Teater, hvor han blandt meget andet stod bag lanceringen af Det Røde Rum. Som skuespilchef var han desuden medstifter af det europæiske teatersamarbejde Mitos21 og instruerede selv en række forestillinger.Efter nogle år som freelanceinstruktør blev han i maj i år udnævnt som direktør for det fusionerede Østerbro Teater.Emmet Feigenberg er tre gange blevet præmieret af Statens Kunstfond og har modtaget Herman Bangs Mindelegat samt Erling Schroeders Hæderslegat.Østre Gasværk blev taget i brug som teater i 1986.Teatersalen har siddepladser til 800 publikummer.Republique blev stiftet i 2009 og har to scener, Store Scene med 450 siddepladser og Lille Scene med 250 siddepladser.

En andelsboligforenings konkurs har ikke altid den øjeblikkelige og smertestillende effekt, som mange måske tror. Tirsdag afviste Højesteret et krav fra to konkursramte andelshavere om at få status som lejere, i det øjeblik deres andelsforening gik konkurs. Ønsket om den ændrede status skyldes, at andelshaverne fra den nu forhenværende boligforening Klostergaarden på Østerbro med status som lejere ville være sikret en markant lavere husleje.Men Højesteret siger nej. Det sker med henvisning til, at boligforeningens konkurs alene indebar, at foreningens ret til at råde over ejendommen overgik til kurator, men at den stadig havde ejendomsretten til ejendommen.Med andre ord blev ejendommen ikke erhvervet af en ny ejer, og derfor måtte det ifølge Højesteret være sådan, at boligafgiften kunne fastholdes.Det var tilbage i maj 2011, at Klostergaarden gik konkurs.I de efterfølgende små fem år kæmpede Nordea som kurator for at genetablere økonomien i foreningen for at rulle konkursen tilbage.Ritzau.

Som forsvarende mestre har B 1903 fået adgang til den europæiske scene, hvor den danske traditionsklub trækker den skotske gigant Celtic. I første runde af Europa Cuppen for mesterhold kommer de forsvarende finalister, der også vandt titlen tre år forinden, til Østerbro. De grønstribede er storfavoritter, men det kan ikke ses i Københavns Idrætspark.Foran 6600 tilskuere sætter danskerne sig på opgøret, og blot et kvarter efter kampstart sparker Benny Johansen bolden i mål. I en rutsjebane af en kamp udligner Celtic fire minutter efter, inden Benny Johansen seks minutter senere scorer til 2-1. Herefter sætter træner Erik Jensens 11 udvalgte en stopper for skotterne, der taber 2-1 inden returopgøret i Glasgow. ARKIVFOTO: /RITZAU/Sådan gik det: I Skotland mødte B1903 et helt andet syn, end de var vant til. Hele 53.000 tilskuere så, da Celtic scorede efter 23 minutters spil. Det skræmte dog ikke danskerne, der holdt opgøret pivåbent indtil ti minutter før tid, hvor to skotske mål på fem minutter gjorde en ende på det udenlandske eventyr for københavnerklubben.

I denne weekend så en ny bar dagens lys i København.Det særlige ved denne nye bar på Østerbro er, at det er dagens Side 9-pige, Jessie, der er indehaver af stedet.- Jeg har længe drømt om at få min egen bar. Endelig var de perfekte lokaler der, og så slog jeg simpelt hen til.Nu håber jeg bare, at kunderne vil strømme til.Man skal ikke forvente et brunt værtshus med tykke gulvtæpper og en jukeboks i hjørnet. Sådan en type er Jessie nemlig ikke.- Jeg vil have en fest på arbejdet, så det er en cocktailbar.Der vil være mange drinks med champagne, for jeg er selv helt tosset med bobler.Jessies glæde for den boblende drik bliver også afsløret i barens navn.- Jeg har valgt at kalde min bar for Bubbles. Jeg har også en boblende og glad personlighed.Losped.

Folk fra københavnerbydelen Østerbro er Danmarks flittigste sommerhuskøbere. Det viser tal fra Boliga, der beretter, hvor sommerhusejere, der har foretaget køb mellem februar 2014 og februar 2017, kommer fra i landet. 

Både FCK og Brøndby er udehold på deres egne hjemmebaner i pokalturneringens kvartfinaler. FCK møder BK Fremad Amager i Parken. Alvaro Santos bringer udeholdet - FCK - i front efter 24 minutter. Blot tre minutter senere udligner Dennis Danry for Fremad Amager. Det bliver dog til den forventede sejr, da Michael Silberbauer og Magne Hoseth også kommer på tavlen foran næsten 7.000 tilskuere i Parken. På Vestegnen duellerer Brøndby og Skjold - vel og mærke med Østerbro-klubben som hjemmehold. Der kommer dog heller ingen pokal-overraskelse på Brøndby Stadion. Morten Skoubo og Per Nielsen netter før pausen, og så gør det mindre, at de blå-gule ikke scorer i anden halvleg. Sådan gik det: I semifinalen vandt Brøndby samlet med 3-2 over FCK. Vestegnsklubben løb med titlen, da FC Midtjylland blev slået med samme cifre i finalen. Morten Skoubo, Kim Daugaard og Ruben Bagger fandt vej til netmaskerne. 
DET SKETE... I DAG FOR 12 ÅR SIDEN.
Tirsdag eftermiddag er Servet Abdija blevet begravet i landsbyen Xhepcishte i Makedonien.Det bekræfter Sabidin Ibisi, som er formand for Albanske Rødder i Skandinavien og ven med Servet Abdijas far, over for TV2 Lorry.Sabidin Ibisi har talt med en af dem, der deltog i begravelsen, som vurderer, at der var mellem 2000 og 3000 til stede. Det var en imam fra landsbyen, der forestod begravelsen.Mandag den 16. oktober blev Servet Abdija ramt af seks skud ved hans hjem på Ragnhildgade på Østerbro.Ikke et banderelateret drabMotivet til drabet kendes endnu ikke, men politiet betegner drabet som en likvidering, da Servet Abdija er blevet skudt på klos hold. Politiet har dog meldt ud, at vurderingen er, at drabet ikke er banderelateret, og at Servet Abdija ikke havde nogen form for banderelation.Der er kommet mere end 200 henvendelser i sagen, men politiet leder stadigvæk efter gerningsmændene.Der har tidligere været afholdt mindehøjtideligheder for det 16-årige skudoffer.

Metal Hovedstaden varsler kon-flikt fra den 2. maj mod " Nordisk Cykler", der har butik på Østerbro og i Jyllinge. Årsagen er, firmaet nægter at tegne en overenskomst.Ifølge fagforeningen får en cykelmekaniker hos Nordisk Cykler 120 kroner i timen og ingen pension, ingen løn under sygdom, ingen overarbejdsbetaling og ingen løn under helligdage.Desuden har der ikke været lønforhandlinger i fire år. Metal Hovedstaden klager også over, at deres medlem bliver bedt om at gå hjem, når der ikke er noget at lave, selvom han har kontrakt på 37 timers arbejde og løn. " Det vil vi ikke finde os i", skriver fagforeningen og efterlyser opbakning til kampen. De faglige aktivister mødes i Metal Hovedstaden klokken 9 på tirsdag. Herefter går de til butikken i Århusgade 97, hvor de vil stå til klokken 18.

Hvordan vil du beskrive din indretningsstil?»Man kan vel sige at min indretning er præget af min personlighed, moderne, historisk og med farverige elementer, som er med til at give et twist. Jeg elsker at have noget, som er unikt, og som rummer en historie. Derfor er mit hjem præget af diverse antikviteter og loppemarkedsfund, blandet med moderne danske klassikere, som er kendetegnet ved godt håndværk og funktionelt design.«.Hvor køber du oftest ting til din bolig?»Jeg køber noget, når jeg falder over et produkt, et design eller kunst, som skaber en stemning og variation i mit hjem. Så når jeg falder for dét på min vej, køber jeg, og det er meget forskelligt hvor. Men jeg bliver altid meget inspireret, når jeg går i min fars antikvitetsforretning, Green Square.«.Hvad er dit næste boligkøb?»Jeg skal have skiftet mine Charles Eamesspisebordsstole ud med Gubi Beetle-spisebordsstole, gerne ompolstret i mintgrøn velour, så det passer til mit maleri i spisestuen, som er malet af Kasper Bonnén.«.Fakta: Fakta om boligenHVEM: Rebecca Holst, head of Oh! by Kopenhagen Fur, der laver pelsaccessories, Ohbykopenhagenfur.com.HVAD: Lejlighed på 130 kvm.HVOR: Indre Østerbro.

Nordhavnsvej er Københavns nye ringvej, der skaber direkte forbindelse for biler fra Helsingørmotorvejen til Svanemøllehavnen og Nordhavn. Nordhavnsvej skaber bedre plads for cyklister og den kollektive trafik på Østerbro.I denne weekend kan du få en unik cykeltur gennem tunnelen på Københavns nye ringvej. Københavns Kommunes største anlægsprojekt i Nordhavn er snart færdigt.Det fejres med indvielse søndag og opvarmning lørdag. Det er første og sidste gang, muligheden byder sig for at opleve tunnelen på cykel, før den bliver åbnet for biltrafik.Lørdag klokken 14: Juleræs for byens motionscyklister. Tilmelding som enkeltperson eller som tremandshold.Læs mere og tilmeld dig: http:// bit. ly/ 2ipF5K4 Lørdag klokken 20: Rulleskøjtedisko - oplev Nordhavnsvej på rulleskøjter med dj, musik og lys. Rulleskøjter kan lånes, ingen krav om tilmelding.Søndag klokken 11 er der indvielse ved teknik-og miljøborgmester Morten Kabell og transportminister Ole Birk Olesen. Indgang til indvielsen er fra Lyngbyvej eller via Svanemøllens Kaserne. Kommer du på ladcykel, skal du bruge indgangen ved Lyngbyvej.Klokken 12: 15 er der cykeloptog gennem tunnelen for alle - bemærk: Al færdsel foregår på cykel.Læs mere: kk.dk/ nordhavnsvej mere info og tilmelding på: http:// bit. ly/ 2ipf5K4 kk.dk/ nordhavnsvej.
CYKELEVENT I denne weekend kan du få en unik cykeltur gennem tunnelen på Københavns nye ringvej!
Tre mænd med bandetilknytning er blevet anholdt efter skud mod en civil politibil i Mjølnerparken i København fredag aften, oplyser Københavns Politi.Skudepisoden fandt sted klokken 18.59, da den civile politibil kørte efter en scooter med to unge mænd.»De standsede kortvarigt op og afgav skud mod den civile patruljevogn og forsvandt herefter fra området,« fortæller politiet.Betjentene blev ikke ramt af skud, men bilen blev ramt fem gange.Kort efter skyderiet blev de tre mænd anholdt på Strødamvej på Østerbro.Det var i går uvist, om gerningsmændene var klar over, at det var en civil patruljevogn, de skød mod.En konflikt mellem blandt andet banderne Brothas, som holder til i Mjølnerparken, og Loyal to Familia (LTF) har sommeren igennem ført til en række skyderier rundt omkring i København.Derfor kan mændene på scooteren have troet, at personerne, der fulgte efter dem i bil, var fjender, som var efter dem./Ritzau/

Andreas Cornelius bliver den yngste topscorer i Superligaens historie i en alder af 20 år og 65 dage. Han tager rekorden fra Peter Møller, som har siddet på den i 21 år - altså en rekord sat før Cornelius blev født. Det unge stjernefrø fra København netter 18 gange i 2012/2013-udgaven af Superligaen.AaB's Nicklas Helenius bliver 2' er med 16 træffere. Cornelius scorer sit sidste mål i sæsonen allerede i syvendesidste spillerunde, da han sikrer FCK sejren med sin kasse til 3-2 i Farum. Den høje angriber og FCK vinder mesterskabet med fem point ned til sølvvindende FC Nordsjælland.Sådan gik det: Cardiff hentede den unge angriber til Premier League efter succes-sæsonen. Det gik dog ikke som forventet, og Cornelius var derfor allerede købt tilbage til Østerbro et halvt år senere. Efter denne sæson skal han igen til udlandet.Italienske Atalanta har fået papirer på FCK's stjerne-angriber.
DET SKETE... I DAG FOR 4 ÅR SIDEN.
For skakspillere er Hastings, Østerbro og Stockholm der, hvor opmærksomheden plejer at samle sig ved nytårstid. Flere af de bedste danske spillere har taget turen til den svenske hovedstad for at deltage i traditionsrige Rilton Cup.Efter 2. runde er Jesper Thybo med i toppen med 2 af 2, mens Allan Stig Rasmussen og Martin Percivalde har 1,5 point og Rasmus Thøgersen 0 point. En kort indisk nytårsraket eksploderede i Anders Livners stilling i 2. runde: Sort trækker A. Livner - S. Narayanan 1. c4 Sf6 2. g3 d5 3. cxd5 Dxd5 En relativt ukendt ide, der virker fantastisk i det her parti 4. Sf3 Sc6 5. Sc3 Dh5 6. Db3 e5 7. d3 Lb4 8. Lg2 Le6 9. Da4 0- 0 10.0- 0 Lh3 11. Ld2 Tfe8 12. Tfe1 Sg4 13. Lh1 Lc5 Sort har fået en god angrebsstilling, og hvid skal passe meget på 14. e3 Tad8 15. Dc4? Diagramstillingen 15... e4! 16. Sxe4 Sge5 17. Sxe5 Sxe5 18. Dxc5 Sf3+ 19. Lxf3 Dxf3 20. Sg5 Dg2+ Mat! 0- 1 Godt nytår!.skak@jppol.dk 

Viceudenrigsråd i det norske udenrigsministerium Aud Kolberg bliver Norges nye ambassadør i Danmark. Hun afleverer om kort tid ved en tiltrædelsesaudiens sine akkreditiver til dronning Margrethe, hvorefter ambassadøren kan begynde sit professionelle liv her i landet. Den norske ambassade er et af det blot 112-årige lands ældste repræsentationer og holder til på Dampfærgevej på Østerbro i København. På ambassadørposten afløser hun Ingvar Havnen, der går på pension fra den norske udenrigstjeneste efter næsten fem år i Danmark.Aud Kolberg, 59, er både uddannet cand. mag. i historie, socialøkonomi og statsvidenskab og derpå som cand. polit.Hun virkede som ung som forsker ved Red Barnet og som kvinderådgiver i Udviklingsministeriet, før hun i 1985 kom til Udenrigsministeriet, hvor hun bl. a. var udsendt til Den afrikanske Udviklingsbank i Abidjan i Elfenbenskysten.Aud Kolberg har beklædt en række stadig vægtigere stillinger i det norske diplomati, bl. a. som souschef på ambassaden i New Delhi i Indien, som seniorrådgiver i Mellemøstafdelingen og i spørgsmål om europæiske finansieringsordninger.Fra sommeren 2006 var Aud Kolberg souschef ved Norges ambassade i Washington D. C., og tilbage i ministeriet siden 2009 har hun bl. a. været engageret i spørgsmål om kompetencer og ressourser.thyge.

Politiet modtog i går to anmeldelser om skyderier i København. Første gang i Rovsingsgade på Østerbro tæt ved Ryparken Station, hvor en person blev såret. Manden kunne efterfølgende bringe sig selv til Rigshospitalet.Hans tilstand var i aftes ukendt.Ifølge politiet blev der affyret skud mellem to biler. Det var dog i går uvist, om der blev skudt fra begge biler.Senere i går eftermiddag var der meldinger om affyrede skud i Tingbjerg i Københavns nordvestkvarter.En person blev ramt i foden, gerningsmanden var ved redaktionens slutning på fri fod. Torsdag forlængede og udvidede Københavns Politi en visitations zone, som har været gældende siden 20. juli. Den har omfattet et større område omkring Nørrebro og Husum, og torsdag blev den altså udvidet til også at gælde netop området omkring Ryparken Station. Ritzau.
Politiet blev i går kaldt ud til to skyderier i København. For fjerde gang i denne uge.
Jonny Hector har en imponerende rekordliste i Øbro Nytår, og han skuffede da heller ikke sin fans denne gang. Slutstilling i toppen: 1.J. Hector 6 af 7 2-3. M. Antonsen og J. Aabling-Thomsen 5,5. Turneringen spilles mellem jul og nytår på Østerbro, og der var 57 deltagere.Fra sidste runde: Hvid trækker J. Hector - T. Johansson 1. e4 d6 2. d4 Sf6 3. Sc3 e5 4. Sf3 Sbd7 Phillidor 5. Lc4 Le7 6.0- 0 0- 0 7. Te1 c6 8. a4 a5 9. La2 h6?! 10. h3 Sh7 11. Le3 Sg5 12. Sxg5 Lxg5 13. Dd2 De7 14. f4 exf4 15. Lxf4 Lxf4 16. Dxf4 Df6 17. De3 Dg6 18. Tf1 Sf6 19. Tf3 Le6 20. Taf1! Sh7 20... Lxa2 21. Tg3! 21. Tg3 Dh5 22. d5 Ld7 23. dxc6 bxc6 24. Dd4 De5 Diagramstillingen 25. Td3! Det kan Hector altså også! Hvid afblæser kongeangrebet for at vinde en bonde 25... Dxd4+ 26. Txd4 d5 27. exd5 cxd5 28. Lxd5 Ta7 29. Sb5 Lxb5 30. axb5 Tb8 31. Lc6 Sf6 32. Tfd1 1- 0 Hvid har to forbundne fribønder og sort er uden modspil.skak@jppol.dk 

Jessie er en travl forretningskvinde. I sommer åbnede hun nemlig champagne-baren Bubbles Bar på Østerbro i København.Hvorfor? Jamen, fordi Jessie var træt af at mangle ordentlige bobler, dengang hun selv boede i området. Så nu har blondinen travlt med at lange champagne over disken til kunder, der elsker lidt luksus - ligesom Jessie selv.- Det er jo nok ikke nogen stor overraskelse, at min yndlings-drink er champagne.Dét der med at tage store beslutninger er ikke helt nyt for Jessie - men i dag tager hun sig forhåbentlig god tid til at træffe dem. Engang var hun nemlig lige lovlig hurtig til at tage en temmelig stor beslutning: - Jeg var 19 år, dengang jeg blev gift med en italiener, som jeg mødte på en ferie i Florida. Det var nok det, man kalder en ferieromance, som aldrig skulle have været mere end det. Vi blev gift blot tre måneder, efter vi mødte hinanden, og allerede efter et halvt år gik vi helt skævt af hinanden.- Man ved jo aldrig, hvad fremtiden bringer, men jeg tænker, at jeg denne gang bruger lidt mere end tre måneder på at lære personen at kende.

Christian Müller Bækgaard. TV 2' s sportsvært fik ødelagt sommerhusferien med familien, da politiet ringede ham op i weekenden og fortalte, at ukendte vandaler havde væltet hans lille Smart-car om på siden hjemme på Østerbro i København.Ruder og spejle var knust, hele den ene side totalt smadret af buler og ridser, og regn var væltet ind i undervognen og bilen, fordi den havde ligget på siden i mange timer.»Til jer, der har gjort det: Skam jer! Jeg håber, I i dag er vågnet med dårlig samvittighed og er kede af jeres usle gerning, og slet ikke kan se jer selv i øjnene. Jeg håber, I fortryder og ville ønske, I kunne gøre det om. Men... jeg er ikke lige så dum og tom i hovedet som jer, så det ved jeg selvfølgelig godt, I ikke gør«, skriver tvværten på sin facebookprofil.tommy.gron@pol.dk 

Det er nærmest tragikomisk at læse miljø-og teknikborgmester Morten Kabells gammelkommunistiske benægtelse af virkeligheden.Hvis han bevægede sig ud i trafikken og virkeligheden, eller i det mindste talte med mennesker, der kører i bil i København, ville han finde ud af at, ca. 30 pct. (et kvalificeret gæt) af de biler og varevogne, der kører gennem København, intet ærinde har i byen, men intet alternativ har for at komme fra nord til syd, øst til vest osv - f. eks. en havnetunnel.Når jeg skal fra Østerbro til lufthavnen, til Sverige eller Kastrup, er omvejen uden om København ca. 15 km, eller 1,5 liter brændstof. Alle vi, der bare gerne vil om på den anden side af København, privat eller arbejdsrelateret, og ikke har bus eller metro som alternativ, kunne undgå at blokere vejene. ULRIK HEMMINGSEN, A. F. KRIEGERSVEJ 10, 2100 KØBENHAVN Ø.

Det var offerets svoger, der først så hende på maven på jorden under familiens intense eftersøgning.- Hun lå bag ved et træ, så det var også derfor, jeg kun kunne se hendes ben, forklarede han i retten.Han drejede derefter hovedet mod sin bror, offerets kæreste.- Og så kan jeg godt se, at det her er ikke godt. Jeg har en fornemmelse af, at han prøver at beskytte mig, men jeg løber bare derind i fuldt firspring, forklarede kæresten under sin vidneforklaring.Han satte sig hos hende og lagde sin vest over hende, fordi hun rystede.- Jeg havde svært ved at finde et sted på hendes krop, hvor jeg kunne ae hende, hvor hun ikke havde sår eller rifter, forklarede kæresten, der til sidst fandt et sted på skulderen.De er flyttet fra Østerbro, og han fortalte, at kæresten har været meget åben om overfaldet efterfølgende.- (Navn udeladt, red.) er den fighter, hun er, så hun har den tilgang, at hun skal nok komme over det her. Det værste er, at hun ikke kan det samme, som hun kunne før. Og det bliver hun så sindssygt ked af. Men vi klarer den fint sammen, sagde han.

Betalingsparkering er et effektivt middel til at holde pendlere fra at parkere i København og sikre ledige parkeringspladser til byens egne borgere.Også langt mere effektivt end forventet.Det er konklusionen i en ny evaluering fra Københavns Kommune, der har set nærmere på konsekvensen af Københavns nyeste betalingszone, Gul Zone, som trådte i kraft 1. marts 2017 og omfatter ydre Østerbro, ydre Nørrebro og dele af Valby.Af den fremgår det, at det er blevet lettere at finde ledig parkering for københavnere, efter at alle bilister uden beboerlicens nu skal til lommerne for at parkere.I snit er der 2.500 færre parkerede biler i Gul Zone pr. døgn, efter kommunen er begyndt at opkræve penge for parkering, mens der parkerer mere end 3.500 færre biler i Gul Zone i dagtimerne.Det viser Københavns Kommunes egne tællinger foretaget kl. 12, kl. 17 og kl. 22, og det bekræftes af droneflyvninger foretaget af rådgivningsvirksomheden COWI for kommunen.Antallet af parkerede biler i Gul Zone er således faldet med 27 pct. i marts 2017 sammenlignet med oktober 2016, inden betalingszonen trådte i kraft. Forventningen var, at den nye betalingszone ville frigøre 700 parkeringspladser i snit i løbet af døgnet.Det er et bevis for, at en enstemmig Borgerrepræsentationsbeslutning om at indføre en ny betalingszone var »sund fornuft«, mener teknik-og miljøborgmester Morten Kabell (EL): »Det viser, at betalingszoner er et ekstremt værdifuldt værktøj for Borgerrepræsentationen at benytte, når det handler om at skaffe bedre plads. Der var to mål med det her tiltag.At skaffe bedre plads til københavnernes egne biler og at skaffe bedre plads til københavnerne i det hele taget, og der må man bare sige: Det virker,« siger Morten Kabell.Parkeringszone skal udvidesTil gengæld peger evalueringen også på, at der med indførslen af Gul Zone er opstået en randzoneproblematik, hvor problemet med parkerede pendlerbiler blot er rykket et led længere ud i kommunen. Præcis som det var tilfældet, dengang Gul Zone ikke eksisterede, og pendlerne derfor parkerede i det område af København frem for i betalingszonen Blå Zone.»Derfor er der for mig ingen tvivl om, at vi i 2018, måske til budgetlægningen for 2019, bør se på, om ikke den gule parkeringszone skal udvides for at skabe bedre plads til københavnerne og dermed også bedre plads til de borgere, som har brug for en bil i hverdagen og lider, når der er trængsel, problemer på vejene og problemer med at finde en parkeringsplads,« siger Morten Kabell.Han fastslår, at hans fire år gamle valgslogan - »Bilerne Bagerst« - fortsat er Enhedslistens politik: »Så for mig at se er svaret til de københavnere, der bor i randzonerne, at de til kommunalvalget i november skal stemme på et parti, som sikrer sig, at parkeringszonerne kommer til at gælde hele København,« siger borgmesteren, som foreslog netop dét tidligere i år.I stedet ville Morten Kabell etablere parkeringsanlæg på kommunegrænsen, så pendlere kunne stille bilen der og rejse med kollektiv trafik det sidste stykke vej ind i København.Et forslag, som vakte stor debat, blandt andet i Københavns omegnskommuner, hvor flere borgmestre i samlet flok kritiserede Københavns Kommune for at være egoistisk.Blandt andet kaldte Gentoftes borgmester, Hans Toft (K), ideen for »eksport af egne problemer til nabokommuner«, mens borgmester i Rødovre Erik Nielsen (S) fastslog, at »vi vil ikke overtage Københavns problemer«.Gulerod frem for piskSpidskandidat for de Konservative i Københavns Borgerrepræsentation Jakob Næsager mener da også, at Kabell skubber problemer i stedet for at løse problemer.»På Østerbro er problemet bare flyttet ud på den anden side af Ringbanen, og i Valby er problemet flyttet fra Valby Station til Ny Ellebjerg Station,« siger Jakob Næsager og påpeger, at det i øvrigt heller ikke er blevet lettere for beboere i de indre brokvarterer at finde en parkeringsplads.Alligevel foreslår også han »park &amp; ride« -anlæg i kommuner som Roskilde og Høje Taastrup som en mulig løsning, men mener, at det vil kræve, at staten er indstillet på at skyde nogle penge i parkeringsanlæggene.Men så nærmer du og Kabell jer hinanden - Kabell vil også gerne lave parkeringsanlæg på kommunegrænsen? »Vi har ingen interesse i, at folk ikke parkerer i deres hjemkommune og tager toget ind, så det tænker vi vil være en fin løsning. Men vi vil ikke bruge tvang. Vi vil hellere bruge guleroden og gøre det attraktivt at tage toget.« Hvad hvis man blot foretrækker at køre fra sit hjem i Nordsjælland til sit job i København? »Dem, der ikke vil bruge det kollektive, vil vi ikke tvinge til det. Vi betragter os selv som borgerrepræsentanter, der skal varetage borgernes interesser, ikke rådhusrepræsentanter, som skal varetage rådhusets interesser. Så hvis borgerne synes, at det er nødvendigt at køre bil, vil vi ikke blokere for det.« Men du er vel ikke valgt til at repræsentere borgere fra omegnskommunerne? »Nej, men vi er hele landets hovedstad. Det er at føre sognerådspolitik bare at flytte problemerne ud i omegnskommunerne, og som hovedstad har vi et ansvar for at have et godt samarbejde med kommunerne rundt om København,« slutter Jakob Næsager.rperd@Berlingske.dk På Østerbro er problemet bare flyttet ud på den anden side af Ringbanen, og i Valby er problemet flyttet fra Valby Station til Ny Ellebjerg Station.Jakob Næsager (K).Fakta: EFTERFørbillede: Ydre Østerbro ved Bechgaardsgade på en hverdag kl. 12 i februar. Efterbillede: Ydre Østerbro ved Bechgaardsgade på en hverdag kl. 12 i maj. Dronebilleder: COWI.
Færre pendlere parkerer i den del af København, som i marts blev omfattet af en betalingszone. Betalingsparkering virker, konstaterer Kabell. Nu er problemet imidlertid flyttet et led længere ud.
" I ved noget. Kom nu til os." Sådan lød opfordringen fra Københavns Politi, to dage efter at den blot 16-årige Servet Abdija på grusom vis blev likvideret foran sit hjem i Ragnhildsgade på grænsen mellem på Ydre Nørrebro og Ydre Østerbro i København.Foran en håndfuld journalister kunne efterforskningsleder Hans Erik Raben i går fortælle, at politiet fortsat har svært ved at spore sig ind på, hvad motivet bag drabet er.Selvom politiet er på bar bund, hvad angår motiv, føler man sig overbevist om, at den 16-årige ikke er ramt ved en fejl.I går eftermiddag havde politiet fået cirka 65 henvendelser, men man savner fortsat de afgørende oplysninger.Særligt unge personer menes at ligge inde med vigtig information, og det var mod dem, at appellen blev rettet." Vi ved, at der har været en del unge i området i Ragnhildsgade i tiden op til drabet.Det var unge i alderen 13 til 16 år, og vi vil gerne have, at de henvender sig til os," sagde Hans Erik Raben.Efterforskningslederen håber, at forældre og unge vil tale sammen og derefter henvende sig til politiet.Kort tid efter drabet lød vurderingen fra politiet, at den dræbte dreng ikke havde noget med bandemiljøet at gøre.Den vurdering holder man fortsat fast i.Servet Abdija passede sin skole, gik til boksning, og han kom altid hjem om aftenen klokken 21, som var aftalen med forældrene. Den 16-årige var forældrenes eneste barn. Han blev skudt ned foran sin gadedør mandag aften ved 21-tiden." Vi er blevet lidt klogere på sagen, og hvad han var for en person," sagde Hans Erik Raben." Han bliver beskrevet som en sød og venlig dreng, der var så venlig, at han bar de ældre damers tasker op." Ifølge Ekstra Bladet, der har talt med drengens familie, gik Servet Abdija i 9. klasse.Han havde en drøm om at blive politibetjent efter at have færdiggjort gymnasiet.Umiddelbart arbejder politiet ud fra den tese, at der blev brugt ét gerningsvåben.Vidner mener at have set mellem to og fire mørkklædte, atletiske personer flygte fra stedet efter skyderiet. Ikke langt fra gerningsstedet i Studsgaardsgade ventede en mellemstor mørk bil tilsyneladende på dem.Servet Abdija blev fundet i en gård ved Ragnhildgade på ydre Nørrebro. Hans forældre er indforstået med, at politiet bruger foto og navn i forbindelse med forsøget på at komme i kontakt med vidner i sagen.Hvis man har oplysninger i sagen, kan politiet kontaktes på telefon 114.Fakta: Det ved politiet foreløbigDen 16-årige Servet Abdija blev dræbt af skud omkring klokken 21 mandag foran familiens hjem i Ragnhildsgade på grænsen mellem Nørrebro og Østerbro i København.Han blev ramt af mindst seks skud. Politiet betegner det som en likvidering.Politiets vurdering er, at drabet ikke er banderelateret, og at Servet Abdija ikke havde nogen form for banderelation.I går var politiet ikke kommet nærmere et motiv, men man er ret overbevist om, at drengen ikke var et tilfældigt offer.Vidner mener at have set mellem to til fire mørkklædte personer flygte fra stedet.
Københavns Politi var i går stadig på forholdsvis bar bund efter skuddrabet på en 16-årig teenager på Ydre Nørrebro.
Det er svært at tale om noget meget intimt på et andet sprog end sit eget, indrømmede den franske digter Pauline Jupin, der i onsdags var mødt op i Poesiens Hus på Østerbro i København for at recitere fra og uddybe sin installation » S'il pleut alors je (la mémoire par glaciation du temps)«. Hvilket er oversat til »Hvis det regner  så  (hukommelsens glaciologi)«, og heldigvis for os, der halter rundt i et pinligt skolefransk, foregik det meste af seancen på dansk.En god del af det omkring tyve mand stærke publikum ville nok have forstået Jupin alligevel, for mange talte flydende fransk, mens de forinden, med vinglas i hånd, gik rundt i den hvidmalede kælder og kiggede på hylderne med digtsamlinger, inklusive værker af Shelley og vores egen Lars Bukdahl. På dansk blev der sniksnakket om Cézanne.Både kulturlivets klassiske støtter, det hvidgrå guld, og et par yngre gutter i gul og lilla pastel var mødt op for at diskutere Jupins 26 korte digte om et smertefuldt brud. Hendes ord var hængt op på væggen på kæmpestore hvide ark, og inde i en kugleformet reol lå resten af installationen: nogle genstande, kalejdoskop, lup og en lille, smeltende isblok, ligesom man også kunne høre digtene blive læst op på fransk. Et »work in progress«, sagde Jupin, mens isen smeltede bag ved publikum.»j'ai sans doute désiré qu'il pleuve,« lyder en linje i første digt, og det der »désirer« viste sig svært at oversætte, eftersom dansk åbenbart ikke rummer noget helt tilsvarende.»Hvordan kan man leve uden det ord?« spurgte Jupin meget fransk i den stille kælder.Hun ville ikke nødvendigvis diskutere, hvad Digtet Handler Om, så efter et par oplæsninger vovede en ældre herre blandt publikum sig ud i en friere fortolkning: »Er ægtepar nødt til at have samme version af deres historie for at kunne leve sammen?« En anden bød ind med associationer til dadaisme, mens den første herre spurgte, om der var et system i digtene, hvortil svaret vistnok var nej. Til sidst spurgte Jupin, hvordan vi mente, at digtsamlingen endte.»Godt,« lød det fra dadaisme-herren, for sidste ord er jo »vivre« og ikke eksempelvis »mourir«, og han var i hvert fald blevet klogere af at læse digtene. En yngre gut mente ikke nødvendigvis, at man blev klogere; måske ender historien i stedet med en slags dumhed. En klog dumhed, blev de enige om.Et endegyldigt svar var ikke så vigtigt for to damer i hvidt (»Vi kommer altså fra Nordvest og Søborg, ikke Østerbro!« ), der var begejstrede for den franske oplæsning og de franske ord på væggene. »Man skal bare kaste sig ud i det og ikke hænge sig i petitesser!«.

Det kan forekomme paradoksalt at angribe en roman, der behandler et svært tema, med en anklage om at være for tematisk i sit indhold. Men det er ikke desto mindre min anke mod Kristina Aamand, der vandt forlaget Carlsens romankonkurrence "Nye stemmer" med sin ungdomsroman "For enden af din pegefinger". For selv om sproget er levende, emnet spændende, og personernes konflikter interessante og relevante, så er det svært ikke at sidde med fornemmelsen af at have at gøre med en velmenende tekst fra en "voksen" forfatter, der henvender sig til et langt yngre publikum.Fra ghettoen til ØsterbroI centrum for "For enden af din pegefinger" - titlen henviser til et muslimsk udtryk, der handler om, at man står på mål for andres domme - står den 17-årige Sheherazade (ja, ligesom hende fra "1001 nats eventyr"), der vokser op i et københavnsk betonforstadsmiljø blandt en masse andre flygtninge og indvandrere.Hendes far er på hospitalet, fordi han ikke kan styre sine vredesudbrud, og hendes mor gør, hvad hun kan, for at datteren skal blive en god kvinde.Men det er Sheherazade ikke interesseret i. I hvert fald ikke en god kvinde, sådan som hendes mor defi-nerer det.Derhjemme kan hun ikke være sig selv, og det kan hun heller ikke på det gymnasium, hvor hun går blandt overvejende danske unge, så Sheherazade føler sig aldrig rigtig hjemme.Indtil hun på hospitalet en dag møder danskeren Thea, der besøger sin mor, som er meget syg. Mellem de to piger opstår der et venskab, der transcenderer deres indbyrdes forskelle og måske endda bestyrkes af dem.Thea er fri, og i sine kreative klasse-forældres lejlighed på Østerbro er hun vokset op med en tiltro til, at alt kan lade sig gøre. Helt modsat Sheherazade, der i ghettoen dagligt må sande, at det kan det bestemt ikke.Sammen med Thea kan Sheherazade konfrontere sine problemer i et miljø, hvor der ikke bliver fældet dom. Men da hun efter et stykke tid ikke længere kan skjule for sig selv og sine omgivelser, at hun er blevet forelsket i sin nye veninde, bryder helvede løs.Litteratur i pjeceformKristina Aamand tager livtag med nogle af ungdomslivets allersværeste felter i "For enden af din pegefinger" og problematiserer dem yderligere med indvandrerperspektivet.Det slipper hun faktisk udmærket fra, men det er svært, hvis ikke nærmest umuligt at gøre det som udenforstående, uden at det kommer til at virke mere som en sympatisk og belærende temapjece fra socialrådgiveren end som en historie i sig selv. Ikke mindst da Theas liberale Østerbromiljø naturligvis skal krydres med en fribløder og en homoselvhjælpsgruppe.Denne syvtommercementering af pointerne og perspektiverne gør, at de fleste unge læsere formentlig vil falde fra. Og det er ærgerligt.kultur@jp.dk 
Historien er gribende, men emnet behandles en smule bastant i Kristina Aamands velmenende ungdomsroman.
Danmark. Et øjenvidne fra skudepisoden i Tingbjerg fredag eftermiddag så to unge mænd, der kørte væk på en knallert fra gerningsstedet, hvor en mand kort forinden var blevet skudt i foden.Øjenvidnet, der ønsker at være anonym, hørte skuddet, der blev affyret på gaden Grostedet i Tingbjerg i København.Han løb ud til manden, der allerede var ved at få hjælp af en kvinde.»Jeg kigger til venstre og ser en mand, der har det ad helvedet til. Han holder fast i altanen i stueetagen for ikke at falde. Så kigger jeg den anden vej og ser to unge mennesker køre væk på en knallert«, fortæller han.Øjenvidnet fra Tingbjerg fortæller, at den forurettede havde store smerter, men at han var ved bevidsthed, da han talte med ham. Han var blevet skudt i højre fod, som resulterede i et overfladisk kødsår. Øjenvidnet hjalp med at ringe til politiet, der ankom til gerningsstedet ti minutter efter skuddet.Kort tid efter blev den sårede hentet af en ambulance. Politiet sendte i går aftes en efterlysning ud af de to mænd, der blev set køre væk på en sølvgrå knallert.Efterforskningsleder på sagen, Youssef Lharraki, fortæller, at de to mænd er set iført hættetrøjer, hvilket har gjort det svært at vurdere deres alder og bemærke andre kendetegn. Youssef Lharraki bekræfter også, at knallerten kørte videre ad Gavlhusvej og via et stisystem i retning mod Høje Gladsaxe. Politiet vil gerne høre fra vidner, der har set dem.Ifølge Youssef Lharraki befinder skudofferet sig nu på hospitalet og har det »under omstændighederne okay«. Men det er endnu for tidligt at sige med sikkerhed, om skudepisoden i Tingbjerg er relateret til bandeopgør: »Oven på de mange skyderier, der har været, er det klart, at vi er opmærksomme på, om det har relation til bandekonflikter«, siger Youssef Lharraki.Episoden i Tingbjerg er anden gang samme dag, at der er skyderi i København.Tidligere fredag eftermiddag var der skudveksling mellem to biler på Østerbro, der også endte med at såre en person.Har skyderiet i Tingbjerg noget med skyderiet på Østerbro at gøre? »Vi holder mulighederne åbne, men på nuværende tidspunkt kan vi ikke sige mere«, siger Youssef Lharraki.Ifølge efterforskningslederen var politiet massivt til stede på gerningsstedet umiddelbart efter episoden, og et stort boligområde omkring Grostedet og Gavlhusvej blev spærret af i går aftes.tine.kirkensgaard@pol.dk 

»Jeg vil helst gerne hjem til mine forældre, for vi skal snart have konfirmation og barnedåb.« Sådan lød det i går i Københavns Byret fra en 30-årig mand fra Grønland, lige inden et nævningeting skulle trække sig tilbage for at afgøre hans skæbne.Retten fandt ham skyldig i fuldbyrdet voldtægt og drabsforsøg mod en 38-årig kondiløber i august sidste år i et øde område på Østerbro i København. Og retten syntes ikke, at han skulle have lov til at komme hjem til sine forældre i Grønland foreløbig.I stedet blev den 30-årige Axel Otto Berthel Paaviannguaq Christiansen idømt forvaring på ubestemt tid. Retten gav anklageren og retspsykiaterne ret i, at han simpelthen var så farlig for andre at have gående frit rundt, at selv en almindelig fængselsstraf på mange års fængsel ikke var tilstrækkelig. Blandt andet fordi en mentalundersøgelse har vist en afvigende personlighed med psykopattræk, der indebærer alvorlig risiko for ny alvorlig, personfarlig kriminalitet.I august sidste år var han for tredje gang rejst fra Grønland til København for at modtage behandling for en nyresygdom på Rigshospitalet.I retten kom det frem, at hans opvækst i Grønland ikke har været nem. Han flyttede som dreng næsten årligt rundt til en ny by eller bygd på grund af sin fars arbejde som lærer. Hjemmet var præget af vold, skænderier og alkoholmisbrug, og som otteårig kom han på børnehjem.Unaturligt tæt på sin morHan har ifølge mentalundersøgelsen altid været meget genert og haftsvært ved at etablere og fastholde venskaber med andre. Han er den yngste af seks søskende og er som voksen blevet boende sammen med sine forældre. Særligt sin mor er han meget knyttet til, og forholdet bliver i mentalerklæringen beskrevet som ' unaturligt tæt - grænsende til infantilt'.Blandt andet fordi han som regel ligger og sover op ad hende.Han har aldrig været samlevende med en kvinde, men har haftomkring 10 kæresteforhold. Han havde senest en kæreste i 2009.Tegn på psykopatiSom 19-årig begyndte han at få et misbrug af alkohol og hash.Mentalundersøgelsen beskriver ham som umoden og svært afvigende med tegn på egentlig psykopati med høj risiko for fornyet, personfarlig kriminalitet. Blandt andet fordi han synes kun at have yderst begrænset indsigt i andres tanker og følelser, ligesom han vurderes til at være ansvarsfralæggende og manipulerende.Den 38-årige kondiløber blev 16.august om eftermiddagen fundet liggende ved Sporsløjfen på Østerbro, efter at hun ni timer tidligere var blevet slået ned og udsat for fuldbyrdet voldtægt.At hun overlevede den brutale voldtægt og mishandling, kan hun takke sine pårørende for, som fandt hende. Da lå hun på maven kun iført en bh og en enkelt af sine løbesko og var bevidstløs, forfrossen og med meget lav puls.Hun nåede bagefter at være indlagt i knap to måneder på først Rigshospitalet og så Hvidovre Hospital, inden hun i ca. fem måneder gik til daglig genoptræning og behandling på Center for Hjerneskadede. Hun er nu i beskedent omfang begyndt at genoptage sit arbejde som international forsker.BAA@bt.dk 
BRUTAL VOLDTÆGT Grønlandsk mand blev i går dømt for voldtægt og drabsforsøg mod tilfældig kondiløber.
Der står en del rollinger og fniser forventningsfuldt, da Anemone Christensen, Aske Ching og Anna Ida Hallgaard Johnson standser ved kanten af en sø, som engang var en gade i det her slumkvarter.Vandet minder en del om den væske, der dannes i et overfyldt askebæger, som har stået ude i regnvejr. Lugten er også lidt derhenad. Det er umuligt at se, hvor dyb søen er.Når man er ung og fra Kolding eller Østerbro, hvor dagligdagen ikke konstant prøver at få en ned med nakken, og man så pludselig står på en oversvømmet gade i Citi Polli, som denne slum i megabyen Dhaka hedder, hvad stiller man så op? Hvordan er det i det hele taget at være ung fra et af verdens tryggeste og mest forkælede lande og blive konfronteret med sådan cirka den mest koncentrerede dosis armod og elendighed, der kan opdrives på denne planet? Det er et par af de spørgsmål, der har fået Politiken til at sende en mand til Bangladesh sammen med Anemone, Aske, Anna Ida og tre andre unge, der samler materiale ind til efterårets Operation Dagværk (OD).DannelsesrejseFor fire af dem er det første gang, de oplever slum af den slags, Dhaka til overflod er forsynet med. Man kan roligt sige, at de er taget ud på en dannelsesrejse.18-årige Aske, der som 8-årig boede et halvt år med sine forældre i Mozambique, var forberedt på, hvordan det ville være.Og så alligevel ikke helt.»Jeg var ikke forberedt på alle de lugte«, siger han, da vi i et stykke tid er blevet vist rundt i en labyrint af snævre gyder, slimede af affald og sporene efter den seneste oversvømmelse, som for blot fire-fem dage siden nåede beboerne til lårene.»Lugten fra de bål, de laver mad over...«. Aske fik sin studentereksamen her i sommer og arbejder nu i et halvt år som fuldtidsfrivillig hos Operation Dagsværk.På årets OD-dag skal der samles ind til at oprette aktivistskoler i tre af Dhakas tusindvis af slumkvarterer. Det er den humanitære organisation Plan Danmark, der skal føre projektet ud i livet.En anden af de fuldtidsfrivillige er Philip Lulzac, der ligesom Aske er fra Østerbro.Den første smagsprøve på Dhaka-slum har også sat sig i hans næsebor. Lugten af røg, kloak, slagtede kreaturer og menneskelig afføring. Lugte, der får ekstra magt i den ekstremt fugtige hede.»Det er en helt anden verden, end man er vant til at se derhjemme«, siger Philip.»Jeg har svært ved at forestille mig, hvordan de lever, når vandet står højt.Hvordan de arbejder. Hvordan deres butikker kan holde åbent...«.»Hvorfor går I hele tiden rundt og tager billeder af slummen?« 2. sektion forsiden.kjeld.hybel@pol.dk Det er en helt anden verden, end man er vant til at se derhjemme Philip Lulzac, frivillig.
KULTURMØDE Et par af de talløse slumkvarterer i Bangladesh har besøg af seks danske unge fra Operation Dagsværk. Det er den ene ende af verden, der møder den anden.
I en nøgen, kunne man fristes til at sige, herskabslejlighed med flotte, høje paneler på Østerbro står en stol. Rummet med den ensomme stol indikerer næsten forhør, bortset fra at stemningen er varm, forsigtig og frivillig frem for alt.De kvinder, der i løbet af filmens 90 minutter indtager stolen, sidder der af egen fri vilje og beretter om deres seksualitet. Det kan forekomme at være ligegyldigt, men det er en lille genistreg fra de to instruktører, Lea Glob og Mette Carla Albrechtsen, at lade deres film "Venus - let's talk about sex" udspille sig i så rå og ufortolkende rammer.Havde de placeret de unge kvinder i bløde veloursofaer med stearinlys og rødvin, ville resultatet have være et ganske andet.Udgangspunktet for "Venus" er en åben casting, hvor flere end 100 kvinder dukker op i lejligheden for at fortælle om deres forhold til sex. Det ender med, at beretningerne fra denne casting bliver til en film i sig selv, fordi historierne er så stærke formidlet råt fra de unge kvinders egen mund.De dukker alle op og sætter sig smågenerte eller helt bramfri i den førnævnte stol og fortæller. Om lyst og mangel på lyst, på begær og følelsen af, at det fylder for meget, om utroskab og jalousi, og orgasmer og onani, og så videre og så videre.Der er en 20-årig ung kvinde, der oplever at blive svigtet i sit mest sårbare øjeblik, og en anden, der har hængekøjesex med en kvinde blot for at forhindre, at hendes skodkæreste boller udenom. Der er hende, der for at undgå andre kvinders dømmende bemærkninger omfavner sin udfarende seksualitet, og den kønne blondine med det uudgrundelige blik, der forsigtigt fortæller, at hun mest tænder på lesbisk porno.Hvorfor der midtvejs dukker en højtidelig udgave af "Dejlig er jorden" op, kan jeg kun gisne om. Det fungerer mildt sagt ringe.Det øvrige er så fint skildret.Det er også klogt, at Glob og Albrechtsen fokuserer på unge kvinder og ikke fuldvoksne med børn og travle jobs, der er et sted i livet, hvor man ikke kan tillade spørgsmålet om sex at fylde helt så meget. I begyndelsen af filmen lyder det, at alle deltagere selv skulle kunne komme til casting på Østerbro, og det gør i sagens natur filmen meget lidt repræsentativ for kvinder generelt. Derfor sidder der også et overtal af velartikulerede, intelligente unge kvinder, der forholder sig til seksualitet i en ganske bestemt diskurs. Tænk, hvis man havde holdt castingen i Vendsyssel. Det kunne (også) have været interessant.Filmen rummer en overtone af, at kvindeligt begær er særligt mystisk og privilegeret, og det er selvfølgelig helt fint og interessant at lave en film om netop det. Men lur mig, om svarene ikke havde været mindst lige så mangeartede og overraskende, havde der også siddet unge mænd i stolen. Mon ikke også de føler pres, angst og lyst på lige så mange forskellige måder som kvinder. Det tror jeg.kultur@jp.dk 
Ny stramt orkestreret dokumentar film sætter fokus på unge kvinders seksualitet. Resultatet er rørende.
En af de store andelsboligforeninger på Østerbro i København, Andelsboligforeningen Langøgård, har for nylig fået foretaget en valuarvurdering og opskrevet den samlede værdi af de 89 lejligheder med 73 mio. kr. Brug af valuarvurdering har givet anledning til diskussion i andelsboligforeningen, men endte med at blive vedtaget: »Der har været meget delte meninger om, hvorvidt vi skulle få lavet en valuarvurdering. Men folk, der gerne vil videre på boligmarkedet og eventuelt købe hus, vil gerne have, at deres boliger stiger,« siger formanden for foreningen, Lisbeth Sørensen. Diskussionen endte med, at andelsbeboerne blev enige om et niveau, så det ikke går op til valuarens maksimale stigning.»Vi har haft det til afstemning, og vi blev enige om, at vi kun ville lade ejendommen stige 75 pct. i forhold til den vurdering, valuaren lagde op til. Vi har lagt en forsigtig linje, fordi vi er bange for at få en rutsjetur ned, hvis boligpriserne falder igen,« siger Lisbeth Sørensen. »Personligt ville jeg have stemt på 50 pct., men mange af beboerne, f.eks. børnefamilierne, vil gerne have sat en pris på deres andel, så de ved, hvad de kan gå og kigge efter, hvis de gerne vil flytte i hus,« forklarer hun. Lisbeth Sørensen peger på, at andelsboligforeningen har gjort meget ved ejendommen, herunder renoveret både gård- og gadefacade, isat nye vinduer og isoleret loftet. »På den måde er der hold i den opskrivning, vi har foretaget,« siger hun. Andelsboligekspert Tejs Carstensen er enig: »I mine øjne er valuarvurderingen berettiget,« siger han.»Prisen er høj, men fair«Langøgård har 89 lejligheder, og opskrivningen af værdien på 73 mio. kr. betyder en pæn gevinst til andelshaverne den dag, de sælger deres lejlighed. En del af de 73 mio. kr. er henlagt til foreningens reserver, men netto bliver der i gennemsnit 394.534 kr. tilbage i gevinst til den enkelte, hvis vedkommende går ud og sælger lejligheden nu. Andelsboligforeningen Korsørgården er et andet eksempel på en andelsboligforening - også på Østerbro - der for nylig via valuarvurdering har opskrevet værdien af ejendommen med 24 lejligheder. Her er værdien opskrevet fra 32,5 mio. kroner til 45 mio. kr. Med fratrækning af hvad der henlægges til reserver, svarer det til en gennemsnitlig gevinst pr. andelshaver på 347.208 kr. »Prisen er høj, men fair,« lyder Tejs Carstensens vurderingbge@berlingske.dk 
Andelsboligforeningen Langøgård i København har fået ejendommen vurderet af valuar og opskrevet værdien fra 107 til 180 mio. kr.s.
Bittesmå dna-spor kan vise sig at få en afgørende betydning i straffesagen mod en 30-årig mand fra Grønland, der er tiltalt for at have udsat en 38-årig kondiløber for en livstruende voldtægt i august sidste år på et øde område på Østerbro i København.Den tiltalte nægter sig skyldig, og hævder, at han intet kan huske fra den tidlige morgenstund, hvor voldtægten og drabsforsøget fandt sted.Dog har han under sin varetægtsfængsling ifølge sin egen forklaring haftnogle pludselige erindringsglimt, hvor han mener at kunne huske, at han selv er blevet overfaldet.Det mener han kan have betydet, at han på en helt utrolig uheldig måde er faldet ned over offeret, så hans mundvand måske er faldet ned på hendes afklædte og forslåede krop.Den forklaring har dog i retten vist sig ikke at stemme særlig godt overens med de minutiøse dna-undersøgelser, der har fundet sted af biologiske spor fra både den 30-årige selv og den 38-årige kvinde.Ved den retsmedicinske undersøgelse, der blev foretaget et par timer efter hans anholdelse natten efter voldtægten, blev der blandt andet taget prøver med en vatpind ved roden af den tiltaltes penis. Analyserne af den prøve har ifølge retsgenetikerne vist, at der er fundet dna fra det kvindelige offer, som med den højest mulige sikkerhed stammer fra hende. Det angives til at være mindst en million gange mere sandsynligt, at det stammer fra hende, fremfor at det stammer fra en tilfældig anden person i den danske befolkning.Tilsvarende er der med samme maksinale sikkerhed fundet dna fra den tiltalte på den kvindelige kondiløbers kønslæber. Desuden er der også fundet dna fra hende i blod på den tiltaltes sorte hættetrøje og bukser.Ved den retsmedicinske undersøgelse oplyste den tiltalte, at han havde vasket hænder dagen før og senest havde været i bad en uge tidligere.Fundet af familienDen 38-årige kvinde blev tirsdag 16.august sidste år overfaldet på Østerbro i København. Kvinden blev fundet liggende ved Sporsløjfen, der ligger ved banelegemet ved Nordhavn og sportsklubben B93' s udendørs træningsanlæg, omkring kl. 15, efter at hun var blevet slået ned og udsat for fuldbyrdet voldtægt i de tidlige morgentimer.At hun overlevede den brutale voldtægt og mishandling, kan hun takke sine pårørende, som ledte efter hende, for. Da kvinden blev fundet omkring ni timer efter det blodige sex-overfald, var hun bevidstløs, forfrossen og med meget lav puls.Allerede den følgende nat blev den nu 30-årige mand af grønlandsk afstamning anholdt i sagen. Han var i København i forbindelse med hospitalsbehandling.Udover voldtægten og drabsforsøget på kondiløberen er han også tiltalt for vold mod tjenestemand i funktion ved 21. oktober sidste år at have overfaldet en fængselsbetjent på sygeafdelingen i Vestre Fængsel i København med to knytnæveslag i brystet.Der ventes dom i sagen i næste uge.baa@bt.dk 
RETSSAG 30-årig mand fra Grønland nægter blodig voldtægt. Men små spor gør hans forklaring usandsynlig.
HVEM VED sine fulde fem ville i dag placere en land-og naturinstitution midt i betonslummen på Østerbro? Det svarer lidt til, at man placerer en maskinstation det samme sted.Det giver ingen mening, at en statsinstitution, hvis opgave er at servicere landbruget, planlægge naturen og levere faktuelle informationer om landets biologiske habitus til de politiske beslutningstagere, er placeret midt i landets hovedstad - langt fra den virkelighed, som medarbejderne er sat til at servicere, regulere, måle, veje og beskrive i statistikker og beregninger.Det samme gælder de fleste andre statsinstitutioner, der står til udflytning eller allerede er påbegyndt udflytning.Havde man for længe siden placeret styrelserne de steder, hvor de naturligt hører hjemme, havde mange andre problemer set en hel del anderledes ud: fordelingen af uddannelser, bredbåndsinfrastrukturen, den offentlige trafikstruktur uden for København, motorvejene, især over Fyn. Vi havde ikke nødvendigvis haft den samme indflytning fra land til by, og vi havde ikke haft den samme centralisering af statsansatte i hovedstadsområdet.MEN VIGTIGST er, at vi havde haft en anderledes vægtfordeling af informations-flowet. Lige nu har hovedstaden travlt med at fortælle provinsen og landzonerne, hvorledes de skal strukturere deres dagligdag, hvor de skal placere deres vindmøller, infrastruktur, uddannelsesinstitutioner, hvordan de skal planlægge og forbedre deres trafiksituation, deres boligsituation, deres dagsinstitutioner, skoler, fritidsordninger og alt andet, der berører dagligdagen. Hvis vi havde haft en mere ligelig fordeling af styrelser, havde også informationsflowet været en smule bedre fordelt, fordi styrelserne naturligt er kilde for ikke kun beslutningstagerne, men også dagspressen og nyhedsformidlingen generelt.Det er altså ikke en katastrofe, som kræver psykologbistand, at dele af landbrugs- og miljøstyrelsen er blevet udflyttet til Odense. Det er derimod en katastrofe, at centraliseringen har fået lov til at fortsætte uhæmmet i mange, mange år, under mange, mange regeringer.Vi ved jo eksempelvis, at rigtig mange af de statsansatte oprindelig kommer fra provinsen, fordi den uddannelse, man ville tage, var placeret i København.Men det er ikke nødvendigvis sådan, at man bliver en bedre biolog i København end i eksempelvis Esbjerg. Måske endda tværtimod.Naturligvis er det træls at skulle søge nyt arbejde eller flytte med til provinsen, men det er en vildfarelse at tro, at man som statsansat tjenestemand, hvis job det er at servicere hele landets borgere, har en uanfægtelig ret til at arbejde i hovedstaden.Vi er mange, rigtig mange i det private erhvervsliv, der har været udsat for langt, langt værre udflytninger af jobs til lande langt fra Danmark - uden at vi har måttet ty til sygemeldinger, psykologhjælp og offentlig klynk i dagspressen.Så overvej lige én gang til, om det virkelig er så forfærdeligt at flytte, eller eventuelt skulle søge andet arbejde i et så lille land som Danmark, hvor det maksimalt tager fire timer i bil at komme hjem til cafeen på Østerbro.Vi er mange i det private, der har været udsat for langt værre udflytninger.

Der er otte oplagte steder i København at opkræve penge for at parkere.Det skriver Teknik-og Miljøforvaltningen i et nyt budgetnotat til kommunens politikere, efter at Teknik-og Miljøudvalget har bedt forvaltningen om at komme med et fagligt bud på, hvor i København det vil være meningsfuldt at indføre betalingsparkering i forsøget på at mindske trængslen fra pendlere.Ifølge forvaltningen er de otte steder med størst behov for betalingsparkering randzone Valby, randzone Østerbro og randzone Nørrebro samt Vanløse, Vestamager, Islands Brygge, Sundby Nord og Sundby Syd.Tidligere i år trådte en ny gul betalingszone i kraft på ydre Nørrebro, ydre Østerbro og Valby. Det er blandt andet den, der foreslås udvidet.Teknik-og miljøborgmester i København, Morten Kabell (EL), kalder forvaltningens forslag for »rigtigt interessant« og bakker op om takterne i budgetnotatet: »Den del, som handler om at lytte til københavnerne og få mere betalingsparkering for at sikre, at byens borgere får plads, mens pendlerne skal bruge kollektiv trafik, er rigtig fornuftig. Det vil jeg gerne være med til at se på,« siger Morten Kabell til Berlingske.Han foreslog tidligere i år, at det skal koste penge at parkere i hele Københavns Kommune, hvilket fik både politiske modstandere og Københavns omegnskommuner til at fare i flint. Således kritiserede fire borgmestre fra Herlev, Tårnby, Rødovre og Gentofte hensigten i skarpe vendinger og truede med at kvitte samarbejdet med Københavns Kommune, hvis den fortsat kun varetog egne interesser.Det har imidlertid ikke fået Morten Kabell til at slække på ønsket om først og fremmest at sikre parkering, fremkommelighed og ren luft for Københavns borgere.»Når jeg hører borgerne i Valby og på Østerbros reaktion på den nye gule betalingszone, siger de: Hold da op, nu har vi haft problemer med at få en plads til vores bil i så mange år, og pludselig er det rent faktisk muligt.Til gengæld får jeg også mange henvendelser fra københavnere lige udenfor parkeringszonen, som også ønsker at blive en del af den,« siger Morten Kabell, der ser det som et tegn på, at mere betalingsparkering er vejen frem: »Københavnerne vil det gerne, københavnerne har brug for det, og derfor synes jeg, at det er vores pligt på rådhuset at lytte til københavnerne, når de beder om parkeringsrestriktioner for at sikre sammenhæng i byen«. Hver dag krydser flere end 535.000 biler kommunegrænsen til København.Samtidig har København fået flere bilejere de seneste år. Alene fra 2015 til 2016 kom der 4.500 flere biler i kommunen.Forslaget om en udvidelse af parkeringszonen i København indgår i budgetforhandlingerne til september, hvor politikerne skal tage stilling til, om de vil prioritere mere betalingsparkering i byen. Enhedslisten, Radikale og SF har hidtil været positivt stemt for mere betalingsparkering i København, mens Socialdemokratiet ikke deler Morten Kabells ønske om betalingsparkering i hele byen. Til gengæld har overborgmester Frank Jensen (S) sagt, at betalingsparkering kan komme på tale i områder af byen med konkrete parkeringsproblemer.perd@berlingske.dk Københavnerne vil det gerne.Morten Kabell, teknik-og miljøborgmester, Københavns Kommune.
Teknik-og Miljøforvaltningen i Københavns Kommune er klar med et bud på, hvor i hovedstaden mere betalingsparkering vil mindske trængslen fra pendlere.
Vejret på DR 2. Alle hverdage. Kan ses på dr.dk D et var vort lands store filosof Robert Storm Petersen, der mellem dragene på sin calabashpibe forkyndte den udødelige sandhed, at alle taler om vejret, men ingen gør noget ved det. Eller noget i den dur.Men nu er der en ny sherif i byen, og han gør faktisk noget ved vejret, som ingen tidligere har gjort. Hans navn er Anders Grau, og i det daglige er han en af landets mest vidunderligt morsomme standupkomikere samt i besiddelse af et imponerende velgroet skæg. Godt nok kan Grau ikke for alvor stille noget op over for det danske vejr, der i det store hele er en ret trist affære med en del blæst, spredte byger, kuling og vindstød af en vis styrke. Men han kan foredrage prognoserne på en måde, der tager kedsommeligheden ud af selve vejrudsigten.For når han står der foran kortet med de velkendte symboler og tal ligesom alle andre vejrprofeter, lader han satiren komme frem på elskelig vis.Her the other day, som vi siger på Østerbro, var det store skræmme-livet-af-børnene-dag, også kendt som halloween, endnu en importbegivenhed fra Over There, som vi også siger på Østerbro. Det markerede Grau ved at sige, at vejret sådan set ikke var videre uhyggeligt, men så havde han iført sig et sæt vampyrtænder. Tø hø, ville nogen måske sige. Med en vis ret. For havde alle andre stillet op med spidse hugtænder og snøresko, ville det have været en særdeles morfaderlig eller onkelagtig spøg. Men ikke Grau. For han kørte den hele vejen med pokerface som en figur i et stykke af Beckett. Femdøgnsprognosen og hele svineriet blev leveret med lejlighedsvise kig til de markante draculøse + 3' ere, som tandlægen kalder dem. Først var det lidt sjovt. Så blev det lidt mindre sjovt. Men til sidst var det hysterisk grineren, fordi manden bare stod og fortalte om vejret, som om det handlede om det.Vi fik også et par betragtninger om halloween, slik og moderne børn på den facon, der er hans komiske signatur, hverdagsagtig, mildt snakkende. Fremragende mikroobservationskomik og et scoop at få ham til at levere det på daglig basis efter Deadlines uendelige parade af folk med ekspertise i vietnamesisk udenrigspolitik eller økologisk landbrug på Ærø.Man kunne selvfølgelig sige: Hvad skal vi dog med endnu en vejrudsigt, når nu der i forvejen er så rigeligt af slagsen spredt ud over sendefladen og kanalerne? Ja, man kunne eksempelvis sløjfe de andre. For med ' Vejret på DR 2' og Anders Grau har genren nået et zenit, der ikke har været besøgt, siden Henrik Voldborg og hans striktrøjer var på spil i æteren. Og det lo vi meget af den sommer.henrik.palle@pol.dk Han kørte den hele vejen med pokerface.

En 30-årig grønlænder, der sigtes for drabsforsøg og grov voldtægt mod en 38-årig kondiløber på Østerbro i København i august sidste år, er så farlig, at han bør dømmes til forvaring på ubestemt tid.Det er konklusionen på en mentalundersøgelse, som Retspsykiatrisk Klinik har foretaget af den 30-årige.Psykiaterne vurderer, at der er ' høj risiko' for, at den 30-årige vil begå ny alvorlig personfarlig kriminalitet - og at forvaring er nødvendig for at forebygge den risiko.Det kom frem i Københavns Byret, da varetægtsfængslingen af den 30-årige, der nægter sig skyldig, blev forlænget med fire uger.Offer kan intet huske Retslægerådet skal nu vurdere mentalundersøgelsen og snarest tage stilling til, om Retslægerådet også anbefaler en dom til forvaring.Den 30-årige siger, at han bare ønsker at komme hjem til Grønland. Men det har lange udsigter, hvis han til sin tid bliver fundet skyldig.Den 38-årige kvinde blev så hårdt kvæstet, at hun stadig har hukommelsestab om overfaldet, der skete 16. august sidste år, hvor hun forlod sit hjem på Østerbro ved femtiden for at løbe.Ti timer senere blev hun fundet liggende i et buskads ved Sporsløjfen blot få meter fra en meget befærdet sti, hvor ingen havde set hende.Kvinden lå bevidstløs med lav puls og med voldsomme skader. Hun var i livsfare, da hun blev fundet af et bekymret familiemedlem.Familien havde været samlet og ledt efter hende i løbet af dagen, da hun ikke var kommet hjem fra løbeturen.Ifølge sigtelsen forsøgte han at dræbe kvinden, idet han begik vold mod ansigt og hoved og forsøgte at kvæle hende med en snor, så hun fik en blødning i hovedet og mistede bevidstheden.Derefter rev han ifølge sigtelsen hendes tøj af og begik voldtægt, før han efterlod hende bevidstløs i buskadset.Dna-spor vigtige beviser Den 30-årige blev anholdt natten efter voldtægten, fordi video-overvågning på en bygning i området havde optagelser af ham omkring gerningstidspunktet.Han havde han blod på sine bukser og trøje, og blodet stammer med sikkerhed fra den 38-årige kvinde, viser dna-test.Foruden blodsporene har retsgenetikerne fundet den 29-åriges dna på kvinden, hvor sikkerheden for, at dnasporet stammer fra ham, også er 1: 1.000.000.js@eb.dk 
' Høj risiko' for, at han begår ny, farlig kriminalitet.
Et medlem af den berygtede og storkriminelle Levakovicfamilie er endnu en gang kommet til at indgå i statistikken over grov kriminalitet i Danmark.Denne gang med sigtelsen om et røveri mod en kvindelig beboer i en lejlighed på Østerbro i København samt et mislykket tricktyveri dagen før på Amager.I går besluttede en dommer i Københavns Byret, at det 28-årige Levakovic-medlem skulle varetægtsfængsles i 24 dage, selvom han nægter sig skyldig og ikke ønskede at udtale sig i retten.Udgav sig for blikkenslagerePolitiet sigter ham for at have deltaget i røveriet på Østerbro torsdag middag. Her ringede det uventet på døren hos den kvindelige beboer i en stuelejlighed i Bogensegade, og udenfor stod fire personer. Det var, udover den 28-årige Levakovic, tre medlemmer af en anden roma-familie, der også er særdeles godt kendt af politiet i forvejen. De præsenterede sig som vvs-folk, der skulle undersøge vandet i kælderen, hvorefter den 66-årige kvinde tillidsfuldt lukkede dem ind.Da de nåede til lejlighedens toilet, pacificerede de ifølge sigtelsen den spinkle kvinde ved at lægge en hånd på begge hendes skuldre, så hun ikke kunne forlade toilettet. Om skulderen havde hun en taske med papirer og kontanter, som hun forsøgte at holde fast i, men forgæves. De ubudne gæster fik den revet fra hende, hvorefter de forlod lejligheden.Forsøg på tricktyveriDet 28-årige medlem af Levakovic-familien blev i gårsdagens grundlovsforhør sammen med en anden af de fremstillede også sigtet for et tricktyveri onsdag eftermiddag mod en beboer i en lejlighed i Ungarnsgade på Amager.Også her udgav de sig for at være vvs-folk, og mens den ene ifølge sigtelsen afledte beboerens opmærksomhed, gennemrodede den anden skabe og skuffer i håb om at finde noget at stjæle.Det lykkedes dog ikke, fordi beboeren fattede mistanke i tide og bad dem forlade lejligheden.Familie til ' sigøjnerbossen'Den 28-årige er nært beslægtet med den såkaldte ' sigøjnerboss' Gimi Levakovic, der for et par år siden blev danmarksberømt efter at have optrådt i en række tvprogrammer.Selvom han samlet er idømt omkring 10 års fængsel ved 23 domme, slap han i maj 2016 for at blive udvist af Danmark.Højesteret lagde afgørende vægt på, at han alene har forældremyndigheden over to børn.Fire andre medlemmer af Levakovic-familien er dog dømt til udvisning til Kroatien, hvor familien stammer fra.baa@bt.dk 

Der er store overskrifter i JP 25/ 6 om mangel på, at de pårørende tager sig mere af beboerne på plejehjemmene.Jeg har haft en mor på plejehjem på Frederiksberg, og en svigermor på Østerbro. Min mor var ryger, og det fik hun lov til med det resultat, at hver gang jeg kom forbi efter arbejde, stod personalet, som var rygere, inde hos min mor. Ikke fordi de lavede noget, men der kunne man ryge. Jeg var ikke imponeret over personalet.Når min mor, som gik op i at se pæn ud, fik en ny bluse, og der kom navn i inden vask, så vi den aldrig mere. Det kan godt være, at der ikke var personale nok, men de fleste mennesker er på arbejde om dagen, og de kom ved aftentid.Det er lidt svært at tage fri fra arbejde for at deltage i en hverdag, hvor jeg forventede, at personalet deltog. Min svigermor var så uheldig, at de penge, som blev lagt et bestemt sted, så personalet kunne nå dem, hvis de havde behov, ja, de penge forsvandt. Og det gjorde de også hos andre, meddelte politiet os, efter at hun var død.Alene det, at Thyra Franks beretning om det plejehjem, som hun var leder af, gik hele landet rundt, siger noget om, hvor svært det er at finde et plejehjem, hvor ens forældre - eller min mand eller jeg - vil ønske at bo.Jytte Pedersen, Ringsted.

Fransk præsident Emmanuel Macron Europas Barack Obama/Justin Trudeauklon.Så skal vi bare have gjort Margrethe Vestager til EU-præsident, og Europa er pludselig cool igen.Muligvis fremragende idé Præfugtet toiletpapir... ' til en ekstra frisk og ren følelse'. Først tænker man overflødig dekadence. Så tænker man ' hvorfor fanden ikke'? Begreb En Hella-Joofisme Meget sigende, men vildt ukorrekt anekdote, som f. eks. »de gamle persere brugte altid deres papyrus på begge sider« eller »som samfund bør vi sove med benene i vejret - I ved, ligesom vikingerne«.Meningsløshed Disruptionrådet Fremtidsråd fyldt med sjælløse industrichefer, fagforeningsbosser lirende klicheer af sig, ligegyldige komponentunderleverandører fra Ringkøbing, dødssyge professorer i produktudvikling og så Hella Joof, det eneste medlem med fantasi.Skodtransport Københavns Bycykler Elektriske turistcykler, der er som at køre rundt på klodsede gamle knallerter, bare med elendige digitale skærme, ubrugelige GPS'er og automatiske låsesystemer, der ikke virker.Fodteknologi Footies til mænd Særligt korte sokker, der gør det muligt at have sokker på og vise bare sommerankler.Paul Newman og Steve McQueen gik ikke med footies. Det skal du heller ikke.Påstand Årets sommerdrik ifølge Jyllands-Posten: Mojito Måske i Jylland. Men fanden tag os, om vi vil have den rodede, langsommelige salat-skoddrink tilbage i almindelig rotation.Slogan Find din indre ' Bro' »Vesterbro, Østerbro, Nørrebro - find din indre ' bro'«. Bannerreklame fra Wonderful Copenhagen. Markedsføringens svar på appelsinjuice på nybørstede tønder.LARS DAHLAGER.lars.dahlager@pol.dk 

Det aktuelle projekt er Skandinavisk Tobakskompagnis gamle hovedkontor i Søborg (foto), som skal konverteres til 171 kollegieværelser. Der er i alt 15 projekter til en samlet værdi på ca. 4 mia. kr. undervejs hen over Gefion Groups skriveborde. 

F or nogle dage siden fik en midaldrende herre på Østerbro en integrationsminister galt i halsen. Ikke at han døde af det, ej heller havde han spist et forgiftet maltbolsje, som en ondsindet islamofobisk racist havde sendt ham. Men denne herre nærer et pikeret had mod alt folkeligt.I rollen som barmhjertig samaritan udspyr denne kampklare farisæer som sædvanligt en sand asenkæft af eder og »fatwaer« fra det fashionable Østerbrokvarter.Lykkeligt befriet som han er for den daniserede pøbels trængsler i almennyttige ghettoer, siver det ud mellem linjerne med selvgodhed, forloren arrogance og politisk korrekthed på andres vegne. »Herre jemini«, de danskere, der bor på Nørrebro, i nordvestkvarteret eller på Amager er sgu' da alligevel så indskrænkede, at man trygt kan tørre integrationsbyrden af på dem.Carsten Jensen er en prægtig påfuglehan, der skjuler sit hykleriske »Klods Hans« -image bag udfoldede lånte fjer. Siddende overskrævs med et fjollet grin på sin gedebuk sporer han flankerne, mens det herostratiske »Halle-høj, her kommer jeg« gjalder over mark og kær. Enhver protest, der ser indvandringen som noget andet end en såkaldt »flygtningekrise«, vil omgående blive sat på plads af denne pseudointellektualiserede selvpromoverede højeksistens på det østerbroske parnas.De korrekte og og bedrevidendeLuften er tyk med beskyldninger. De får selv en Recep Tayyip Erdogan til at ligne en søndagsskoledreng i korte bukser med knæ klaprende som kastagnetter til tøndeslagning en iskold dag i februar.I solid afstand fra den ubegavede pøbel tilhører Jensen den eksklusive kreds af beboere på Frederiksberg og Østerbro, der bor et sted, hvor de heldigvis er befriet for pøblens trængsler med en mislykket integration. Det er ikke i disse kvarterer, at man i praksis (!) fremmer integrationen af økonomiske immigranter ved at åbne sine døre. Hvad vedkommer det de korrekte og bedrevidende, at man i et alment boligbyggeri med et flertal af indvandrere end ikke må opstille et juletræ? Sjovt nok er det netop i disse fashionable kvarterer, man har den laveste andel af økonomiske immigranter med en ikke-vestlig baggrund.Danmark kan ikke løse alverdens fattigdomsproblemer.Penge til »flygtninge« kunne gives bedre ud i nærområderne. Her er der behov for udvikling fremfor en emigration, der dræner udviklingsøkonomierne for human kapital og arbejdskraft.Jensen ser ikke det inhumane i at invitere immigranterne fra én fattigdom til den næste. Europæisk økonomi ser allerede en begyndende forarmelse og et amerikaniseret jobmarked, hvor underbetalt arbejdskraft tvinges til at hutle sig frem som deltidsbeskæftigede.Han ser ikke, at hans indlæg fremmer højredrejningen. Lad os ære Carsten Jensen med en sang fra Steppeulvenes album »Hip« : »Æret være Jensen, gid Jensen længe leve må Jensen, Jensen, Jensen...« Gorm Winther er professor, ph. d.Carsten Jensen er en prægtig påfuglehan, der skjuler sit hykleriske »Klods Hans« -image bag udfoldede lånte fjer.
Kommentar.
Hvad vi taler om på Parnasset netop nu:1 Digital Depression Alt det informationsteknologi, alle tog til sig for få år siden som rene velsignelser og åbenbaringer, der skulle gøre alting lettere, ser nu ud til at vende sig imod os på én gang: smartphonen stresser, Airbnb skaber bolignød og skattesnydere, Facebook og Twitter destruerer samtalen og skaber monstre. Hvem er monsteret: teknologien eller os selv? 2 Broløb. Trafikministeren vil forbyde cykelløb over Storebæltsbroen. Samtidig slikker statsministeren røv på hvem som helst i Frankrig for at få en Tour de France-etape til Danmark. Et af lokkemidlerne er udsigten til det spektakulære skue, når peletonen kører over Storebæltsbroen.3 ' Game of Thrones'. Populært blandt sommerens stigende antal sofakartofler.Men betyder det egentlig ikke ' Stoleleg for konger'? Og hvorfor er der ingen rolle til Sofie Gråbøl? 4 Eliten. Alle kan ikke lide den, ingen vil sige, de er med i den, men alle kender nogen, der er. Det er sværere at finde et medlem af eliten, der vil stå frem, end en hipster på Lolland, en Brøndbyfan på Østerbro eller en bruger af internetporno til et Politiken Plus-arrangement.5 1.000 kr. Når ellers nogenlunde fornuftige mennesker giver sig til at diskutere, om vi skal afskaffe tusindkronesedlen eller bevare den - og hvad fordelen ved det ene eller det andet i givet fald vil være. Så ved man, at det for alvor er agurketid i Danmark.

En 70-årig bogholder blev onsdag aften fundet dræbt i en erhvervsejendom på Aldersrogade i København.Det fortæller Jens Møller, drabschef og vicepolitiinspektør ved Københavns Politi.»Efter ligsynet i nat regner vi med, at drabet er sket sidst på eftermiddagen eller først på aftenen. Vi hælder mest til aftenen. Han er blevet dræbt af knivstik,« siger Jens Møller.Den dræbte arbejdede i bygningen, hvor flere firmaer har adresse. Han var bogholder og havde sin egen virksomhed.Det var mandens hustru, der fandt ham og alarmerede politiet.»Vi får en anmeldelse klokken 21.04, og en patrulje er fremme ved stedet fire minutter efter. Offeret er blevet stukket med en kniv, og det har fået en tragisk udgang,« sagde vagtchef Henrik Brix onsdag aften.De tekniske undersøgelser har stået på i løbet af natten.Politiet har hverken fundet drabsvåbnet eller anholdt mistænkte i sagen.»Vi arbejder lige nu med alle motiver. Det kan være rovmord, at han har overrasket indbrudstyve eller uoverensstemmelser med kunder. Vi arbejder i mange retninger,« siger Jens Møller torsdag formiddag.Politiet vil gerne i kontakt med vidner, der har set noget mistænkeligt ved bygningen efter klokken 16.Aldersrogade ligger på ydre Østerbro og grænser op til Nørrebro.»Vi forsøger at klarlægge forløbet. Det vil vi gerne tale med vidner om. Blandt andet vil vi gerne tale med medarbejdere på stedet, så ansatte i virksomhederne må gerne kontakte os,« siger Jens Møller./Ritzau/

Der er mange, der ikke kan få nok af smukke Josefine fra Østerbro - og heldigvis for dem er der mulighed for at finde hende også andre steder end i Side 9-universet.Sammen med Side 9' s Holly har Josefine for eksempel været udsendt til Folkemødet på Bornholm.- Det var super-sjovt at være med. Vi mødte en masse søde mennesker, fik snakket politik og givet en masse fadøl ud.Jeg synes, Bornholm er så hyggelig om sommeren, og så er deres dialekt så sjov - Holly og jeg fik lært en masse bornholmske ord og havde en fest over det. Vi var nær strandet i Allinge, men så fik Ekstra Bladet skaffet nogle taxaer.Man kan også opleve Josefine dyste i ' Side 9 har talent'. Her lærte Josefine en masse om sig selv i de forskellige konkurrencer og mødet med forskellige folk - blandt andet Ekstra Bladets egen Poul Madsen, Dan Rachlin, Patrick Nielsen og Gustav.- Jeg troede, at jeg kunne præstere rigtig godt under konkurrencerne, hvor der var pres på, men det var faktisk vildt svært, og jeg kom til at sjuske vildt meget. Jeg er normalt meget perfektionistisk omkring det, jeg laver, så jeg syntes, det var en smule pinligt, at det gik så meget galt i for eksempel kage-konkurrencen.- Jeg har lært, at jeg absolut ikke præsterer særlig godt under pres, men det var også helt klart det fede ved at være med.Man lærte sig selv at kende i uvante situationer - jeg har aldrig prøvet noget lignende.

Film: Den 9. marts i 1986, en søndag, kastede en mand sig i døden fra sin lejlighed på 4. sal på Østerbro.Forud for sin endelige beslutning var gået et liv, hvor han havde kæmpet med angstpsykotiske anfald og maniodepressivitet.Manden blev 27 år gammel, og hans navn var Michael Strunge.Strunge både var og er til stadighed en bemærkelsesværdig figur i dansk litteratur, som satte ord til en generation i begyndelsen af 1980' erne. Hans liv og hans digte er stadig årsag til fascination den dag i dag, og en af de fascinerede er Torben Skjødt Jensen, der er så optaget af digteren, at han nu har lavet en dokumentarfilmen om ham. Filmen har fået titlen "Væbnet med ord og vinger", og mandag kan man komme til forpremiere på den i biografen Øst For Paradis.Filmen er blevet til efter interviews med de, som stod Strunge nær, heriblandt kærester, venner og kolleger. Derudover kan man også mene, at Strunge selv bidrager til filmen, da hans egen højtlæsning af digte bliver brugt til at drive fortællingen fremad.Filmen rummer den komplette fortælling om Michael Strunge hele vejen fra barndomshjemmet i Hvidovre til hans gennembrud som digter og den evige kamp mod det mørke sind.Torben Skjødt Jensen vil selv være til stede før filmens start for at give en introduktion.Arrangementet begynder kl. 19. hare.

Det voldsomme regnvejr, der søndag ramte københavnsområdet, skabte trafikale problemer i hovedstaden.Ved 14-tiden var Helsingørmotorvejen spærret ved Ryparken Station, meddelte Vejdirektoratet på Twitter.Frem til omkring klokken 20 søndag aften var der vejhjælp til stede, som stod for at tømme vand fra vejen.Også Hans Knudsens Plads var ifølge Københavns Politi oversvømmet.Hovedstadens Beredskab oplyste på Twitter, at man var til stede på på Bispebjerg Hospital for at hjælpe med at pumpe vand væk fra kældre og elevatorskakte.På DMI ved Østerbro faldt der 20,1 millimeter regn mellem klokken 12.50 og 13.20. I alt faldt der faldet 26,3 mm regn ved målestationen.Der er tale om skybrud, når der falder mindst 15 millimeter regn på en halv time.DMI kom først med et varsel om voldsomt vejr omkring klokken 13. Det skyldes ifølge vagthavende meteorolog ved DMI Janne Hansen, at der klokken 12.30 samledes en klump af torden-og regnbyger over den nordlige del af København.Det førte til lyn, skybrud, torden og hagl.Indtil klokken 14 søndag havde 1.256 lyn slået ned over hele landet. En del af dem slog ned over vand.Især mellem 13 og 14 var der en høj koncentration af lynnedslag omkring København og Malmø.DMI har fem niveauer for, hvor farligt vejr der er tale om. Lidt efter klokken 16.30 nedskalerede DMI sit varsel fra niveau tre, der varsler farligt vejr, til niveau et, der oplyser om en risiko for voldsomt vejr. Et varsel der varede til først på aftenen.
Tidligt søndag eftermiddag faldt der i løbet af kort tid mere end 25 millimeter regn over dele af hovedstaden. Skybruddet betød oversvømmede veje og kældre.
Henrik Nordbrandt - indlagt på den lukkedePortræt. Blind er mand uden bog. Hedder det på islandsk fra gammel tid. I så fald må DR være noget af et blindeinstitut.Liden boglighed. Medmindre der kan spindes en historie omkring forfatteren som anderledes og aparte. Med nysgerrigt blik for human interesse og ikke en international huspoet. Således også med en af vort lands største poeter, Henrik Nordbrandt, som tit med megen ret har skoset dansk fladpandementalitet og horisontale middelmådighed. Da den 72-årige digter var 16, blev han indlagt for spisevægring. Her tager han en samtale med sin søster om den svære tid.DR 2 kl. 15.30.Store danskere - Gunnar ' Nu' HansenPortræt. Hvis Gud var dansker, ville han tale som Gunnar. Manden, som i menneskealdre kommenterede alt fra de henrivende svømmepiger til vore få fodboldsejre over Sverige. Legenden siger, at han ikke var meget for boksning, så det kom sjældent i æteren eller på skærmen. Men hans eftermæle fik noget af en knockout, da et billedblad satte en hæslig statue af ham op på Østerbro. Gunnar med mikrofon a la en hundelort i tungmetal.DR K kl. 14.55.KlipfiskerneUnderholdning. TV 2 har gjort det til sin helt egen mission at levere grinebiderfjernsyn over fraklip, hjemmevideoer og amatøroptagelser fra det store internet.Altså programmer, hvor mere eller mindre sjove mennesker hysterisk griner ad hinanden sammen med et publikum som automatler om kap med de medvirkende.Alle morer sig lårklaskende over ingenting. Inciterende fascinerende. At iagttage iscenesatte latterkramper som senmoderne underholdning.TV 2 kl. 12.35.bo.tao.michaelis@pol.dk 

E nhedslisten besluttede på sit årsmøde søndag at arbejde for at oprette et venstreorienteret netmedie.Der blev vedtaget to forslag. Det ene betyder, at Enhedslisten skal nedsætte en arbejdsgruppe med henblik på at oprette et netmedie senest i foråret 2018.- Der er brug for et medie, som ud fra en socialistisk vinkel sparker opad, sætter fokus på klassesamfundet og afslører løgn og hykleri hos magthaverne, sagde forslagsstiller Jeppe Rohde fra Indre Nørrebro.Det andet forslag binder hovedbestyrelsen til at gøre en forstærket indsats for at fremme " etableringen af bredere venstreorienterede og kritiske medier" baseret på ressourcerne omkring medlemsbladet Rød+ Grøn.- Efter, at Modkraft er lukket, har venstrefløjen ingen medier, hvor den kan diskutere indbyrdes, sagde Mikael Hertoft fra Østerbro, der stod bag det forslag.Manglen på venstreorienterede medier blev fremhævet flere gange i debatten. Eksistensen af Arbejderen blev ikke nævnt.Enhedslisten besluttede også tilbage i 2013 at leve en netavis. Der blev dengang lavet et forslag til projektet, men det blev aldrig ført ud i livet. Det blev kritiseret af flere delegerede.Et andet forslag var stillet af Hans Jørgen Vad fra Aarhus, som lagde op til, at Enhedslisten skulle markere 100 året for Oktoberrevolutionen til efteråret.Det blev nedstemt efter flere kritiske kommentarer.- Jeg vil til en hver tid godt diskutere, hvor galt det kan gå, når man tager magten ved et statskup, opløser det demokratisk valgte parlament, fordi man ikke har flertal og opretter arbejdslejre, hvor millioner dør. Men Enhedslisten skal ikke markere Oktoberrevolutionen, sagde Mikkel Warming fra Sydhavnen.
MEDIER Enhedslisten vil sætte gang i arbejdet med at lave et netmedie, der kan starte op i 2018.
Det slog ned som en bombe i  den danske pensionsbranche, da Søren Dal Thomsen - der har øgenavnet "Mr. 
Søren Dal Thomsen, ny adm. 
Socialrådgiver, lærer Lise Weye Møller, Frederiksberg, er død, 97 år.Lise Weye Møller havde sin opvækst i et arbejderhjem på Østerbro i København. I sin ungdom fattede hun interesse for politik, blandt andet via sit arbejde som studentermedarbejder i Statistisk Departement.Hun deltog også i modstandsbevægelsen under den tyske besættelse.I 1950 blev hun færdiguddannet socialrådgiver, og hun var med på det allerførste hold elever, som Den Sociale Højskole udklækkede.Hun arbejdede som socialrådgiver i Rødovre Børneværn, i fængselsvæsnet og på Polioinstituttet, og hun var ligeledes med til at starte Bernadotteskolen sammen med en forældregruppe. Skolen var i datiden nytænkende og stod for en ny pædagogisk tænkemåde, hvor børnenes musiske evner var i fokus.Lise Weye Møller skulle senere komme til at undervise på selvsamme skole i fagene samfundsfag, dansk og litteratur.Hun virkede som underviser i årene fra 1963 og frem til 1990.Selvstændig Heinrich Sichlau, Ulstrup, er død, 81 år.Heinrich Sichlau havde to uddannelser: håndskomager og maskingeniør. På arbejdsmarkedet fik han en ansættelse i ledelsen hos Det Danske Rengøringsselskab/ ISS.Dog ville han hellere være selvstændig og oprettede i fællesskab med sin kone eget rengøringsfirma. Det blev en succes og fik med tiden omkring 100 ansatte. Begge forstate arbejdet i virksomheden, indtil de gik på pension.I pensionisttiden var Heinrich Sichlau især optaget af rejser, modelskibe og sin sportsvogn.

Politiet holder nøje øje med det brutale bandeopgør, der siden januar har kostet flere livet i Malmø.Det fortæller Michael Kjeldgaard, der er politiinspektør ved Nationalt Efterforskningscenter under Rigspolitiet, til dr.dk.30 kilometer fra København har der været fem drab i 2017, og de har angiveligt tråde til bandemiljøet.Senest for en uge siden, da en mand blev dræbt i en skudveksling.Rigspolitiet følger udviklingen i den svenske naboby tæt.»Vi er særdeles interesseret i, hvad der foregår i Øresundsregionen,« siger politiinspektør Michael Kjeldgaard til dr.dk og tilføjer: »De her ting kan sprede sig ved tilfældigheder, men også bevidst flytte sig til andre steder i Øresundsregionen, og dermed kan København potentielt blive scene for et opgør i Malmøs underverden.Derfor er politiet løbende i kontakt med de svenske kolleger.Og de er velkomne til at bede om assistance fra den anden side af sundet.»Vi står til rådighed for vores kolleger i Sverige, hvis der er nogle tråde til Danmark i forhold til efterretningsarbejde.Men vi hjælper ikke med efterforskningen.Det er et svensk anliggende,« siger politiinspektøren til dr.dk.Der har i Danmark også været en stigning i banderelaterede konflikter. Særligt sidste efterår var der en række skudepisoder.I oktober blev fire personer ramt af skud affyret fra en bil på Østerbro i København. En 30-årig mand døde af sine kvæstelser.E n måned senere blev et medlem af banden Black Army ramt af skud i Herning./Ritzau/

På Svanemøllestranden på Østerbro i København blev der i går bygget sandslotte, lavet hovedspring og slikket sol. Bl. a.nød en norsk familie det sommerlige vejr i vandkanten. Far Christian og døtrene Iben og Noora på ni og syv er på besøg i Danmark.Også Kongens Have i København var fyldt med mennesker, der var taget ud for at nyde det gode vejr.Nogle andre i de københavnske gader, der både nød vejret og lidt alternativ tobak, var deltagerne i en stor demonstration, Global Marijuana March. Demonstrationen er en del af en international begivenhed i protest mod forbuddet mod cannabis. Og solen varmede.I Nordjylland var temperaturen helt oppe på 21,4 grader, og generelt lå temperaturerne omkring 18-21 grader, oplyser DMI. Men ' sommeren' bliver kort.Køligere luftpå vejAnja Bodholdt, vagthavende hos DMI, fortæller, at vejret ændrer sig søndag aften, hvor køligere luftkommer ind over landet.»Der kommer til at ske et markant vejrskiftsøndag aften, hvor vi får en del kølig vind ind over os. Så mandag bliver ret kold,« siger hun: »Hele den kommende uge bliver ret kølig med ustadigt vejr. Vi kommer til at få en del byger og mere udbredt regn. Man kan roligt sige, at det bliver noget vådt.«.pbid@bt.dk 

Han bor på Østerbro. 
Jason Lan Direktør, Huawei Technologies Denmark . 
NY MASKOTBrøndby IF's fanklub har valgt deres nye maskot.DF: TRÆSKOMUSEUM SKAL HAVE SKAL HAVE FLERE STØTTEKRONERDansk Folkestemningsparti ønsker at skære i støtten til museer som Louisiana og Arken og fordele pengene til en række museer i provinsen. Det drejer sig ifølge ATS' oplysninger bl. a. om disse kulturinstitutioner: Morsø Traktormuseum Flyvholm Redningsmuseum i Harboøre Glumsø Knallertmuseum Buerup Træskomuseum i Jyderup Heltborg Symaskine Museum »Det er ikke rimeligt, at Louisiana og Arken, der er elitens foretrukne ud-flugtsmål, skal forkæles med tilskud til det ene og det andet, mens provinsmuseerne udsultes«, siger Dansk Folkestemningspartis kulturordfører, Alex Ahrendtsen.»Jeg ved, at man bl. a. på Morsø Traktormuseum på grund af pengemangel har haft en traktor stående, som i en årrække kun har kørt på tre cylindre, ligesom Buerup Træskomuseums samling efterhånden består af adskillige flækkede træsko. Hvis de samme træsko havde befundet sig på Louisiana, ville det have udløst massiv støtte, så de kunne blive repareret, eller også ville de være blevet hængt op på væggene som STOR KUNST, som det københavnske publikum ville havde beundret og hyldet (forudsat, at ' værket' havde fået et eller andet kunstigt navn), hvilket ville have uløst et endnu større tilskud. Vi kan ikke være det bekendt«.IØVRIGT MENER JEGat førerløse taxaer er en underlig konstruktion.Som kunder kan vi da være ligeglade. Det er jo alligevel ikke os, der skal sidde bag rattet.Inga Golfbold, Østerbro.ats@pol.dk 

Påskefrokost på Kong Hans 
Mad og drikke . 
I går kunne dronning Margrethe og prins Henrik fejre 50 års ægteskab og kærlighed. Den helt store fejring har parret ikke ønsket, men de tyvstartede allerede de private festligheder i mandags, anden pinsedag, hvor hele familien var samlet på Fredensborg Slot.Regentparret havde inviteret sønnerne med hustruer og børn til guldbryllupsfejring.Og det blev en god dag ifølge kronprinsesse Mary.»Det var en festlig og hyggelig dag i familiens tegn,« fortalte Kronprinsessen i Fælledparken på Østerbro i København i går, hvor hun brugte formiddagen i frisk luftpå at uddele medaljer til de 1.847 børn, der krydsede målstregen i Fri for Mobberi Børnestafetten 2017.Et løb, hvor børn skulle løbe en kilometer for at vise, at de er imod mobning.Klar med medaljerNår de forpustede børn løb med tunge skridt over mållinjen, stod Kronprinsessen klar sammen med Sofie Linde, Jacob Riising, Amanda fra børnenes melodi grandprix og bamsen ' bamseven' til at hænge medaljer om ungernes hals.»Det er altid en stor dag med masser af glade børn og forældre, men det vigtigste er det budskab, vi samles om i dag: At vi siger nej til mobning.Det er vigtigt, at vi har den vedvarende og forebyggende indsats, som stafetten er med til at markere,« sagde kronprinsesse Mary efter løbet.pbid@bt.dk 

Nu må det frem, hvordan de ældre har det i Aalborg kommune. Forleden aften sad jeg med en ældre mand på 85 år, der har for nylig fået lagt kateter lagt op. Det har de nu prøvet i 14 dage uden at få det til at virke, så den ældre mand var den dag blevet skiftet fem gange af hjemmeplejen.Hun ringede til Aalborgs kommune sygeplejerske.Sad og ventede 40 minutter, inden hun kom igennemn.Sygeplejersken sagde, hun skulle køre til den ældre mand, inden hun kontaktede dem. Det gjorde hun så og ringede igen og fik at, vide at de havde ikke tid til at komme, men at hun kunne give ham en ble på.Det bare sådan, at hjemmeplejen ikke havde nogle bleer. Beskeden fra sygeplejersken var, at han bare skulle lægges i seng, og de så ville kigge forbi næste formiddag. Hjemmehjælpen var rystet, men fik den ældre mand i seng og sagde, at hvis der var noget måtte han ringe. Det vil sige at den sygeplejerske, der var på vagt den aften, ville have at han skulle ligge i 12 timer i sit eget urin Mon hun selv havde lyst til det? Eller mon vores borgmesters far får lov til det? Mikael Helstrup Østerbro 58 Aalborg.

Gennem halvandet år har Københavns Kommune anvendt 200.000 kroner på såkaldt »morgenvækning« af 19 skoleelever med bopæl på Østerbro. Det oplyser TV 2 Lorry.Formålet har været at nedbringe skolefraværet for socialt udsatte unge, og da de 19 børn havde et fravær på ti og helt op til 100 procent, blev de fundet egnede til ordningen.Resultaterne af den dyre morgenvækning har dog været blandede. I den pågældende periode - fra januar 2015 til juni 2016 - lykkedes det syv af børnene at reducere fraværet til nul, mens fire halverede fraværet og to nedbragte det med 20 procent.Blandt de resterende seks skoleelever var der ingen ændring at spore i fraværet.Ifølge TV 2 Lorry oplyser Københavns Kommunes Socialforvaltning, at børnene har været en del af ordningen i to til fire måneder ad gangen.Socialborgmester Jesper Christensen (S) oplyser dog, at der ikke er noget til hinder for, at eleverne kan deltage i ordningen flere gange, såfremt behovet er til stede.Jesper Christensen betegner ordningen som både succesfuld og billig.Også Heidi Wang fra Liberal Alliance mener, at de 200.000 kroner er »små penge i det store hele«, men hun stiller sig dog kritisk over for, at elever kan være en del af ordningen i længere perioder.»Hvis man bliver vækket i tre måneder, må det være nok. Og er det overhovedet morgenvækning, som er vejen frem, hvis man skal lære børn at tage vare på sig selv,« siger Heidi Wang til TV 2 Lorry.annj@berlingske.dk 
19 elever i Københavns Kommunes skoler har gennem halvandet år modtaget morgenvækning på det offentliges regning.
I går udbrød der brand i en lejlighed på Vennemindevej på Østerbro i København. Branden fandt sted i en lejlighed på tredje sal, og brandvæsen og politi var massivt til stede. Kort før klokken 13.30 meddelte politiet, at branden var slukket.Rasmus Danstrøm bor over for det lejlighedskompleks, hvor det brændte, og så derfor det hele på nært hold - også da en mand i bar mave pludselig stod på sin altan og råbte, mens røgen væltede ud af hans lejlighed.»Så beslutter manden sig pludselig for at hoppe ned på altanen nedenunder.Det var tæt på at gå galt.Men det lykkedes for ham. Han klarede den. Derefter river han døren op ind til lejligheden nedenunder, og kort efter kommer han ned på gaden,« siger Rasmus Danstrøm til Ekstra Bladet.Vagtchef Carsten Reenberg fra Københavns Politi oplyste til BT, at en mand, der havde hoppet fra en altan, var kørt til skadestuen.»Der er en person, som er kommet ud fra stedet af sig selv via en altan. Det er, hvad vi går ud fra. Vi får at vide, at der er en, der har taget den fra altan til altan ude fra gaden.Den person er nu til kontrol på skadestuen, men der er ikke sket noget livsfarligt,« siger han og oplyser, at der ikke har været behov for at evakuere andre beboere.fima@bt.dk 

DORTE BENDTSEN, 48 ÅR, ØSTERBRO:- Jeg er ikke interesseret i at se deres lønninger. Det er en privat sag, som ikke kommer alle og enhver ved.- Jeg vælger at stole på, at de har en fornuftig lønpolitik, og at pengene bliver fordelt ordentligt. Jeg kunne dog generelt godt ønske, at der var mere åbenhed omkring lønninger i Danmark, så det ikke var sådan et tabu.JESPER SØNDERGAARD, 49, DRAGØR:- Jeg synes, det er en god idé, at de offentliggør de topansattes lønning. Mere gennemsigtighed og åbenhed omkring det kan jo ikke skade nogen.- Jeg er interesseret i at vide, hvordan de forvalter de penge, som de får fra os som borgere i form af licens.Det burde egentlig gælde for alle virksomheder, der modtager støtte.CECILIE JENSEN, 22 ÅR, GREVE:- Lønninger er en privatsag, og jeg synes vitterlig ikke, at det kommer mig ved, hvad folk i DR får i løn - heller ikke selv om jeg betaler licens.- Den løn, jeg får, er jo også en aftale mellem mig og min arbejdsgiver. Sådan vil jeg gerne have, at det forbliver.Jeg går ud fra, at det samme gælder DR's ansatte.OLE RAVN, 61 ÅR, FREDERICIA:TEKST: KATRINE M. RASMUSSEN /FOTO: TARIQ MIKKEL KHAN - Selvfølgelig skal de vise deres lønninger frem, det er jo for pokker os, der betaler deres løn. Jeg synes ikke, at de laver noget, og programmerne er ofte gentagelse efter gentagelse.- Vi lever i et demokratisk samfund, og derfor burde alle medier vel offentliggøre deres lønninger, fordi de får støtte.

I København var der i 2016 godt 1100 omlægnin-ger fra erhverv til bolig, viser tal fra Københavns Kommune. 2016 var det år, hvor flest erhvervsejendomme i København blev lavet om til boliger. 

40 I DAG. At chefen for Københavns Museum er uddannet fra Konservatorskolen med speciale i støv er selvfølgelig lidt morsomt at tænke på for os andre. Mere relevant er det måske, at Louise Jacobsen for godt to år siden kom til museet fra en stilling som chef for magasiner og konservering ved Nationalmuseet.Og at hun utvivlsomt får brug for sin erfaring derfra i arbejdet med at gøre klar til flytningen af museet fra Vesterbrogade til det tidligere overformynderi i Stormgade, hvor der åbnes for offentligheden i foråret 2018. Ligesom hun givet får brug for sin viden derfra i indretningen af et nyt magasin, hvor museets genstande skal samles frem for som i dag at være spredt på forskellige adresser.Rent uddannelsesmæssigt blev det da også til lidt mere end støv. Louise Jacobsen tog en bachelor ved nærorientalsk arkæologi, fik job på på Nationalmuseet først som konservator, siden i fem år som chef, mens hun sideløbende uddannede sig til merkonom i ledelse og tog en MPA ved CBS.For et år siden blev Københavns Museum slået sammen med ikolaj Kunsthal, Thorvaldsens Museum og Københavns Stadsarkiv i enheden Historie &amp; Kunst, der fik penge til at bygge et nyt fællesmagasin, som skal stå færdig i 2018 og præsentere gæster for en ny fortælling af storbyens historie, der inddrager de besøgende og viser genstande fra samlingerne.Louise Jacobsen bor på Østerbro med sin mand og deres tre børn.NILS THORSEN.

Et af Line Knutzons bedste stykker? Nej, dertil er der for meget pjattet tomgang og Knutzonsk ordleg, der ikke rækker ud over sin egen småabsurde morskab.Desto mere beundringsværdigt er det, at instruktøren, Maria Vinterberg, får en ganske underholdende forestilling ud af det. Især fordi hun nok en gang demonstrerer sit talent for at skrælle ned og spille replikkerne ud mod hinanden, så det, der umiddelbart burde lyde som brøl, afleveres som hvisken. Og omvendt.Det tilfører de mange tosseord en egen overrumplende kraft, der holder komedien oppe.Historien gælder vennerne Franz og Torben - to københavnerdrenge, der drømmer om en verden befriet for den mening, de alligevel aldrig har været en del af. Og så begynder Torben ellers at æde alt omkring sig. Først en finger og en hund - Franz' tøjdyr - siden hele Østerbro og resten af København efterfulgt af Afrika med mere. Et par andre ansigter dukker op undervejs - piercede Poul og fornuftige Agga - og så taler de lidt med Torben og Franz.Pudsigt? Tja, men heller ikke mere. Heldigvis er Paw Henriksen skæg som Torben, der ikke er så meget for fremtiden, Kristoffer Helmuth skøn som hidsige og reglementsliderlige Franz, Lue Støvelbæk som forknytte Poul med angstøjnene, og Karoline Lieberkind som kontante Agga.Marianne Nilsson, der også lavede scenografien til førsteopførelsen på Aveny T i 2000, har denne gang skabt et gråbrunt intetrum, hvor den abstrakte virkelighed lurer græsgrøn udenfor.Enkel og effektiv indpakning af en komisk bagatel.henrik.lyding@jp.dk 
Småpudsig Line Knutzon-bagatel holdes svævende af gode skuespillere.
To års forsinkelse, syv års anlægsarbejde og en regning på angiveligt 2,5 mia. kroner.Det er resultatet efter Københavns Kommunes dyreste og største infrastrukturprojekt, Nordhavnsvej, blev indviet i søndags.Vejen ventes at lede op mod 15.000 biler uden om bydelen Østerbro og dermed mindske trængslen fra ikke mindst store lastvogne gevaldigt i København til gavn for ikke mindst trafiksikkerheden, men også en mindre miljøbelastning i hovedstaden.Der har været meget debat om Nordhavnsvej og ikke mindst dens mulige forlængelse til Nordhavn-bydelen via den såkaldte Nordhavnstunnel.En videreføring som blandt andet ikke er Københavns snart forhenværende teknik-og miljøborgmester Morten Kabells (EL) kop te. Senest benyttede han indvielsen til at tale dunder mod tunnellen, da han ikke mener, at den nye Nordhavnsvej er dimensioneret til, at det kan svare sig at anlægge en havnetunnel.Men det er vel kolde facts, at skal der gøres noget ved den massive trængsel i København, er man nødt til at lede bilerne uden om midtbyen.For der bliver nok ikke ligefrem færre biler i og rundt om København.Og ja, det er dyrt, men pengene kan være givet godt ud på længere sigt. Det kræver dog tilbundsgående undersøgelser, og derfor bør Morten Kabell og alle andre vente med at sætte dommedagsprofetier op, indtil den forundersøgelse, der er i gang, ligger klar til foråret.Sådanne projekter skal selvfølgelig diskuteres på et oplyst grundlag.
Leder.
Folketingets Ombudsmand overvejer nu at granske den tidligere beskæftigelsesog integrationsborgmester i København Anna Mee Allerslevs (R) inhabilitet på ny.Det skriver Ekstra Bladet.Meldingen kommer i kølvandet på BTs seneste afsløringer af, at Øens Murerfirma har stået for hovedentreprisen i hendes 236 kvadratmeter store liebhaverlejlighed på Østerbro, og at firmaet har betalt regninger på 25.000 kroner for hende.Netop direktøren for Øens Murerfirma, Jan Elving, er en privat ven af Anna Mee Allerslev. Firmaet er samtidig en stor leverandør til Københavns Kommune.»Vi har bedt Københavns Kommune om forskellige redegørelser i komplekset, og det skylder vi et samlet svar på, men det er meget muligt, at vi inden da er nødt til at bede kommunen om flere data og flere redegørelser af sagen. Det betyder naturligvis, at vi afslutter den, når vi er klar til det. I den forstand har man ikke hørt det sidste til sagen,« siger Folketingets Ombudsmand Jørgen Steen Sørensen til Ekstra Bladet.Tidligere har en undersøgelse fra advokatfirmaet Horten, som Københavns Kommune havde bestilt, vist, at Anna Mee Allerslev ikke var inhabil.BT har forsøgt at få en kommentar fra Anna Mee Allerslev, men det har ikke været muligt.mbra@bt.dk '' Vi har bedt Københavns Kommune om forskellige redegørelser i komplekset Jørgen Steen Sørensen, Folketingets Ombudsmand.
UNDERSØGELSE Ombudsmanden åbner for at se på Anna Mee-sagen igen efter BTs seneste afsløringer.
Grevinde Alexandra har købt fodboldlegenden Preben Elkjærs hus. Det skriver eb.dk.Den 215 kv. m store villa på Vilvordevej i Charlottenlund nord for København rummer seks værelser og er bygget i 1963. Grunden er på 939 kv. m.Den 53-årige eks-prinsesse overtager villaen den 15.januar.»Den lejlighed, jeg bor i nu, har hele tiden været en midlertidig løsning, indtil jeg fandt det helt rigtige. Jeg har været rigtig glad for at bo inde i byen, men jeg har hele tiden gerne villet tilbage til naturen tæt på grønne områder. Der er naturligvis også den fordel ved huset, at det er tæt på drengenes far,« siger grevinde Alexandra til Ekstra Bladet.Købte i 2007Preben Elkjær, 60, og hans belgiske hustru købte villaen i 2007 for 9,7 mio. kr.. I juni satte de den til salg for 9,95 mio. kr.Grevinde Alexandra har tidligere boet i en villa på Svanemøllevej på Østerbro i København, hvor hun rådede over 356 kv. m. Alexandra fik i sin tid overdraget villaen kvit og frit af eksmanden prins Joachim. Den solgte hun for 23 mio. kr. sidste år efter bruddet med fotografen Martin Jørgensen.Grevinden havde 300 kv. m at hygge sig på i sin herskabslejlighed, hvor hun boede med sine to sønner, 15-årige prins Felix og prins Nikolai, der fyldte 18 år i august.

Slyngelstuen traf i går Alternativets leder, Uffe Elbæk, uden for Christiansborg. Ekstra Bladet afslørede i går, at partiet har modtaget 450.000 kr. i støtte fra skattely i Gibraltar og Luxembourg.SS: Det er da klamt, at I selv får støtte fra skattely, når I samtidig hetzer mod folk, der unddrager sig skat? Uffe: Jamen, der er da en maks. ærgerlig lille detalje dér! Helt crazy altså. Men det er sgu dejlig mange penge, og de lugtede slet ikke.SS: Dén holder da ikke! I må da have tjek på den slags?! Især på så store beløb.Uffe: Jo større beløb, jo mindre tjekker vi da afsenderen. Tænk hvis vi skulle sige nej! Tænk jer om, helt ærligt..SS: Jamen... I er jo IMOD skattely? Uffe: Vi skriver jo netop i vores finanslovsforslag, at vi vil hente penge hjem fra skattely - voila! Har vi ikke lige hentet næsten en halv million og brugt dem til noget bæredygtigt til gavn for Danmark. Nemlig os selv! Det er ren win-win. Især for mig - jeg har fået nye strutskørter, og vi holder nogle forrygende konferencer med fri dans og Barolo.SS: Hvorfor vil I kun svare pr. mail i denne pinlige sag? I påstår ellers, I er så åbne? Uffe: Øh... dét her interview er også en svipser. Husk, du ikke må citere mig! Såeh... jeg må videre, drenge! Jeg har en masse varm luft, jeg skal have lukket ud i en studiekreds på Østerbro om et kvarter. Toodeloo!.

Syv år. Så lang tid skal en 18-årig albansk mand i fængsel, efter han af et enigt nævningeting i Københavns Byret i går blev kendt skyldig i drabsforsøg på en 69-årig cykelhandler.Den albanske mand, der ikke har nogen tilknytning til Danmark, bliver desuden udvist med indrejseforbud for bestandigt.Han har valgt at anke dommen til landsretten.Det var i februar sidste år, at den nu 18-årige sammen med en anden overfaldt den ældre cykelhandler i dennes lejlighed på Østerbro i København i forbindelse med et hjemmerøveri. Gennem cirka 40 minutter blev cykelhandleren stukket tre gange med kniv, tæsket med et koben, sparket, bundet og trådt på halsen, så der opstod brud på strubehovedet.Udgangspunktet i sager om hjemmerøveri er fem års fængsel, mens drabsforsøg isoleret set giver seks års fængsel.Anklagemyndigheden havde argumenteret for, at teenageren skulle i fængsel i otte år, men retten landede altså på et år mindre.I sin procedure pegede anklageren blandt andet på karakteren af den vold, der blev udøvet, og varigheden af overfaldet som skærpende omstændigheder.Forsvarsadvokat Søren Bech mente, at en straf på fem eller seks års fængsel ville være passende.»Otte år er at skyde langt over mål,« sagde han inden domsafsigelsen.Søren Bech lagde vægt på, at hans klient var meget ung på gerningstidspunktet, og at det derfor har været nemt for den anden hjemmerøver at udnytte den dengang 17-årige dreng/ ritzau/.

Der er noget særligt ved at få et godt, gammeldags håndskrevet brev smidt ind gennem brevsprækken. Det mener de i hvert fald hos postmuseet Enigma. Her synes man samtidig, at især ensomme ældre har fortjent et sådant velskrevet brev med søde ord.Derfor har museet på Østerbro i København åbnet dørene om aftenen, så frivillige kan troppe op og sætte sig med pen og papir og en sød tanke til mennesker, der måske ikke er så velbevandrede på sociale medier.Det skete torsdag aften i sidste uge i samarbejde med den frivillige organisation Post A Letter. Omkring 40 frivillige fra flere lande tog en aften fri til at deltage i brevskrivningen til ensomme ældre, de slet ikke kender.Arrangementet er vigtigt, fordi brevet kræver flere overvejelser og skaber en særlig glæde, fortæller Jane Sandberg, museumsdirektør for Enigma, til kbh.dk." Vi lever i en verden, der er globalt forbundet. Det er fantastisk, men der er også nogle mennesker, der går tabt. Brevet kan være en modvægt til den digitale ensomhed, som mange især ældre måske oplever," siger hun.Museet har haftlignende arrangementer tidligere, blandt andet lige før jul, og frivillige i alle aldre deltager.Flere modtagere af brevene har endda skrevet tilbage til deres nye " ven" i Danmark.Der vil ifølge museet blive afholdt flere lignende brevskrivningsaftener til foråret.krasnik@k.dk 

Offeret for en brutal voldtægt og drabsforsøg på Østerbro i København sidste år slipper for at skulle trækkes gennem en hård ankesag, efter den 30-årige grønlænder Axel Otto Berthel Paaviannguaq Christiansen blev idømt forvaring i byretten i sidste måned.Forvaring er en tidsubestemt straf, hvor den dømte først løslades, når domstolene vurderer, at vedkommende ikke længere er farlig for andre mennesker, og er sammen med livstidstraf lovens strengeste straf.Derfor er det også usædvanligt, at den ikke bliver anket, fordi der ikke ' er noget at tabe' i forhold til at risikere en højere straf.- Jeg har ikke tidligere hørt om forvaringsdomme, der ikke er blevet anket til landsretten. Men jeg kan ikke udelukke, at det er sket tidligere, siger sagens anklager Søren Harbo og tilføjer: - Men jeg synes jo, at det er en korrekt dom, så på den måde er det jo kun tilfredsstillende, ikke mindst for den forurettede.Den nu 39-årige kvinde var 16. august ude på en morgentur omkring klokken seks om morgenen, da hun blev overfaldet og efterladt hjælpeløs i buskadset.Store konsekvenserUnder hendes forklaring var det tydeligt, at overfaldet har haft store både fysiske og psykiske konsekvenser for hende.- Det første, jeg gjorde, da jeg fik at vide, at den ikke var anket, var at kontakte hendes advokat, så beskeden kunne blive givet videre, siger anklager Søren Harbo.Ekstra Bladet har forgæves forsøgt at få en kommentar fra den dømtes forsvarer.linette@eb.dk Jeg synes jo, at det er en korrekt dom.

I den sidste halvdel af 2015 hærgede Besim Ilazi i København.På især Nørrebro og Østerbro overfaldt han kvinder. Han slikkede og ragede på dem, og i et enkelt tilfælde forsøgte han at voldtage en kvinde.Manden, der i retten var iklædt klipklapper og joggingtøj, tog dommen med ro.Et enigt nævningeting kendte manden skyldig i samtlige forhold. Dog blev han frikendt for to forhold for forsøg på voldtægt, men dømt for blufærdighedskrænkelse og ulovlig tvang i stedet.Manden skal også betale erstatning til samtlige kvinder på samlet 179.000 kroner.Manden spurgte forsigtigt, med hjælp fra sin tolk, dommeren, om det var meningen, at han selv skulle betale hele erstatningen? Det meddelte dommeren ham, at det skulle han selv.Groft voldtægtsforsøgUnder proceduren argumenterede senioranklager Sidsel Klixbüll for, at manden skulle straffes med fire års fængsel og udvisning.- Han skræmte piger på hele Nørrebro og skabte angst i en hel bydel, og det bør straffen afspejle, sagde hun i retten.Hun lagde også vægt på, at voldtægtsforsøget var særdeles groft, da det var sket i kvindes eget hjem, og manden havde brækket kvindens næse. Hun nåede at flygte fra manden og søgte hjælp hos en nabo.Modtog dommenMandens forsvarer, Henrik Dupont Jørgensen, mente kun, hans klient skulle straffes med tre års fængsel.- Min strafudmåling lå lidt lavt, så dommen er nok ikke helt skævt sat, sagde han efter domsafsigelsen til Ekstra Bladet.Retten og nævningene fandt dog anklagerens strafpåstand mere passende.Han modtog dommen og anker derfor ikke til landsretten.ann.s.jensen@eb.dk 

60 I MORGEN. Fra barndommen har Jørgen Balle Olesen været vant til at læse gode historier. Hans forældre havde nemlig en bog-og papirhandel på Østerbrogade 200, hvor han voksede op med en vished om, at han i hvert fald ikke skulle lave det samme som sine forældre.I stedet blev han cand. merc., arbejdede i først olieindustrien, flyttede til Bolivia med sin kone og endte siden i Red Barnet i Danmark, indtil hans forældre ikke kunne sælge boghandlen omkring årtusindskiftet. Da endte Jørgen Balle Olesen med at lave lige det, han altid havde planlagt, han ikke skulle. I hvert fald på en måde.Det blev nemlig ikke ved lokalerne på Østerbro. I stedet lancerede han e-boghandel.dk, hvor danskerne kunne købe deres litteratur døgnet rundt. Med årene voksede e-boghandel. dk, købte andre op - blandt andet Saxo. com, som siden har været det navn, der er blevet solgt bøger under. I begyndelsen var netboghandlen et hjørne af forretningen, men i dag er det ikke bare hovedforretningen, men en kæmpe en af slagsen. Ifølge nye tal fra foreningen for internethandlende er det den tredjemest brugte danske netbutik.Boghandlen er delvist blevet solgt fra til JP/Politikens hus. I dag lever Jørgen Balle Olesen af at sælge oplysninger om dem, der køber bøger i hans boghandel.Boghandelen på Østerbrogade har familien endnu.

Teatret Østre Gasværk har rejst 38 mio. kr. i fondsmidler til modernisering af scenerummet.Beløbet er kulminationen på fire års arbejde, fortæller teaterchef Pia Jette Hansen.Hun tilføjer, at indsamlingen begyndte for fire år siden som følge af den kritik, teatret gennem de -senere år har modtaget fra publikum.»Vi har fået mange henvendelser fra publikum om, at man sidder dårligt på vores stole. Det har vi taget alvorligt,« siger hun.Publikum har især brokket sig over smerter i deres kultiverede bagdele efter lange, episke forestillinger.»Og det er klart, at når vi sætter en forestilling som "Jordens søjler" op, der varer tre timer, skal publikum selvfølgelig også sidde godt,« siger Pia Jette Hansen.Teatrets nuværende indretning har stået uændret siden 1980' erne. De nedslidte sæder var også årsagen til, »at man fra fondenes side har set det som det rigtige tidspunkt at investere på,« vurderer hun.Publikums kritik har samtidig gået på vanskelighederne ved at nå op på teatrets bagerste rækker med forestillingerne.Noget, der også vil blive løst med de nye, fleksible tribuner, som kan tilpasses den enkelte forestilling, forsikrer Pia Jette Hansen.Men nye sæder er ikke det eneste mål med de knap 40 mio. kr. Den gamle gasbeholder på Østerbro i København forsynes med en såkaldt "edderkop" til lamper og scenografi, der samtidig vil give teatergæsterne større udsyn i rummet, end de har haft hidtil. Selve scenen får også en overhaling, der betyder, at man fremover kan spille »hele vejen rundt«. »Vi kan i virkeligheden spille som i en arena,« siger Pia Jette Hansen. kvb.

RENOVERING Enemærke &amp; Petersen (E&amp; P) er valgt som hovedentreprenør på renoveringen af Lundevænget med 475 boliger på ydre Østerbro i København.Lundevænget er opført i 1934 som en af Københavns første stok-bebyggelser og aftalen har en værdi af 390 mio. kroner.Det oplyser E&amp; P's moderselskab, MT Højgaard, i en fondsbørsmeddelelse.- Vi plejer at sige, at renovering af almene boliger er vores hjerteblod. Så Lundevænget er lidt af en drømmeordre for Enemærke &amp; Petersen, da projektet kombinerer vores renoveringsfaglighed med vores sociale og dialogprægede tilgang til byggeprocessen, siger adm. direktør Henrik Mielke fra E&amp; P.Lundevænget består fortrinsvist af 2-værelses boliger.De 475 lejligheder er fordelt på 14 boligblokke, som nu moderniseres med respekt for bebyggelsens arkitektur og historie.Beboerne får nyt fælleshusBeboerne kan se frem til nye vinduer, ny ventilation, nyt tag, efterisolering af gavle og udskiftning af samtlige installationer. Derudover skal køkkener og badeværelser moderniseres, ligesom der etableres tilgængelighedsboliger og nye 3-værelses lejligheder.Hovedentreprisen indeholder også opførelsen af et nyt fælleshus.Helhedsplanen for området er skabt af Rambøll, som har leveret både arkitekt-og ingeniørydelser. Kuben Management er genhusningskonsulent.MT Højgaard oplyser, at opgaven vil have en positiv indvirkning på koncernens omsætning og resultat for 2017 og frem. Kontrakten giver dog ikke anledning til at ændre tidligere udmeldinger om forventningerne til den økonomiske udvikling for 2017.
Enemærke &amp; Petersen skal ud over renovering af 475 almene boliger opføre et nyt fælleshus.
Klokken 2.07. Fuldmånen våger over et tyst ydre Østerbro. På en sidevej til Jagtvej tæt ved Fælledparken er der hektisk aktivitet i et kælderlokale hos PM-Distribution. Omkring 20 mennesker sorterer avisbundterne, der kommer kørende ud på transportbånd.Der drikkes kaffe, og de mange nationaliteter driller hinanden ved de store sorteringsborde i ståhøjde.»Ham der kalder vi ' sigøjnernes konge'.Han er fra Rumænien«, fortæller 50-årige Tomasz Markowicz, der ikke mener, at der er nogen danskere, der går med aviser her på Østerbro i København.»De er fra Tunesien, Indien, Pakistan, alt muligt«, siger Tomasz Markowicz på engelsk.Han undskylder, at han ikke har fået lært dansk i de 10 år, han har været her, men der har været for travlt med at gå med aviser.350 aviser skal sorteres ud til ruten langs sidegader ved Østerbrogade på vejen mod Trianglen. Politiken, Børsen, Kristeligt Dagblad, Berlingske, Information og Ekstra Bladet - og nogle af aviserne skal bundtes med elastikker sammen med reklamer. Nøglerne i enorme knebler med koder på skal hentes i et stort gråt pengeskab midt i lokalet.»Det hele skal tjekkes igennem. Det er menneskeligt at fejle, nogen kan have talt galt, og det nytter ikke noget, at jeg står derude med en avis for lidt. For alle vil jo have deres avis«, forklarer han.40 kilo i taskerneMens TV 2 News kører i en endeløs båndsløjfe, er de to irgrønne tasker ved at være klar. 20 kilo per styk og cirka dobbelt så meget i weekenden. Alligevel tramper Tomasz Markowicz i korte bukser og knæbind af sted ned ad Jagtvej i et tempo, så reporteren kun lige kan holde trit, mens ånden damper i den kolde morgen.Nu starter trapperenderiet i opgangene til de højloftede lejligheder med kig ud over Brumleby. Her er facetslebne ruder, høje paneler og stuk. Det allerbedste er, når der er elevator, for så kan Tomasz Markowicz slippe for at buldre op ad alle trapperne.For det skal gå stærkt, når 350 aviser skal finde på plads i rette sprække og lande på rette gulv. Tomasz Markowicz har udviklet og raffineret sit system, så han kan tage omkring 20 specifikke aviser op, flå de rigtige nøgler frem, tjekke sin seddel, som han dernæst stikker i munden, og så tordne op ad den næste stilfulde opgang.Flere steder kan han en genvej, så han kan snuppe en anden opgang på vejen ned, og dermed spare de dyrebare skridt i den daglige kamp mod tyngdekraften og deadline, der er klokken 6.30.Præcis. Jeg stiller mig i vejen for den polske kampvogn for at få ham til at stoppe sit kommandoraid. Jeg spørger, hvad han synes om sine morgener på Østerbro.»Der er ikke kompliceret. Det er bare et hårdt job. Med mange tunge tasker og aviser. Det er op og ned, op og ned. Det er problemet«. Men ellers er det et rart job? »Det er et godt job. Ikke ' rart', men et godt job. Et job er et job«.per.munch@pol.dk .Fakta: SERIEDanmark om morgenenEn ny dag begynder. Politiken tager ud og siger godmorgen.Har du forslag til, hvor vi skal komme på besøg næste gang, så skriv til morgen@pol.dk.
GODMORGEN Polske Tomasz Markowicz har gået med aviser i 10 år. Det er hårdt for knæene.
Skoleleder Per Trudslev på Brøndby Strands Skole måtte kortvarigt afbryde sin skiferie for at skrive et indlæg til eleverne på skolen: »På Brøndby Strand Skole er vi af den opfattelse, at alle vores børn er danske,« skrev han blandt andet som en direkte reaktion på, at Folketinget vedtog en tekst, der skelnede mellem ' indvandrere og efterkommere fra ikkevestlige lande' og ' danskere'.I dag har han stadig kun forundring til overs for, hvad formålet egentligt var med det forslag, som regeringen og Dansk Folkeparti med et snævert flertal fik vedtaget.»Politikerne skulle have tænkt på, at når man kommer med sådan et budskab, rammer det i sidste ende nogle mennesker,« siger Per Trudslev, da BT møder ham på skolen.»Sådan et budskab kan aktivere et had hos nogle,« mener han og nævner de flyers med en fiktiv enkeltbillet til Langbortistan, som Danskernes parti smed i beboernes postkasser.Billedet af Brøndby er misvisendeDet hele er med til at forstærke og opretholde et billede af Brøndby Strand, som han mener er misvisende. Selv bor han i København og har tidligere arbejdet på en skole på Østerbro. Han mærker tydeligt forskel på, om man på skoleudflugter siger, man er fra Østerbro eller Brøndby Strand.Og netop af den grund, er skolens elever virkelig velopdragne, mener han: »Det skyldes også, at vores lærere er klar over, at når vi er på udflugt, så falder dommen med det samme: Var det Brøndby Strand, I sagde, I kom fra? - Den dom falder for eksempel ikke så hurtigt over børn fra Østerbro,« siger han.Det billede kan fire af hans elever fra niende klasse genkende.»Når folk hører, man er fra Brøndby Strand, spørger de, om man tit er oppe at slås,« siger 15-årige Victor Frederiksen fra 9. C. Ved siden af ham sidder tre andre elever fra niende klasse, alle opvokset i Brøndby Strand.Er der en slags opdeling mellem etnisk danskere og ikke etniske danskere herude? »Overhovedet ikke,« svarer de fire elever i munden på hinanden. »Vi er et stort mix, vi er en del af hinanden,« siger Niklas Thode, hvis mormor er indvandret fra Finland.80 forskellige nationaliteterHanan El-Mahdadoui nikker: »Folk udefra ser det måske som meget opdelt. Men vi fire, der sidder her, bor i Brøndby Strand og kommer fra vidt forskellige steder. Vi ser ikke på, hvor man kommer fra, men på hvem man er,« siger hun.I modsætning til et flertal i Folketinget er de ikke bekymrede for, at der kommer flere indvandrere og efterkommere end etniske danskere i Brøndby Strand. De er vokset op blandt højhusenes gårdmiljøer mellem andre børn fra 80 forskellige nationaliteter. Den måde, som Brøndby Strand fremstilles på af politikere og i medierne virker virkelighedsfjern for dem.Alting gøres værre, end det er, siger de. Og regeringen og DF's omdiskuterede vedtagelse om indvandring vækker også forundring.»Når man vælger at gå i regering, tænker jeg, at man skal være et parti for Danmark som helhed - ikke for en bestemt folkegruppe,« siger Hanan El-Mahdaoui.Niklas Thode nikker. »De vil bestemme, hvornår man er dansk. Det kan de jo ikke. De kan ikke styre ens følelser.Det de prøver på er ligesom et diktatur,« siger han.jani@bt.dk jenh@bt.dk '' Når folk hører, man er fra Brøndby Strand, spørger de, om man tit er oppe at slås Victor Frederiksen '' På Brøndby Strand Skole er vi af den opfattelse, at alle vores børn er danske Per Trudslev, skoleleder.Fakta: SAGEN KORTBrøndby Strand er blevet centrum for en ophedet debat om indvandring, fordi over halvdelen af beboerne i dag er indvandrere og efterkommere af indvandrere.Regeringen og DF fik med et snævert flertal i sidste uge stemt et såkaldt forslag til vedtagelse igennem, hvor de på baggrund af beboersammensætningen i Brøndby Strand udtrykte bekymring: " Folketinget konstaterer med bekymring, at der i dag er områder i Danmark, hvor andelen af indvandrere og efterkommere fra ikkevestlige lande er over 50 pct.Det er Folketingets opfattelse, at danskere ikke bør være i mindretal i boligområder i Danmark.".
BT FLYTTER IND Brøndby Strand Skoles elever og deres forældre fik for nylig en særlig besked fra skolelederen: Alle vores børn er danske - uanset hvad Folketinget siger.
Hvor bor du?»På Østerbro, i Rosenvænget Kvarteret.Der er store lejligheder med børnefamilier og sådan nogle som mig selv, der har boet der i mange år. 30 år, faktisk, for ellers havde jeg ikke råd til at bo der. Da vi flyttede derud, var der en masse små butikker, slagtere, bagere og en gammeldags kaffebar lige overfor. Men efter Parken åbnede, er kvarteret blevet mere præget af kædebutikker og burgerrestauranter, der servicerer dem, der skal derind og se fodbold eller til koncert. Ellers er der ikke sket meget. Østerbro har en vis kedsommelighed i sig«.Hvor drikker du din kaffe?»Der er åbnet en kaffebar, som jeg gerne vil anbefale: Mariannes Kaffebar i Slagelsegade.Det er økologisk, de laver en dejlig brunch, serverer smørrebrød, og så laver Marianne en sindssygt god kaffe.Jeg bruger det rigtig meget til at holde møder. Det er et lille bitte sted i en røvsyg gade, hvor hun bare har stillet to borde ud foran og gjort det hyggeligt og dejligt«.Hvad ville du lave, hvis du skulle holde ferie i København?»Jeg ville gå ned til vandet, tage en dukkert og tage ud at sejle. Og så ville jeg gå på museer og gallerier. For eksempel på Statens Museum for Kunst og på galleri Christian Andersen i Nordvest, hvor kvarteret er ved at vågne som noget nyt, der bliver vidunderligt med tiden«.Hvis du skulle på date, hvor ville du så invitere din mand hen?»Ud på en af mine yndlingsrestauranter.Jeg elsker de italienske. Min families anden dagligstue er Hos Fischer nede på Victor Borges Plads, men jeg elsker også Famo Metro og Famo i Saxogade. Det der velsmagende køkken, som er afhængigt af enkle, afgørende greb og gode råvarer.Man får det godt af det. Og så har jeg opdaget en ny italiensk: Cicchetti på Nørrebrogade.Den er jeg helt vild med. Jeg kan godt lide deres koncept med en masse små retter. Og så kan man komme der til sent og få mad klokken 21.30.Jeg savner, at der er flere steder, hvor man kan komme og spise sent om aftenen.Når vi teaterfolk går ud efter en forestilling, er det på de brune værtshuse for at få en øl«.Har du et yndlingskvarter?»Jeg er vild med kvarteret omkring Guldbergsgade og Møllegade på Nørrebro.Der ligger en michelinrestaurant, Det Fri Gymnasium, Empire Bio, små cafeer, den jødiske kirkegård og en vidunderlig boghandel. Det er for mig landsby og storby på en gang«.Hvor finder du ro i byen?»Det bedste ved København er, at byen ligger ved vandet. Jeg arbejder ovre på Holmen, og så tager jeg ned til stoppestedet, et kvarter inden den kommer, og så nyder jeg bare at stå der ved vandet.Jeg elsker den vandbus. Man kommer ud på vandet og kan stå ude i stævnen og blive blæst igennem. Byen bliver ikke smukkere, end den er ude fra vandet«.Bader du i byen?»Ja, alle mulige steder. Jeg ved ikke, om det er helt lovligt, men ude på Holmen hopper vi i vandet ved Den Danske Scenekunstskole og også nærmest dagligt ude ved Svanemøllestranden, hvor der er kommet en lang mole, man kan bade fra. Jeg nyder sådan et fyraftensbad«.Så du bruger ikke havnebadene?»Der er for mange mennesker, og det skal også være lige der, hvor jeg nu er«.Hvor dufter byen bedst?»Også nede ved vandet. Nogle gange får man en rigtig havduft med tang og det hele helt ind på Østerbro. Og ellers er det bare fem minutter på cyklen, og så har man den der fornemmelse i næsen«.Hvad ville du ændre i København?»Gøre noget ved bolignøden for dem, der ikke er totalt loadet. For det er dem, der gør byen sjov, interessant og levende.De unge, kunstnerne, småbørnsfamilier og studerende. Det er ikke, fordi pladsen ikke er der. Den bliver bare brugt forkert. Og så vil jeg lovgive om, at man ikke må cykle med noget i ørerne.Jeg ser næsten dagligt nogle, der vælter, bliver klippet eller klipper nogle andre på cyklen, fordi de ikke kan høre. Jeg har endda set én blive kørt ned. For mig er det at køre med noget i ørerne lige så dumt som at køre spritkørsel«.Hvad er det grimmeste sted i byen?»De, der står bag Marriott Hotel og Kalvebod Brygge, skulle skamme sig. Lige bagved viser SEB Bank, som er tegnet af arkitekten Lene Tranberg, hvordan det skal gøres. Den ligger så smukt med skatebaner, forskellige niveauer og træer. Hvis jeg var overborgmester, ville jeg sætte Lene Tranberg til at stå for samtlige nybyggerier«.birgitte.kjaer@pol.dk 
Skuespiller Tina Gylling Mortensen bruger Københavns havn til både ro og bad. Fra i aften og sommeren over kan hun opleves i ' Don Ranudo' på Grønnegårds Teatret.
I 2005 gjorde Jørgen Balle Olesen et køb, som skulle vise sig at blive en usædvanlig god forretning.Dengang var online-handel for de fleste en lidt abstrakt måde at købe varer på, men Jørgen Balle Olesen, der er vokset op i et boghandlerhjem på Østerbro i København, havde kigget mod USA og set, at folk i stigende købte ind online.Han var allerede i 2001 begyndt at sælge bøger via nettet og med købet i 2005, fik han for alvor slået hul i muren.Virksomheden, som han købte, var netboghandelen Saxo. com, som var grundlagt af forlagene Gyldendal og Munksgaard og opkaldt efter Saxo Grammaticus. Oprindeligt var ideen, at kunderne kunne bestille bøger via Saxo.com og så hente dem i deres lokale boghandel.I løbet af kort tid gjorde Jørgen Balle Olesen Saxo til en moderne netboghandel, hvor man købte og betalte på nettet og fik bøgerne sendt direkte hjem.»Jeg kunne se, at der var et potentiale, og at de andre sov i timen. Det spændende for mig var, at man kunne købe bøger uden at skulle ind i en butik.Der var noget tryllekunst over det,« siger Jørgen Balle Olesen i dag.Det er gået ham godt. Der er godt 80 ansatte, og Saxo står for ca. 80 pct. af online-salget af bøger i Danmark og 20 pct. af det samlede danske bogmarked. Jørgen Balle Olesen er med andre ord blevet en af bogmarkedets store spillere.Hans forældre overtog i 1961 boghandelen på Østerbrogade 200, som han i dag driver videre ved siden af Saxo.com.»Både min søster, som er blevet forlægger, og jeg selv er vokset op med at skulle hjælpe til i butikken, og det var også bøger og boghandel, som vi talte om ved middagsbordet. Begge mine forældre læste meget - min mor nærmest en bog om dagen. Jeg elsker også selv at læse. Med bøger har man næsten to liv - det daglige og så det magiske og vilde, man møder i bogen,« siger Balle Olesen.Efter studentereksamen besluttede han sig for at gå en anden vej end forældrene, fordi 24-7-jobbet som selvstændig ikke virkede tillokkende for en ung mand med udlængsel. Derfor uddannede han sig til cand. merc., og i nogle år arbejdede han for norske Statoil, inden han kom til at arbejde med ulandsprojekter for Danida og Red Barnet.Han har bl. a. stået for uddannelse af barfodslæger i Bolivia og arbejdet som international projektadministrator i lande som Rwanda, Uganda, eks-Jugoslavien og Azerbadjan. Siden 1998 har han beskæftiget sig med salg af bøger, lydbøger og e-bøger, og spørger man ham om bogens fremtid, er svaret fuldt af forår.»Vi får mere og mere fritid pga. af robotter og kunstig intelligens, og det vil føre til en kulturel renæssance, så jeg er ikke bekymret for den trykte bog. Den vil ikke blive ramt på samme måde som salget af plader og DVDer. Online-salget af bøger vil stige - bogen er en vare, der egner sig godt til den salgsform.« Men hvad med den gode gamle boghandel, hvor kunderne kan dufte bøgerne, bladre og spørge om råd? Er boghandlersønnen fra Østerbro ikke ked af, at mange boghandlere må dreje nøglen om? »Jeg har jo stadig butikken på Østerbrogade, og den tilbyder noget andet end nethandelen. Engang kendte boghandleren de enkelte kunder og vidste, hvad de ville have. Sådan er det ikke mere.Teknologien kan noget andet og er ved at tage over, og den udvikling er jeg med til at skubbe til med en blanding af algoritmer og litteraturkyndige medarbejdere. Men det ville da være dejligt, hvis der i hver en by var en boghandler, ligesom der skal være et bibliotek,« siger Jørgen Balle Olesen.ma@berlingske.dk Fakta: JØRGEN BALLE OLESEN Blå bogSøn af boghandlerægteparret Inge og Per Olesen, der 1961-2000 drev BOGhandelen på Østerbrogade i København. Sønnen overtog forretningen i 2000 og købte i 2005 netboghandelen Saxo.com.Student fra Gl. Hellerup Gymnasium 1977 og cand. merc. fra Handelshøjskolen i København 1984.Som succesfuld iværksætter rådgiver han unge virksomheder.Fik i 2015 prisen, Internet Pioneer Award. Sidder i Dansk Industris-udvalg for e-business.Har tre børn på hhv. 24, 21 og 18.Fraskilt, men har en kæreste. Bor på Østerbro i København.Han holder af at være i fritidshuset i Sverige, hvor han bl. a. bruger tiden på at læse - både bøger om innovation og teknologi, biogra-fier og skønlitteratur.
60 i morgen. Jørgen Balle Olesen har gjort Saxo til landets største olineboghandel. Han er vokset op i en boghandlerfamilie, elsker at læse og tror på en lys fremtid for den trykte bog.
BOLIGER Onsdag blev første spadestik taget til et nyt boligbyggeri med 160 lejligheder i Cortex Park ved Odense Universitet.Det er Humlebo Gruppen, der har udviklet projektet, som opføres af Dansk Boligbygs Odense-afdeling i totalentreprise.Og det er langt fra de eneste byggerier, som Dansk Boligbyg skal bygge i Odense i den kommende tid. Således har boligentreprenøren og Humlebo Gruppen yderligere indgået aftale om to totalentrepriser til en samlet værdi af 258 mio.kroner på den tidligere Coop-grund på Østerbro i Odense.De tre projekter har ikke været i udbud, men er udviklet i et tæt samarbejde mellem bygherre, totalentreprenør og rådgivere: - Humlebo Gruppen er ejet af Vagn Rasmussen, som jeg har haft et godt og tillidsfuldt samarbejde med igennem mange år. Den tillid er årsagen til, at det er lykkedes os at lande disse opgaver, fortæller Per Andersen, der er afdelingsleder hos Dansk Boligbyg i Odense.Skaber et solidt fundamentDet er lidt mere end syv år siden, at Per Andersen bankede på døren hos Dansk Boligbyg i Horsens med et forslag om at starte op på Fyn.Virksomheden var dengang så småt begyndt at få opgaver på Fyn, og daværende direktør Ole Rasmussen var hurtigt med på idéen om mere lokal tilstedeværelse i det fynske Per Andersen, der har en fortid i MT Højgaard og Arkitektgruppen, fandt hurtigt både lokaler, opgaver og ansatte, og den nye afdeling fik således, hvad han selv har betegnet som en lodret start.I dag beskæftiger Dansk Boligbyg 10 mand i Odense.Og med de nye entrepriser, hvoraf de to stryger helt til tops på listen over afdelingens hidtil største, synes fundamentet for de kommende år nu ganske solidt.- Vores ordrebog er godt fyldt op, men vi har styr på organisationen og øjnene åbne for nye muligheder, siger Per Andersen.Dansk Boligbygs nye projekterDansk Boligbyg i Odense skal for Humlebo Gruppen bygge 456 etageboliger med et samlet etageareal på 36.400 kvm. Der er tale om tre projekter, der igangsættes næsten parallelt med start den 4. september. Projekterne omfatter henholdsvis 160 boliger i Cortex Park ved Odense Universitet samt 240 og 56 boliger på Østerbro.Projektet med opførelse af 160 lejligheder i Cortex Park omfatter seks punkthuse i 4-5 etager og med 2-, 3-og 4-værelses lejligheder på 64-102 kvadratmeter.Odense-firmaerne Archidea og OBH er henholdsvis arkitekt og rådgivende ingeniør. De første boliger bliver afleveret ultimo 2018, og hele projektet skal være afsluttet i maj 2019. Det samlede etageareal bliver på 13.500 kvadratmeter. Humlebo Gruppen har undervejs i processen solgt projektet videre til 3C Groups.På den tidligere Coop-grund på Østerbro i Odense skal Dansk Boligbyg opføre 296 etageboliger, fordelt med to projekter på henholdsvis 18.500 og 4.500 kvadratmeter med Odense-firmaerne Creo og Niras som arkitekt og rådgivende ingeniør. Det største af de to projekter er solgt til Topdanmark Ejendom og omfatter fire karréer, der indrettes med 240 lejligheder med 2, 3 eller 4 værelser i størrelser fra 59 til 108 kvadratmeter. Det mindste projekt omfatter 56 lejligheder på et tilstødende byggefelt.
Horsens-entreprenøren skal udføre tre totalentrepriser med i alt 456 nye boliger.
Der er ingen nummererede pladser til kammeroperaen " Silent Zone" under søndagens, førstedagen for Copenhagen Opera Festival, urpremiere i Kulturhuset Understationen på Østerbro.Ja, der er knap nok pladser, blot et par stole her og der, som publikum kan benytte, hvis man har brug for en pause i vandringen omkring scenen.For man er inviteret indenfor i et tilsyneladende almindeligt dansk hjem med mange " åh-så genkendelige" enkeltheder: køjeseng i børneværelset, ringspil i plastic i dagligstuen, støvsuger, fjernsyn, havregryn og Nutella på køkkenbordet. Men man skal ikke mange minutter ind i forestillingen, før man fornemmer, at noget er gået grueligt galt for far, mor og børn i denne fortielsesopera, komponeret af Louise Alenius, der også har skrevet den engelsksprogede tekst." You were alone in the silent zone" (du var alene i stilhedens zone) synger sønnen på et tidspunkt til sin søster.Vi bliver snart klar over, at der er tale om nogle alvorlige overgreb, som har fundet sted i børnenes og forældrenes soveværelser. Musikkens stringente og suggestive karakter mere end antyder traumerne, inden der overhovedet er sat ord og handling på.Vi befinder os som sagt udenfor, men lige udenfor. Vi kan liste rundt og kigge ind i de forskellige værelser, som var vi potentielle købere under en fremvisning af boligen.Vi kan studere de mange medvirkende på klos hold, og det vrimler med skikkelser i stuerne. For vi ser også familiens stumme dobbeltgængere, og vi følger de medvirkende musikere, fem i tallet: en violinist, en bratschist, en cellist, en kontrabassist og en pianist. De bevæger sig stumt omkring i stuerne, men man ved aldrig, hvornår man hører en klagende cellopassage eller et par heftige akkorder fra klaveret." Silent Zone" er 70 minutters knugende intensitet uden så meget som antydningen af et smil fra de optrædende - eller fra os iagttagere, for den sags skyld. Helt frem til slutningen, hvor det kulminerer i en ny morgenmadsscene: Datteren smadrer havregrynspakken mod bordet, så grynene fyger ud over køkkenet, sønnen kaster gang på gang op, moderen ser mere end almindeligt hærget ud med Nutella-striber i ansigtet og fingrene sammenfiltret i en dejmasse, der synes at klæbe sig til ansigt og sjæl. Som udtryk for, at det ikke længere er muligt at gøre skaden god igen.At denne sammenblanding af en kammeropera og et " snigerbesøg" fungerer så fint, har Louise Alenius sammen med instruktøren Tue Biering og scenografen Ida Grarup Nielsen naturligvis en stor del af æren for, men de er godt hjulpet af tre topprofessionelle sangere: Gitta-Maria Sjöberg som moderen, Sten Byriel som faderen og Morten Grove Frandsen som sønnen.Ying-Hsueh Chen spiller datteren, formummet i en kanindragt.Hun hverken synger eller taler, men ytrer sig via sit percussionspil.Trods sin gennemgående grumhed er " Silent Zone" med sin intensitet og kunstneriske konsekvens en flot forestilling. Den spiller på Østerbro den 2., 7., 8. og 9.august, alle dage kl. 18 og 21, og turnerer desuden rundt i landet frem til 1. september.Der er mange andre spændende tilbud under Copenhagen Opera Festival, men tag først og fremmest ud på Østerbro og oplev selv, hvordan det står til i familien.kultur@k.dk 
koncert " Silent Zone" er en usædvanlig og gribende kammeropera.
I virkeligheden er vi ikke slet ikke verdens lykkeligste folk (...), vi er bare dem, der har de allerlaveste forventninger«, udbryder komikeren Omar Marzouk.Joken er en del Marzouks standup-indslag, og de godt 400 tilskuere på Teater Republique på Østerbro i København slipper rødvinsglassene og bryder ud i klappen og kæmpegrin. Men komikerens næste kommentar er ikke for sjov.»Der er sket en tydelig forandring af Danmark de senere år. Da jeg begyndte at lave standup for 20 år siden, grinede hele publikum, når jeg lavede sjov med danske værdier og normer. Men i dag er der altid en 20-30 procent, som krydser armene og rynker brynene, når jokesene handler om vores kultur«, siger han.Og netop spørgsmålet om, hvad Danmark og danskerne egentlig er for en størrelse i dag, er anledningen til, at Marzouk - og flere andre danske kulturpersonligheder - er bænket på scenen i den gamle kanonhal på Østerbro.Initiativtagerne er britiske BBC, hvis radioprogram ' The Arts Hour on Tour', der en gang om måneden rapporterer fra en ny storby et sted på kloden, denne uge har valgt at lægge vejen forbi Danmark for at se nærmere på »verdens lykkeligste land«.Ramsaltet ramsløgMen i modsætning til store dele af den internationale mediedækning af Danmark, som i grove træk har fremstillet det lille land langt mod nord som mestendels bestående af Sarah Lund-sweatre, dogmefilm, ramsløg, små havfruer og store smil, er vært Nikki Bedi og resten af BBC-holdet kommet for at kradse lidt i den lykkelige overflade.For risikerer »en kultur gennemsyret af demokratisk sindelag, samarbejde, lighed og åbenhed« i virkeligheden at virke kontraproduktivt på udviklingen af kunst-og kulturlivet? Og er alting virkelig så perfekt i »the fairy-tale country«, som man kan få indtrykket af gennem lykkeindekser og rejsereklamer? Det er spørgsmål som disse, som aftenens vært Nikki Bedi stiller panelet, der foruden Omar Marzouk består af forfatter Jussi Adler-Olsen, skuespiller Birgitte Hjorth Sørensen, dj-duo Den Sorte Skole, sanger Marie Key og instruktør Lone Scherfig.Og måske har BBC fat i noget centralt, måske er virkeligheden ikke længere så rosenrød herhjemme, mener sidstnævnte.»For mig at se er der blevet større forskel mellem rig og fattig. Vi danskere har mindre at være stolte af i dag end tidligere.Og derfor skal privilegerede kunstnere som os, der sidder her i aften, tage ansvar og bruge vores magt til at forbedre samfundet«, siger Lone Scher-fig og tilføjer: »Men der hersker stadigvæk en udpræget lighed både i filmverdenen og samfundet generelt. Snart sagt enhver runner på et filmset forventer jo at kunne instruere i løbet af et par år. Så på den måde er vi meget udramatiske og egalitære i Danmark, og det er enormt afslappende.Medmindre man er krimiforfatter, selvfølgelig«, siger hun grinende og albuer sin sidemand Jussi Adler-Olsen.For ham kommer ligheden og friheden blandt andet til udtryk ved, at forfattere kan skrive stort set hvad som helst om hvem som helst, forklarer han.»Hvis jeg ville, kunne jeg jo uden problemer slå hele regeringen ihjel i en af mine bøger. Ingen er fredet - måske på nær kongehuset. Ej, der var sgu også et par stykker, jeg godt kunne slå ihjel«, fortæller han og griner ud til publikum.Men netop ligheden og sikkerheden, som vi normalt bryster os af, kan samtidig risikere at være en hæmsko for kunsten, indvender Martin Højland fra Den Sorte Skole.»Ny og banebrydende kunst skabes jo ofte gennem en kamp - mod sig selv eller systemet eller noget tredje - men her er vi sgu ret magelige allesammen. Vi har det så godt, at jeg ikke tror, det næste spændende og provokerende vil komme fra Danmark. Det har vi simpelthen for lidt på spil til«, siger han og bakkes op af Lone Scherfig.»Det er jo faktisk ret pinligt, at de mest innovative ting i øjeblikket sker i de store firmaer og ikke i de kunstneriske miljøer«, siger hun.Mere end København' The Arts Hour on Tour'-programmet består af langt mere end bare liveshowet onsdag aften. I dagene op til har BBCholdet nemlig været rundt i hovedstaden med Martin Højland fra Den Sorte Skole som guide. Radioprogrammet vil gerne vise »det Danmark, du ikke finder i guidebøgerne«, fortæller Nikki Bedi, som blandt andet har besøgt Kødbyen, Cisternerne i Søndermarken, Assistens Kirkegård, BIG og Folkehuset Absalon på Vesterbro.Men de fleste af destinationerne - såvel som panelgæsterne for den sags skyld - er relativt velbeskrevne blade i guidebøger og internationale medier, og som en kvinde blandt publikum bemærker undervejs i showet, »er det største problem, vi har i Danmark, at der bliver længere og længere mellem by og land - eller hovedstaden og resten«. »Og nu sidder vi så her, nogle hundrede privilegerede akademikere på Østerbro og fortæller, hvordan vi oplever Danmark, men der findes også en anden virkelighed, et andet Danmark, og det må vi ikke glemme«, uddyber hun.Kommentaren modtager et af aftenens største bifald. Og Omar Marzouk følger op, da han stiller spørgsmålstegn ved, om vi alle har samme opfattelse af, hvad det vil sige at være dansk.»Vores største krise er, at vi ikke længere er enige om, hvad det er for nogle værdier, der egentlig definerer os. Hvad fanden er danskhed egentlig i dag? Og kan man overhovedet snakke om ' os' danskere længere?«.The Arts Hour on Tour fra Danmark sendes på BBC World Service, der kan høres på DAB+, 28. januar kl. 16 samt 29. januar klokken 10.johan.bendtsen@pol.dk 
BBC satte i denne uge danske kulturpersoner stævne for at kradse lidt i overfladen på det »åbne og inkluderende lille land, hvor solen aldrig skinner, men alle alligevel er lykkelige«.
Det har været et godt år på den klassiske musikfront, konstaterer Kristeligt Dagblads musikanmelder Peter Dürrfeld.Et af årets første højdepunkter fandt meget sigende sted i Aarhus, der i 2017 har været europæisk kulturhovedstad.Det var David Bruces opera " Intet", baseret på ungdomsromanen af samme navn, som i begyndelsen af året fik fem stjerner her i avisen.Mens det i denne opera var den danske ungdom, der var i fokus, var det senere på foråret Mellemøsten. Her indtog The West Eastern Divan Orchestra Aarhus, og det var for musikanmelderen en særlig oplevelse." Det fantastiske ved det orkester er, at der sidder dedikerede arabiske og jødiske unge over for hinanden og spiller sammen. Idéen er at vise, at musikere godt kan spille sammen på tværs af politiske eller etniske skel. Det er så heller ikke hver dag, at et verdensberømt orkester spiller i Danmark, så det var flot besøg i Musikhuset Aarhus," siger Peter Dürrfeld, der da også gav koncerten seks stjerner i sin anmeldelse.Begejstringen for Aarhus stopper ikke der. Musikanmelderen fremhæver også Bo Holtens Luther-opera, hvis første akt blev opført i Musikhuset, hvor Peter Dürrfeld kvitterede med fem stjerner, urpremieren på en modig operaversion af Susanne Biers film " Brødre" til tre stjerner og den legendariske amerikanske pianist Philip Glass' koncert, der fik fem stjerner i avisen." Det er påfaldende, hvor umådeligt stærkt Aarhus har stået hele året. Aarhus har i den grad på musikkens område levet op til prædikatet som kulturhovedstad 2017," siger Peter Dürrfeld.Men det er ikke kun Aarhus, der har leveret. Af andre store oplevelser fra året, der snart er gået, fremhæver Peter Dürrfeld også Odense og nærmere bestemt Alexander Vedernikovs " fantastisk flotte fremførelse af Beethovens niende symfoni", der fandt sted i september.Når man taler om 2017, kan man heller ikke komme uden om, at det var 200-året for den danske komponist Niels W. Gades fødsel, lyder det fra musikanmelderen: " I 2015 var det Carl Nielsens 150 år, der kom til at tegne musikåret. I år har vi haftNiels W. Gade." 200-året for komponisten blev markeret under koncerter i DR Koncerthuset, hvor " Elverskud", der fik fire stjerner her i avisen, blev opført, samt i Ribe, hvor man i år ganske særligt havde ladet Niels W.Gade influere på den faste Rued Langgaard Festival."' Elverskud' blev opført midt på domkirkepladsen under åben himmel. Sangerne klarede det fantastisk, og da Ribe jo også er en turistby, kom der turister forbi undervejs, og forældre med barnevogne, der stoppede op. Det blev meget nærværende," siger Peter Dürrfeld, der gav fire stjerner til koncerten.Også i landets hovedstad var der store musikoplevelser at høste. Heriblandt Operaens premiere på Jake Heggies " Dead Man Walking", som anmelderen kalder en " meget stærk oplevelse": " Selve historien, der foregår på en amerikansk dødsgang og handler om dødsstraffens berettigelse, tro og moral, er gribende. Derudover gav den verdensberømte baryton Johan Reuter, der sang hovedrollen, en stærk scenisk præstation," siger Dürrfeld, der tilbage i januar gav operaen fem stjerner.Men også en mindre scene bød på en oplevelse, som anmelderen endnu ikke har sluppet. Den moderne opera " Silent Zone", hvor man lukkes ind i " en families hjem" og kommer helt tæt på skuespillerne, blev opført i Kulturhuset Understationen på Østerbro under Copenhagen Opera Festival i august og fik fem stjerner af Peter Dürrfeld.Anmelderen var ellers på forhånd skeptisk, men gik imponeret hjem." Det er en meget stærk og eksperimenterende dansk opera, som viser en helt ny mangfoldighed i måden at tænke og lave opera på. Den greb fat om noget moderne uden at være påtrængende og vulgær, og musik og tekst, der er skrevet af Louise Alenius, gik op i en højere enhed," siger Peter Dürrfeld.Og det eksperimenterende skal der også være plads til i den klassiske genre, mener anmelderen, der netop synes, at 2017 har udmærket sig ved vellykkede eksperimenter. J 3Eksperimenterende forestillinger: Der er i løbet af året blevet eksperimenteret på landets scener, særligt er der blevet eksperimenteret med operagenren. Her kan nævnes Opera Hedelands udendørsopsættelse af " La Bohéme" (fem stjerner), " Rigoletto" i Operaen (tre stjerner), hvor en lejemorder kører rundt på en trehjulet cykel, operaopsætningen af Susanne Biers " Brødre" i Musikhuset Aarhus (tre stjerner) og " Silent Zone" på Kulturhuset Understationen på Østerbro i København (fem stjerner). Hvis operaen skal være en levende kunstart, skal der, selvom det også kan betyde, at der nogle gange rammes forkert, være plads til at eksperimentere, mener Peter Dürrfeld, og det har der været mod til i 2017.andersen@k.dk Fakta: Årets tendensÅrets bedste cd-udgivelserAndrás Schiff Plays Bach (French Suites, Italian Concerto, Ouverture). EuroArts 2058134. Fik seks stjerner af Peter Dürrfeld i en anmeldelse i avisen den 25.januar.Rossini: William Tell (Guillaume Tell) - Royal Opera House. Dirigent: Antonio Pappano. Opus Arte dvd/ bluray: OA BD87195 D. Fik seks stjerner af Peter Dürrfeld i en anmeldelse i avisen den 4. december.Årets største oplevelseOperaen " Silent Zone" blev opført i et " hjem", som publikum blev lukket ind i. Den nytænkende opera i Kulturhuset Understationen på Østerbro i København var for Kristeligt Dagblads musikanmelder Peter Dürrfeld den største musikalske oplevelse i 2017: " Man kom ind i et rum med genkendelige elementer fra et dansk hjem som støvsuger, fjernsyn og havregryn og Nutella på køkkenbordet. Som publikum blev man lukket helt ind i det, der virkede som en slags stort dukkehus, hvor man næsten kunne røre ved skuespillerne. Man fornemmede, at der var sket noget i den her familie. Det viste sig så senere at være alvorlige overgreb mod børnene, der har fundet sted i forældrenes soveværelse. Det var en meget stærk oplevelse og viser, at opera ikke behøver at være noget, der foregår på en stor scene," siger Peter Dürrfeld.
For Kristeligt Dagblads musikanmelder har 2017 blandt andet budt på markeringen af 200-året for komponisten Niels W. Gades fødsel og mange musikalske oplevelser i kulturhovedstaden Aarhus.
Ni bandefolk blev torsdag aften anholdt, efter at politiet i et område på Nørrebro i København fandt to skydevåben.Der er tale om - erfarer Ekstra Bladet - ni personer, som har en tilknytning til banden Loyal To Familia.Politiet har dog ikke oplyst yderligere om personernes bandetilhørsforhold.Politiet oplyser ikke, hvad de ni mænd er sigtet for, men skriver i en pressemeddelelse, at mændene blev anholdt i et område, hvor politiet fandt to våben.Der er tale om en skarpladt pistol samt en maskinpistol med tre tilhørende magasiner fyldt med patroner.De blev fundet i et grønt område ved Rovsingsgade, som forbinder det ydre Nørrebro med det ydre Østerbro.Banden Loyal To Familia (LTF) spiller ifølge politiet en central rolle i forbindelse med flere af den seneste tids skudepisoder i hovedstaden.Politiet har oprettet en såkaldt visitationszone, som omfatter Nørrebro, Nordvest-kvarteret, Brønshøj og flere andre bydele. Her henviser man netop til en kon-flikt mellem LTF og andre grupper som begrundelse for visitationszonen.Zonen giver politiet ret til uden nogen konkret mistanke om noget ulovligt at kropsvisitere folk, der opholder sig i det offentlige rum. Også biler må politiet uden videre ransage.Leder fængsletI den forgangne weekend blev LTF-figuren Shuaib ' Shebbi' Khan anholdt og fængslet.Han anses for at være leder af den berygtede bande.Anholdelsen af ham var dog ikke relateret til bandekonflikten, men drejede sig om nogle verbale trusler mod en politimand.Truslerne blev fremsat under en visitation på Blågårds Plads på Nørrebro.Shuaib Khan selv siger, at der ikke er tale om trusler, og nægter sig derfor skyldig i sigtelsen.fish/Ritzau.

Michael Svane, 60Direktør, Kokkedal, bliver 60 år 31. juli.Michael Svane er født og opvokset på en gård i Errindslev på Lolland. Han blev student fra Maribo Gymnasium 1977 og cand. jur. fra Københavns Universitet 1982.Juraen blev i starten et dobbelt levebrød.Udover et sekretærjob i Justitsministeriet var Svane en årrække universitetsmanuduktør i Folke-og EF-ret.Oprindelig stilede Michael Svane mod en karriere i EU via Justitsministeriet, men skiftede undervejs til Industrirådet, DA, Danske Vognmænd og HTS-I. Industrirådet havde brug for ekspertise i handelspolitik og EU-ret. Den kunne Svane levere. Senere det samme i Dansk Arbejdsgiverforening, som direktør hos Danske Vognmænd og for Dansk Transport og Logistik, hvor han som ordførende sloges i medierne og på de bonede gulve for erhvervets legitimering og med bramfri ord på talerstole mod oppositionelle vognmænd, der bryder rækkerne og skader imaget.Michael Svane var formand for TØF, Transportøkonomisk Forening fra 2007.Siden 2008 har han været direktør for DI Transport og direktør for Brancheforeningen Dansk Luftfart. Og bl. a. formand for Transport Commitee of Business Europe fra 2014 og bl. a. også været bestyrelsesmedlem i Rønne Havn A/ S. Desuden holder han foredrag i ind-og udland om transport-og infrastruktur og EU.Michael Svane er gift med Karen Svane, der også er jurist, og han er far til tre.Per Hemmer, 60Advokat, partner, Charlottenlund, bliver 60 år 31. juli.Per Hemmer blev cand. jur. i 1982 ved Aarhus Universitet og i 1987 Master of Comparative Law fra University of Miami.1989 blev han partner i det daværende Søgaard-Christensen Advokatfirma i Aarhus, der efter flere fusioner blev en del af Bech-Bruun. Per Hemmer fik 1991 møderet for Højesteret og er medlem af Højesteretskranken.Blandt danske og internationale energiselskaber og offentlige myndigheder er Per Hemmer kendt som én af branchens mest erfarne advokater inden for olie og gas, offshore vind og lovgivningsmæssige energispørgsmål. Han rådgiver blandt andet nogle af de største nationale og internationale energi-og forsyningsvirksomheder inden for olie, gas og vindenergi (onshore/ offshore), affaldssektoren mv. samt en række danske og udenlandske olie-og gasklienter vedrørende licens-og kontraktforhold.Den internationale guide til verdens førende advokatvirksomheder, International Financial Law Review (IFLR), omtaler Per Hemmer som en respekteret og dygtig advokat, der har sikret Bech-Bruuns energiog infrastrukturpraksis en placering blandt de allerbedste i landet. Derudover fungerer Per Hemmer som ekstern censor ved Aarhus Universitet og som medlem af Appeludvalget i Dansk Svømmeunion.Når juraen stilles i bero, er hans foretrukne disciplin svømning. En stor del af fritiden foregår i svømmehallen, og han deler sin store begejstring for svømning med sin kone Barbara Kotthaus. Også ridning, havearbejde og madlavning fylder i fritiden.Anna Magdalene Koch, 70Professor emerita, dr. phil., København, bliver 70 år 31. juli.Anna Magdalene Koch gik på pension 2016, har været emerita og deltaget i arbejdet on og offi sin gamle forskningsgruppe siden. Hun gik på halv tid, da hun blev 65, og gik på pension 2016. Hun blev da professor emerita på Institut for Folkesundhedsvidenskab og beholdt sit kontor, for at arbejde videre med diverse forskningsprojekter, dels Life Worth dels opstarten af nyt projekt om personlig medicin.Med en humanistisk uddannelse i bagagen -engelsk som hovedfag og historie som bifag -var det ikke oplagt, at hun skulle blive medicinhistoriker og videnskabsforsker - og med en halvdårlig matematisk studentereksamen og jævne karakterer hele sin universitetsuddannelse igennem var det slet ikke oplagt, at hun skulle blive professor og vicepræsident i Videnskabernes Selskab.Det var i krydsfeltet mellem samfundsvidenskab, bioetik og ny medicinsk teknologi, at hun fandt sit område. Her oplevede hun, at videnskabeligt arbejde gav mening. Først med sin ph. d. om kvinders erfaring med reagensglasbehandling og senere disputatsen om racehygiejne og tvangssterilisation i Danmark, faldt det på plads.Valget af et fagområde, der var nyt, tværfagligt og ukendt for de fleste, skabte en synlig platform for hendes arbejde, men gjorde det på den anden side også vanskeligt at få en fast stilling. Når hun fik god tid til at skrive både ph. d. og disputats var det bl. a.fordi, der ikke var nogen, der ville give hende en fast stilling. Det lykkedes først, da hun var blevet 53 år. Til gengæld kan hun takke det statslige forskningsrådssystem for at have holdt hende i live som forsker i omkring 14 år - indtil hun langt om længe blev lektor i sundhedspolitik på Institut for Folkesundhedsvidenskab. Det var også forskningsrådene der gjorde hende til professor - ikke universitetet. Forståelsen af, at den biomedicinske udvikling måtte betragtes med samfundsvidenskabelige og bioetiske briller (Science and Technology Studies, STS) blev ikke anført af Københavns Universitet. Hele sit voksne liv har Anna Magdalene Koch deltaget aktivt i den offentlige debat om anvendelsen af ny gen-og forplantningsteknologi og gjort sig umage for at være en kritisk og konstruktiv stemme i den debat. Hendes største arbejdsmæssige glæde og tilfredsstillelse er, at hun har fået efterfølgere: hendes tre første ph. d.-studerende - antropologerne Klaus Høyer, Mette Nordahl Svendsen og kommunikationsforsker Maja Horst er alle blevet professorer. De to første på hendes eget institut og inden for faglige områder, der ligger i forlængelse af Kochs egne områder. 25. august holder hun sin afskedsforelæsning på KU over temaet Human-genetikkens historie i Danmark i det 20.århundrede. Et emne om en moralsk belastet videnskab, der spænder fra racehygiejne til genteknologi og personlig medicin.Dagen fejrer hun med børn og børnebørn i Sverige, som har været hendes foretrukne feriested i mange år.Niels Christian Myrup, 70Civilingeniør, HD, Sorgenfri, bliver 70 år 31.juli.Niels Christian Myrup var ansat i F. L.Smidth-koncernen i 25 år fra 1972 til 1998, heraf de seneste ti år som administrerende direktør for FLS Data A/ S med tilhørende udenlandske datterselskaber, der i 1997 blev solgt til et amerikansk IT-selskab. Herefter var han IT-direktør i Carl Bro-gruppen, indtil han i 2001 kom til Mærsk Data, der i 2004 blev overtaget af IBM, hvorfra han blev pensioneret i 2012.Niels Christian Myrup er gift med advokat Marianne Myrup. Parret, der har tre børn og syv børnebørn, har i juni i år fejret deres guldbryllup. I fritiden er han ivrig bridgespiller og motionist og spiller stadig bordtennis, som han vandt tre junior-DM titler i i sin ungdom.Kjeld Lykke, 75Fhv. bydelsrådsformand og lektor, cand.polit., HD, København, fylder 75 år 31. juli 2017.Kjeld Lykke er født i Aarhus, men har boet i knap 50 år på Østerbro. I forbindelse med forsøg på at opdele Københavns Kommune i selvstændige bydelskommuner blev Kjeld Lykke i 1996 valgt til bydelsrådsformand (»bydelsborgmester« ) på Indre Østerbro.De første år blev stormomsuste med flere forsøg på at vælte SF-eren, som forlod sit parti og dannede sin egen borgerliste -Bydelslisten.Han red stormen af og forsøget viste, at København sagtens kan fungere med selvstændige bydelskommuner, også med økonomisk fordel.Efter en afstemning lukkede Borgerrepræsentationen dog bydelsforsøgene, og Kjeld Lykke mener fortsat, at Københavns Kommune bør nedlægges, og fungere på basis af lokalt selvstyre.Kjeld Lykke underviste i en årrække på Niels Brocks Handelsskole i International økonomi og organisation. Han er fortsat formand for Foreningen Guldalderinstituttet, formand for Foreningen 4. Maj Kollegiets Venner, medlem af Østerbro Lokaludvalg, samt leder af TV Østerbro. Han har tidligere været medlem af Nykredits Styrelsesråd.Kjeld Lykke hører til 68erne, han var med i Københavns Universitets Studenterråd og Danske Studerendes Fællesråd samt blandt pionererne med planlægningen og etableringen af Aalborg Universitetscenter.Kjeld Lykke har en stor interesse for Søren Kierkegaard samt udslukte vulkaner i Midtfrankrig (Auvergne), og holder gerne ferie i Nice-området.

Københavnerne får fremover sværere ved at finde en gratis P-plads.I hvert fald, hvis det står til bygge-og teknikborgmester Morten Kabell (EL).Den cykel-entusiastiske Enhedsliste-profil vil nemlig indføre hele otte nye P-zoner i Københavns kommune. Det skriver Berlingske.De nye betalingsområder fremgår af et budgetnotat til borgerrepræsentationen fra Teknik-og Miljøforvaltningen, som giver deres forslag til, hvor det vil give mening at indføre betalingsparkering, når trængslen fra de mange tusinde pendlere til København skal bremses.I notatet fremgår Vanløse, Vestamager, Sundby Nord, Sundby Syd og Islands Brygge samt det, der kaldes for randzone Valby, randzone Nørrebro og randzone Østebro, der er det yderste af brokvartererne, som i forvejen er dækket af betalingsparkering.Det er vores pligt Tidligere på året foreslog Kabell, at det skal kosten penge at parkere i hele København.Det mødte dog stærke protester i både borgerrepræsentationen samt flere omegnskommuner.Morten Kabell mener dog selv, at ideen med mere betalingsparkering er noget, københavnerne er vilde med.- Når jeg hører borgerne i Valby og på Østerbros reaktion på den nye gule betalingszone, så siger de: Hold da op, nu har vi haft problemer med at få en plads til vores bil i så mange år, og pludselig er det rent faktisk muligt.Til gengæld får jeg også rigtig mange henvendelser fra københavnere lige udenfor parkeringszonen, som også ønsker at blive en del af den, siger Morten Kabell ifølge Berlingske.- Københavnerne vil det gerne, københavnerne har brug for det, og derfor synes jeg, at det er vores pligt på rådhuset at lytte til københavnerne, når de beder om parkeringsrestriktioner for at sikre sammenhæng i byen, lyder det fra borgmesteren.Det er kun få måneder siden sidst, at en række områder i Københavns kommune blev lagt ind under betalingszonesystemet.Det gælder både på Nørrebro, Østerbro og Valby.jkm@eb.dk.

I samarbejde med den amerikanske overvågningstjeneste NSA kan Slyngelstuen i dag bringe en båndudskrift fra et strategiseminar afholdt i Den Radikale folketingsledelse onsdag før påske. Tilstede er formand Mor ten Østerg aard, Næstformand Sofie Carsten Nielsens, MF Ida Auken, MF Martin Lidegaard og pressechef Andreas Bang Hemmeth (bedre kendt som DJ Encore).Morten: Vi må finde på no get. Folk er ved at glemme hvor uundværlige vi er? (Tavshed me get længe) Martin: Vi kunne lave en kampa gne om, hvor stor verden er, og hvor vigtige vi radikale er for verden. Je g ved det jo selv fra min tid som Uden-rigsminister. Verden har brug for os.Ida:... lad os bruge Kristian Jensen, som blikfang. Det vil få den brede befolkning til at forstå, det vi selv godt ved, at alle er enig e med os.Kristian har eng ang sagt ' Gør Danmark Større'.Morten: Super slogan! ' Gør Danmark større'. Godt til Twitter. Men vi skal have nog et mere..Sofie: Hos den økologiske bager på Østerbro har jeg altså hørt rigtigt mange være sure på Henrik Sass.Bare fordi han er fra Vestegnen og er blevet slået som barn, så skal han da ikke have patent på at tale om indvandrere.Martin: I Hellerup har vi også mange indvandrere, o g det går rigtigt godt. De har alle sammen job, enten som diplomater eller au pairs. Sass er bare så langt ude. Han fremhæver problemer, der slet ikke findes.Morten: Sofie kan du ikke gå kraftigt til Sass. Helst i Berlingske. De trykker alt.Sofie:... men Sass' lille håndlanger Peter Hummelgaard bliver sikkert sur, hvis jeg siger det der med, at Sass er blevet slået som barn.Morten: Så sig er du bare bagefter, at din kritik ikke var personlig ment.

Jørgen Ramskov kæmper for, at Radio24syv skal fortsætte med at sende efter næste medieforlig. Om to et halvt år lukker stationen nemlig, hvis ikke politikerne beslutter sig for at forlænge radiostationens levetid i et nyt medieforlig. Og her kommer chefredaktør og administrerende direktør Jørgen Ramskov på banen. Han har stået i spidsen for taleradioen siden begyndelsen i 2011." Det, der optog mig i første omgang, var at skabe noget helt nyt. En helt ny radio bygget op fra bunden, siger han og fortsætter: " Det er sådan en chance, man får en gang i livet. Så har det heldigvis vist sig, at det er blevet ved med at være sjovt. En ting er at bygge det, få det i gang og få det til at fungere. Nu er vi veletablerede og har mange lyttere, og - tør jeg godt sige - også en succes." Efter eget udsagn er hans og stationens daglige fokus nu at gøre radioen bedre, fortsætte med at være relevant og interessant og skaffe flere lyttere, inden sendetilladelsen udløber.Inden Jørgen Ramskov satte sig i direktørstolen hos Radio24syv, arbejdede han for sin nuværende konkurrent, Danmarks Radio. I DR startede det med radio på Københavns Radio, inden han skiftede til TV 2/ Nyhederne et par år. Derefter gik turen tilbage til DR, hvor hans chefkarriere tog fart.Jørgen Ramskov har blandt andet stået i spidsen for Dokumentargruppen, været programchef for DR 1 og styret det internationale melodigrandprix i Parken i 2001 i sikker havn.Siden skiftede han til filmbranchen, hvor han blev direktør i Det Danske Filminstitut og hoppede videre til filmselskabet Nimbus Film.Han bor på Østerbro sammen med sin kæreste, journalisten Lene Johansen, som han kender fra sin tid i DR.Han ynder at følge fodboldklubben FC København i Parken og holder sig i form på sin racercykel. Han har tre voksne børn fra et tidligere forhold og to børnebørn på henholdsvis fire og otte år./ ritzau/ J.navne@k.dk 
portræt I seks år har Jørgen Ramskov stået i spidsen for sit seneste hjertebarn, Radio24syv, og i dag fylder han 60 år.
Thomas Herman Nørgaard, bestyrelsesmedlem i Liberal Alliances Ungdom København En familie fra Kolding kom for nylig i unåde, da politiet bankede på døren med et påbud om, at de skulle nedtage deres amerikanske flag, hvis de skulle undgå en bøde.Kan det virkelig være rigtigt, at statens forbud skal forfølge borgerne helt ind i deres egen baghave? Den private ejendomsret giver ikke kun retten til at eje. Den giver også brugsretten over det, som vi ejer. Men når det kommer til at flage, så gælder der andre regler.En over 100 år gammel bekendtgørelse tilsiger nemlig, at der i Danmark ikke må flages med andre nationalflag udover de nordiske.Der kan dog søges om dispensation hos politiet, som kun udstedes under forudsætning af, at man samtidig også flager med et Dannebrog, der er ligeså stort og har en ligeså fremtræden plads som det andet flag. Ud fra et ejendomsretsligt perspektiv svarer det til, at staten dikterer farven på borgernes havemøbler, og det bør man simpelthen ikke kunne.Misforstå mig ikke. Personligt foretrækker jeg selv synet af et svajende Dannebrog. Jeg kunne heller aldrig selv finde på at flage med noget andet - det skulle da i så fald kun være for at manifestere min ret til at gøre det. Men handler nemlig ikke om, hvad vi hver især synes. Det handler om en basal rettighed. Jeg synes personligt ikke om fodboldklubben Brøndby IF, men derfor foreslår jeg ikke et forbud imod, at folk kan hænge et brøndbyflag ud af deres vindue - selv ikke på Østerbro.D en naturlige konsekvens af den private ejendomsret burde være, at man, hvis man ejer en flagstang og et stykke tekstil, kan flage, så tosset man vil på egen grund - og det uanset mønstret på det pågældende stykke tekstil. Jeg mener, at man hejser det hvide flag over for en totalitær tankegang, når man med flagreglerne griber så langt ind i individets privatsfære.Lad os respektere hinandens grundlæggende rettigheder og afskaffe flagreglerne.

To unge havde tilsyneladende besluttet sig for at lade et hjemmerøveri udvikle sig til drab, da de om morgenen 27.februar gik løs på en 69-årig cykelhandler i hans lejlighed på Østerbro i København.»Slå ham ihjel,« lød befalingen fra en dengang 17-årig dreng, inden han og hans kammerat gik amok på den ældre cykelhandler.Offeret fik først bundet hænderne.Herefter blev han trådt på halsen, sparket i hovedet, stukket med kniv og tæsket med et koben. Til sidst blev han efterladt alene. Bevidstløs og i livsfare.Sådan beskriver anklagemyndigheden i hvert fald den forbrydelse, som den nu 18-årige mand, der kommer fra Albanien, er blevet tiltalt for at stå bag.I forbindelse med røveriet sagde politiet, at de to gerningsmænd havde ligget på lur i mindst to timer, inden de slog til.Allerede klokken 05.30 havde et vidne bemærket de to røvere i opgangen. Her ventede de angiveligt på den 69-årige, da han et par timer senere vendte hjem fra en gåtur med sin hund.Ifølge anklageskriftet var udbyttet betragteligt. I lejligheden, der ligger oven på mandens forretning, fandt gerningsmændene blandt andet guldsmykker, guldure og en bærbar computer til en samlet værdi af 94.873 kroner.Det er politiets opfattelse, at i alt tre personer skal have medvirket til forbrydelsen. I anklageskriftet hævdes det, at en pt.uidentificeret person både bragte og afhentede de to gerningsmænd.Foreløbig har Københavns Politi dog ikke haftheld til at pågribe andre end den 18-årige. Angiveligt er den anden hjemmerøver blevet anholdt i udlandet, men en udlevering er endnu ikke blevet gennemført.Anklagemyndigheden har rejst sagen mod den 18-årige som en nævningesag. Det betyder, at der vil være et krav om mindst fire års fængsel./Ritzau/

Kunst. I 1944 var Asger Jorn ikke alene en spirende verdenskunstner, som havde studeret hos Fernand Léger i Paris og smidt efternavnet Jørgensen til fordel for noget med et mere internationalt snit.Han var også far til et børnehavebarn, der gik og kiggede på hvide vægge i sin institution på Østerbro.Omtrent samtidig havde Jorn deltaget i en konkurrence om at udsmykke en af Københavns Kommunes institutioner, men uden at få opgaven.I stedet spurgte han, om han ikke måtte tage nogle venner med i Hjortøgade 3 og udsmykke væggene.Her ligger Børnehuset Hjortøgade endnu.I dag ser det endda næsten lige så fint ud, som da Jorn og hans venner Else Alfelt, Ejler Bille, Henry Heerup, Carl-Henning Pedersen, Erik Thommesen, Richard Winther og Agnete Therkildsen lige var blevet færdige. En nænsom restaurering, udført af Kunstkonserveringen, af udsmykningerne i børnehaven er nemlig næsten færdig, så de kan holde mange år endnu.»Børnene selv er ret misfornøjede.De kan ikke se, hvad det forestiller. Hvorfor har den hest slugt et hus og har hoveder i begge ender (værk af Carl-Henning Pedersen, red.). Heerup nyder størst popularitet med sine nisser«, skriver Richard Winther i et notat fra perioden, som er gengivet i bogen ' Jorn på væggen'.Kunstnerne malede med børnehavens limfarver og havde også de små med til at give kunstneriske fif. Det kan man se i et maleri, der kom til lidt efter de andre. Her har den belgiske Cobra-kunstner Corneille bidraget med en vægudsmykning, fulgt af teksten til ' Lille Peter Edderkop'.På billederne ses henholdsvis gennem børnestolen en frise malet af Ejler Bille og den, Jorn selv har malet, som her er under konservering.Betalingen til kunstnerne: Den foregik i fedtemadder.Foto: Henriette Dæhli.emil@pol.dk 

" Lars hulter til bulter" blev den gamle studenteroprører efter sigende kaldt af sine partifæller i Venstresocialisterne (VS), som han indtil 1994 repræsenterede gennem 12 år i Københavns Borgerrepræsentation.Et vist element af uforudsigelighed har altid præget Lars Hutters, læge, aktivist, fagforeningsmand og kommunalpolitiker, som fylder 75 år på onsdag." Han har et stort hjerte, men han er helt utilregnelig, og det har han altid været. Der er hverken hoved eller hale i det, han laver," mente en tidligere fremtrædende VS'er i 1997 i dagbladet B. T.Da var Hutters igen blevet valgt til Borgerrepræsentationen, nu for Solidarisk Alternativ, som mestendels bestod af ham selv. Han chokerede da sine politiske venner ved gennem en borgerlig alliance at sørge for, at De Radikale fik en borgmesterpost i København på bekostning af Socialdemokratiet.Det varme hjerte, solidariteten og det brændende engagement går igen i beskrivelsen af Hutters, som deltog i studenteroprøret på Københavns Universitet sammen med blandt andre Finn Ejnar Madsen, der blev landskendt for at erobre talerstolen fra rektor Mogens Fog.Hutters er født på en gård i Skuldelev ved Roskilde og havde fem søskende. Forældrene var katolikker.Han blev uddannet læge fra Københavns Universitet og har arbejdet på Kommunehospitalet i København, som han kæmpede en hård - men forgæves - kamp for at bevare. Han engagerede sig også i en kamp mod lukning af plejehjem.Gennem hele sin karriere som læge har Hutters været fagligt aktiv - blandt andet som fællestillidsmand på Rigshospitalet, Kommunehospitalet og Frederiksberg Hospital.Han har også været formand for de yngre læger i Region Hovedstaden. Han lagde lægegerningen på hylden i 2011, men er stadig aktiv i en række sammenhænge.Lars Hutters er giftmed Inger, har børn og børnebørn og bor på Østerbro i København.
Lægen og venstrefløjspolitikeren Lars Hutters har altid delt vandene. Han fylder 75 år på onsdag og er stadig glødende optaget af kampen for retfærdighed lokalt og globalt.
Danmark. Den 17-årige pige, som er tiltalt i den såkaldte Kundby-sag, skal i forvaring på ubestemt tid, kræver anklagemyndigheden.»Det er vores og Retslægerådets vurdering, at forvaring er den rigtige sanktion.Det er meget usædvanligt at tale om forvaring af en 17-årig, men det her er også en helt usædvanlig og alvorlig sag«, siger senioranklager Peter Rostgaard Ahleson.Tidsubestemt forvaring er en af det danske retssystems strengeste straffe.Det er kun efter anbefaling fra Retslægerådet, at denne sanktion kan tages i brug.Pigen blev anholdt 13. januar sidste år.Under en større aktion fandt politiet sprængstoffer på en adresse i den lille sjællandske by Kundby tæt ved Holbæk.To dage efter meldte en 24-årig mand, som tidligere havde været i Syrien, sig til politiet.Både manden og pigen blev sigtet for at have forberedt bombeangreb på en skole i Fårevejle på Vestsjælland og den jødiske privatskole Carolineskolen på Østerbro i København.Ifølge anklagemyndigheden var pigens planer fremskredne.Hun havde anskaffet manualer over, hvordan man bygger bomber, og planlagt en prøvesprængning. Angrebene var, mener anklagemyndigheden, planlagt til at blive udført i januar og februar 2016.Det var et tip fra en amerikansk soldat udstationeret i Irak, der førte til, at det danske politi kom på sporet af sagen.10. februar i år blev der rejst tiltale mod pigen, mens den nu 25-årige mand blev løsladt efter at have været varetægtsfængslet i over et år.Tidsubestemt forvaring tages kun i brug ved alvorlig personfarlig kriminalitet, og hvor den tiltalte skønnes at være farlig for sine omgivelser.Kun Retslægerådet kan - foruden at anbefale sanktionen - vurdere, hvornår en dømt har udstået sin straf.Den tiltalte er vokset op i Danmark og konverterede til islam, tre måneder før hun blev anholdt. Sagen kommer for Retten i Holbæk 19. april.kim.faber@pol.dk Forud for statsminister Lars Løkke Rasmussens (V) møde med USA's præsident, Donald Trump, advarer han mod at reagere for kraftigt på præsidentens slagkraftige budskaber på Twitter: »Hvis man modsvarer twitterdiplomatiet med twittersvar, bliver det hårdt og unuanceret«.

80 ÅRErik Raymond Thorfelt- Schmidt, tidligere speditør, Udsholt Strand, Gilleleje. Erik Thorfelt-Schmidt blev sproglig student fra Statsgymnasiet Schneekloths Skole på Frederiksberg i 1957. Derefter kom han i lære i speditionsfirmaet Paul Lehmann på Østerbro i København. Efter uddannelsen tog han til Toronto i Canada, hvor han blev produktionsmanager i fødevarekoncernen Steinbergs Ltd. Da han vendte tilbage til Danmark, blev han kursusleder i Eksportinstituttet for Uddannelse&amp;Rådgivning i København. Derefter gik turen til DSB, hvor han blev chefkonsulent i DSB Gods' Salgsafdeling. I 2003 modtog han 40-årsfortjenstmedaljen.60 ÅRJørgen Balle Olesen, administrerende direktør, København. Han er uddannet cand.merc. og fik efter endt uddannelse ansættelse i olieindustrien, hvilket førte ham og hustruen til Bolivia i en årrække. Da han vendte tilbage til Danmark, fik han arbejde for Red Barnet, hvor han forestod flere internationale projekter. I 2000 overtog han forældrenes boghandel i Østerbrogade i København og gik hurtigt i gang med at etablere Danmarks største internetboghandel, der fik navnet Saxo.com. Jørgen Balle Olsen ejer stadig forældrenes boghandel, men hans hovedfokus er på udviklingen af Saxo.50 ÅRLisbeth Zornig Andersen, administrerende direktør, cand.polit. Lisbeth Zornig Andersen voksede op på Lolland i en familie, der bød på omsorgssvigt og overgreb. Senere brød hun den tunge arv og kom på gymnasiet i Haslev og uddannede sig derefter til cand.- polit. på Københavns Universitet. Mange danskere vil i dag kende hende fra DR-dokumentaren "Min barndom i helvede" og bogen "Zornig - vrede er mit mellemnavn". 2010-2012 var hun formand for Børnerådet. I dag driver hun konsulentvirksomheden Huset Zornig sammen med sin partner, journalisten Mikael Lindholm. Virksomheden har specialiseret sig inden for socialt arbejde. I anledning af 50-årsdagen udkommer bogen "Zornig - fra vrede til voksen", der er en opfølger til hendes første bog.

Det danske marked for investeringsejendomme er på rekordkurs i 2017, hvor salget af investeringsejendomme formentlig lander på 86 mia. kr. 

En af sommerens talrige skudepisoder mellem banderne LTF og Brothas skal nu udløse hårde straffe til to Brothas-medlemmer, mener Københavns Politi.En 27-årig og en 30-årig, der er i familie, er netop blevet tiltalt for drabsforsøg på en LTF-relateret person, der blev skudt i Rovsingsgade på ydre Østerbro 25. juli.Politiet har rejst tiltale efter den særlige ' bandeparagraf ', hvor straffen kan fordobles, når drabsforsøget er begået under en konflikt mellem bander.Drabsforsøg straffes normalt med cirka seks år fængsel, men anklagemyndigheden lægger op til, at de to Brothas-medlemmer skal have en væsentligt hårdere straf.Senioranklager Line Steffensen siger til Ekstra Bladet, at i det omfang, politiet kan løfte bevisbyrden for, at en forbrydelse er sket som led i en konflikt mellem grupperinger, så vil anklagemyndigheden påstå forhøjelse af den normale straf.Anklageren vil dog ikke komme ind på, hvilken strafpåstand hun vil komme med, når drabsforsøget kommer for retten i juni og juli næste år.Det var som en filmIfølge tiltalen kom de to Brothas-folk kørende i en sort Mercedes i Rovsingsgade ved 18-tiden. Den 30-årige var fører af bilen, og den 27-årige stod ud af bilen og affyrede cirka otte skud mod den 26-årige LTF'er.Vidner forklarede dengang, at det virkede som en film, da pistolmanden knælede ned, sigtede og skød.Skuddene faldt på hele 24 meters afstand, og det forklarer måske, at offeret overlevede.Han blev ramt af et enkelt skud, der gik gennem begge baller og ramte hans venstre lår.De to Brothas-folk flygtede, men blev anholdt fem minutter efter i Mjølnerparken i den Mercedes, som var set på gerningsstedet.Politiets teori var, at skyderiet var en ' bytter' for et skyderi i Mjølnerparken 20.juli, hvor to personer på en motorcykel affyrede tre-fem skud mod en gruppe unge i Mjølnerparken uden at ramme.js@eb.dk.

Jørgen Hansen er lige så speciel en type i den danske transportbranche, som hans navn er almindeligt. 
Profil Jørgen Hansen Stifter og adm. 
FINANSWATCHUndersøgelse af udlånsskandale mere omfattende Den irske centralbank har bedt 15 banker om at undersøge sine udlånsbøger for kunder, der kan være involveret i en boliglånsskandale i Irland. Nu udvider centralbanken undersøgelsen af de fem største irske banker.MEDWATCHLovforslag skal bane vejen for nationalt genomcenter Der arbejdes på højtryk i Sundhedsministeriet og blandt politikerne på Christiansborg om at få vedtaget en lov, der skal give et kommende nationalt genomcenter mulighed for at lagre og dele danskernes dna.SHIPPINGWATCHNorsk tankkæmpe slår markedet I en svag periode for hele det internationale tankmarked kom det Oslonoterede tankrederi DHT med en flåde på 30 supertankere ud med et justeret driftsoverskud på 31,4 mio. dollars og et nettounderskud på 5,1 mio.dollars i 3. kvartal.MEDIAWATCHDanskerne zoomer ind på Facebook Andelen af danskere, der alene bruger Facebook i viften af sociale medier, er steget mærkbart det seneste år, viser en rapport fra Kulturstyrelsen. Samtidig er der flere, der bruger færre sociale medier.ENERGIWATCHSænkede forventninger Tyske Nordex har været ude for et kraftigt fald i ordreindgangen i 3. kvartal og sænker for anden gang i år sine forventninger til 2017. Omsætningen er faldet fra 855 mio.euro i 3. kvartal sidste år til 818 mio. i samme periode i år.FØDEVAREWATCHPopulære luksusoste Arla Foods' gourmetbrand Arla Unika er stadig en lille forretning, men salget vokser årligt med 20-30 pct. De seneste 12 måneder har mejeriselskabet solgt Unikaoste for 22 mio. kr.EJENDOMSWATCHPensam sælger ud Pensionskassen Pensam har sammen med Consort Gruppen solgt et projekt med 114 etageboliger, der næste år står klar på Østerbro i København.Køber er svenske Heimstaden, der må betale 680 mio. kr.ITWATCHDirektør tilfreds trods fald i indtjeningsmargin På trods af flere kunder og større omsætning i seneste kvartal falder ebitmarginen en smule hos Simcorp. Forklaringen skal findes i lavere indtjening i konsulentforretningen.

BLAND FARVERNE 
Mode &amp; SKønhed . 
' Vild Med Dans'-værten Claus Elmings tømmermænds-ramte venner står ved Slotsholmen og skråler fødselsdagssang for gamle København.Klokken er omkring 13, og med små øjne og solbriller gør de hovedstaden ære med deres rustne skønsang.For 850 år siden var der hverken reparationsbajere på dåse eller solbriller i håret.Her var det heste og hårdt arbejdende murerarbejdsmænd og brolæggere, der prægede bybilledet.Det var netop her ved Slotsholmen, at København blev grundlagt af biskop Absalon.Her byggede han en borg omkring 1167-71 på Slotsholmen. Ruinerne af denne borg kan i dag ses under Christiansborg.Det er vidunderligtI går klokken 12.07 2017 blev der så serveret 1167 kolde øl og 1167 københavnerstænger ud til de festglade københavnere foran Christiansborg for at fejre hovedstaden.Og her mødte Ekstra Bladet Claus Elming, og hans drengekor for at høre dem, hvad de egentlig bedst kan lide ved København.- Ved du hvad. Så sent som i aftes. Der var vi syv drenge til landskampsfodbold i Parken.Og at opleve den glæde, og den eufori og den stemning, det kan skabe. Det er vidunderligt. Det er noget af det, der gør København fed, siger Claus Elming.Så spiller det bareDen 25-årige medicinstuderende Zara Bond sad og hyggede sig ved broen ind til Christiansborg Slotsplads med en kop kaffe.Hun har boet her i fem år, og bor på Østerbro.- Jeg kan rigtig godt lide København. Jeg kan bedst lide København om sommeren.Om vinteren er det ikke det fedeste at cykle rundt i København, når det regner.Til gengæld, at cykle over Knippelsbro, når solen skinner og Diamanten glimter, så spiller det bare.- Som cykelby fungerer den virkelig godt. Jeg er studerende, så det er nemt og billigt at komme rundt. Kastellet er mit yndlingssted, siger Zara Bond.jaje@eb.dk .Jeg kan bedst lide København om sommeren.
gratis øl og 1167 københavnerstænger blev delt ud til festglade gæster på Slotsholmen.
Bandekrigen i Københavns gader er optrappet, og det skyldes flere ting, mener Poul Kellberg, der er direktør i exit-programmet Comeback, som hjælper unge kriminelle tilbage på sporet og i arbejde.»Det handler meget om ære, det der sker lige nu.Siden foråret har banden Loyal to Familia oprustet og forsøgt at ekspandere, og den slags giver dønninger,« siger han.Ifølge Poul Kellberg hænger ønsket om at vokse sammen med, at flere af bandens fængslede medlemmer blev løsladt i foråret.Urolighederne er nået til et punkt, hvor Københavns Politi advarer unge mænd i alderen 17 til 25 år om, at det er risikabelt at færdes i de områder, der er ramt af den verserende bandekonflikt. Det blev klart under en pressebrie-fing ved Politigården i København lørdag.Meddelelsen kom, efter at to tilfældige unge mænd inden for et døgn var blevet ramt af skud.»Jeg kan ikke huske, at politiet har gjort det før,« lyder det fra Poul Kellberg om advarslen.Hårde miljøerSom direktør i exit-programmet har Poul Kellberg et stort kendskab til de kriminelle drenge. Han er sikker på, at de ikke går bevidst efter uskyldige.Til gengæld er handlingerne ikke særlig gennemtænkte, og derfor ender det alligevel med at gå ud over personer, som ikke er en del af miljøet, siger han.Han pointerer, at de involverede drenge kommer fra hårde miljøer og ikke kender til andet, men er rystet over, hvordan situationen har udviklet sig.»Det er fuldstændig uacceptabelt, de ting de gør. Men i de miljøer er der ikke altid så langt fra tanke til handling, og de laver ikke lige en risikovurdering forinden,« siger han.Siden den 12. juni har der været 18 skyderier i København, og politiet har derfor indført en visitationszone, der dækker Nørrebro, Nordvest, Brønshøj, Husum og dele af Østerbro.caecilie.m.sorensen@jp.dk 
Politiet advarer unge mænd mod at færdes i risikozoner.
I den svenske kirkes café sidder Mimi Asplund Carlsson. Hun er lige ankommet til København med toget.»Löfven har gjort det godt. Det siger jeg ikke, fordi jeg er socialdemokrat.Jeg stemmer faktisk borgerligt«, siger Mimi Asplund Carlsson fra den midtsvenske by Karlstad.Sammen med ægtemanden Christer har hun torsdag formiddag på togturen til København på en smartphone fulgt den socialdemokratiske svenske statsminister Stefan Löfvens pressemøde, hvor han præsenterede en ministerrokade.Nu er de i den cafeen lige over for Østerport Station på Østerbro.»Löfven har reageret hurtigt. Han så noget bister ud på pressemødet.Det gør han altid, når han tænker«, siger Christer Carlsson, der er enig med sin hustru: »Det var en god løsning at skifte ministre ud og lade regeringen fortsætte«, siger han og bedyrer, at også han stemmer borgerligt.Ministerrokaden kommer i kølvandet på it-skandalen, og den svenske statsminister kunne have valgt at udskrive valg.»Vi har ikke brug for et omvalg, og så skulle vi til valg igen om et år«, siger Christer Carlsson.Da Politiken taler med ægteparret, er det uklart, om Alliansen vil fastholde sit mistillidsvotum til forsvarsministeren.Selv om ægteparret er rystet over skandalen, så synes de ikke, at der er brug for at puste yderligere til ilden.»Det synes jeg ikke, at de skal. Han er en populær minister, og det er ikke på hans myndighedsområde, at der er sket noget forkert«, siger Christer Carlsson.Hustruen er enig.»Vi har brug for, at tingene kølner ned«, siger hun og gør en dæmpende bevægelsen med hånden.Ind i cafeen kommer Birgitta Malm, som er født i Stockholm, men har boet mange år i Danmark.»Jeg synes, Löfven har handlet hurtigt og effektivt. Alliansen har prøvet at benytte anledningen til at vælte regeringen, men det tror jeg ikke vil lykkes«, siger Birgitte Malm, mens hun ivrigt fortæller om herlighederne i den svenske kirkes lokaler.

Hvem læser du gerne? 3Jeg er virkelig glad for Dorthe Nors. Hendes to seneste bøger, " Det var så den vinter" og " Spejl, skulder, blink", har jeg læst flere gange. Hun kan bedre end nogen anden portrættere velfærdskvinden i grundkrise, uden at det forfalder til ren Bridget Jones, for det er jo eksistentielle ting, hun sætter i spil. Det bliver så utrolig genkendeligt.Samtidig har hendes bøger ofte en dobbelthed. De er triste, men samtidig satiriske.Det spændingsfelt befinder jeg mig utrolig godt i. Det er i det hele taget en fornøjelse at læse forfattere, der kan få en satirisk kant ind i emner, man normalt ikke må grine ad.Hvad læser du lige nu? 3Lige nu læser jeg med gru " Eichmann i Jerusalem - en rapport om ondskabens banalitet" af den tyske filosof Hannah Arendt, der skildrer retssagen mod Adolf Eichmann, en af arkitekterne bag holocaust, fra 1961. Bogen er uhyggelig, fordi Arendt viser, hvor ganske almindeligt et menneske Eichmann var. Han var godt nok ansvarlig for millioner af jøders død, men det er ikke noget umenneskeligt nazimonster, man møder i bogen.Det er derimod en karrierebevidst, rolig funktionærtype.En mand, der fremstår så ordinær, at han minder om dig og mig. Det er skræmmende læsning.Hvor læser du? 3Derhjemme, i en park, eller på en cafè. Eller et hvilket som helst andet sted. Jeg befinder mig godt med en bog de fleste steder, så jeg har ikke nogen dogmer. Det er egentlig mere tidspunktet i mit liv, der dikterer min læsning. Når jeg har afsluttet et større projekt, som den bog, jeg lige har udgivet, føler jeg ofte et behov for at fylde mig selv op med nye indsigter. For viden er grundlæggende en virkelig fed ting. J.fjordbo@k.dk WW Viden er grundlæggende en virkelig fed ting.ANNA NEYE.Fakta: Anna NeyeFødt 1969. Skuespillerinde, manuskriptforfatter og forfatter.Står blandt andet bag satireprogrammet " Normalerweize" på DR.Debuterede tidligere på måneden som forfatter med bogen " Emma Gad for hvide" på Gyldendal.Bosat på Østerbro i København.
hvem hvad hvor Skuespiller og forfatter Anna Neye holder særligt af Dorthe Nors' værker.
Rålakrids, lakridskonfekt og dragée. Ja, der var lakrids i lange baner, da den tilbagevendende lakridsfestival fandt sted i går.Her mødtes flere hundrede lakridsentusiaster i et gammelt pakhus på Østerbro i København for at opleve tidens lakridstendenser.Under temaet ' basic black - keep it simple' blev deltagerne i år taget med på rejsen helt fra lakridsrøddernes vækst i Afghanistan til det endelige slutprodukt som enten mad, is eller sågar drinks med lakrids.Det er sjette gang, lakridsfestivallen i København finder sted. På festivalen kan man blandt andet lave sine egne lakridser hos lakridskongen Johan Bülow, ligesom man kan se, hvordan lakridsrødderne bliver lavet til rålakrids hos den danske lakridsproducent ScaGro.Bag arrangementet står Eva Vedel.Hun siger, at der specielt er én ting, som gør lakrids helt unik. Lakrids er nemlig et krydderi, der går spiller med både det søde og det salte køkken, modsat den normale opfattelse af lakrids som værende et stykke slik.De bedste i landetDerfor besluttede hun sig for at samle landets bedste producenter for at skabe større opmærksomhed omkring brugen af lakrids.»Alle de producenter og udstillere, der er her i dag, er håndplukkede, fordi de bruger kvalitetsråvarer og gør en dyd ud af at lave lækre produkter.Det er ikke bare produkter, du henter i et hvilket som helst supermarked,« siger hun.Det er derfor også en helt speciel samling af gæster, der besøger lakridsfestivalen i weekenden.»Vores gæster er livsnydere og mad-entusiaster. Det er som regel folk omkring 50-års alderen, der gerne vil betale ekstra for at få den bedste kvalitet og de bedste råvarer,« forklarer Eva Vedel.Festivallen fortsætter i dag søndag.jham@bt.dk '' Vores gæster er livsnydere og madentusiaster Eva Vedel.
LAKRIDS-FESTIVAL I weekenden er der lakridsfestival i København. Her mødes madinteresserede og lakridsproducenter for at forstå, hvordan lakrids kan mere end at tilfredstille den søde tand.
Dagens Navn: Kyndelmisse, af missa Candelarum, der betyder lysenes messe. Fejres 40 dage efter Jesu fødsel, hvor han blev fremstillet i templet og dermed også dagen for Marias renselse. Kyndelmisse betragtes ofte som vinterens vendepunkt og varsler lysere tider.962: Den tyske konge Otto I krones til tysk-romersk kejser af pave Johannes XII 1635: New Amsterdam, nu New York City, indlemmes i de hollandske nordamerikanske kolonier.1802: Den københavnske boghandler Søren Gyldendal dør. Han blev 59 år.1863: Den første udgave af Sydfyenske Tidende kommer på gaden.Avisen skifter senere navn til Fyns Amts Avis.1864: Preusserne går til angreb på Mysunde på sydsiden af Slien og forsøger at forcere dette farvand, men de slås tilbage af danske soldater.1936: Ragnhild Hveger sætter i Østerbro Svømmehal den første af sine i alt 42 individuelle verdensrekorder i svømning. Hun svømmer 440 yards crawl i tiden 5 minutter og 29,9 sekunder.1943: I slaget om Stalingrad overgiver de sidste tyske styrker under generaloberst Strecker sig til Den Røde Hær.1943: Det militære Schalburgkorps oprettes i Danmark. Det har til formål at støtte den tyske besættelsesmagt.1946: Den norske udenrigsminister Trygve Lie (foto) vælges til FN's første generalsekretær.1988: Danmarks fhv. ambassadør i Mexico, Vagn Hoelgaard, forsvinder sporløst nær sit hjem i den spanske by Marbella.2002: Den hollandske kronprins Willem-Alexander bliver gift med argentinske Maxima Zorreguieta.2006: Statsminister Anders Fogh Rasmussen (V, foto) understreger på arabisk tv, at det danske folk ikke har noget ønske om at fornærme verdens muslimer med offentliggørelsen af Muhammedtegningerne.2008: Den franske præsident Nicolas Sarkozy gifter sig ved en privat ceremoni med sangerinden Carla Bruni, som bliver Frankrigs nye førstedame (foto).2013: Den britiske dirigent Sir Simon Rattle modtager Léonie Sonnings Musikpris under en koncert med Det Kongelige Kapel.

For nylig kunne Ekstra Bladet afsløre, at Danmarks tidligere statsminister Helle Thorning-Schmidt havde sagt endegyldigt farvel til livet Danmark.Det afslørede et ' solgt'-skilt i vinduet i huset på Østerbro, som Thorning og hendes engelske mand, Stephen Kinnock, købte for 3,68 millioner i 2004.I dag bor parret sammen i London, hvor Helle er direktør for Save the Children International.Og nu er det kommet frem, hvor meget politikerparret har scoret på hussalget. Og det er ikke småpenge.Hele 8.150.000 endte det 136 kvadratmeter store byhus med at blive solgt for, altså knap 4,5 millioner mere, end de selv i sin tid gav. Og markant mere end den seneste offentlige vurdering af hjemmet, der lød på 4,3 millioner kroner.Det skriver Boliga Kendte.Da parrets nabo satte deres hus til salg i 2014, tog det ifølge Boliga Kendte blot fem dage at finde den rette køber, der tilmed bød 50.000 kroner over udbudsprisen. Lidt længere tid tog det, da naboen til den anden side ville sælge i 2011 - nemlig 42 dage.Komponist-kvarteret, hvor Helle Thorning- Schmidts nu tidligere hus ligger, er en række byggeforeningshuse, der i stil minder om de mere kendte Kartoffelrækkerne i det indre København.Da boligerne blev bygget mellem 1893 og 1903, skulle man betale 8200 kroner for et hus, hvilket i dagens penge svarer til godt og vel en halv million kroner.Betegnelsen Komponistkvarteret skyldes, at størstedelen af vejene er navngivet efter berømte danske komponister.jukr@eb.dk .Da parrets nabo satte deres hus til salg i 2014, tog det ifølge Boliga Kendte blot fem dage at finde den rette køber.
Den tidligere statsministers hjem solgt for næsten det dobbelte af vurderingen.
Fredag morgen er der ikke skyggen af biler på Fynske Motorvejs, E20, østgående spor. Vejbanen, hvor lange slanger af motorkøretøjer normalt bugter sig, er i stedet fyldt af et menneskehav. Det er flere end 1.000 desperate statsansatte, som ikke ser andet håb for fremtiden end at vandre mod den danske hovedstad i jagten på en bedre tilværelse.En af dem er den 46-årige Markus Johansen, der for nogle år siden blev forflyttet med Patent-og Varemærkestyrelsen til Ikast.»Jeg kan ikke klare mere provins. Ikke mere håndbold, ikke mere uøkologisk filterkaffe og krebinetter i kantinen. Nu vil jeg bare hjem til Valby,« siger han med et fortvivlet ansigtsudtryk.Den slags hjerteskærende historier kan alle i den brede strøm af forhutlede mennesker fortælle.Birte Frederiksen flyttede med Kystdirektoratet fra København til Lemvig i 2015.»Jeg har gået mere end 200 kilometer og har ikke spist andet end to franske hotdogs til 20 kroner på en Monarchrasteplads uden for Middelfart. Men jeg stopper ikke, før jeg når Østerbro,« siger hun sammenbidt.De marcherende statsansatte er ikke alene. Flere sympatisk indstillede københavnere er kørt de flygtende masser i møde. En 49-årig fuldmægtig fra Indenrigsministeriet, der ønsker at være anonym, fortæller, at hun har kørt over 20 flygtende udflyttede over Storebælt og i sikkerhed i hovedstaden.»Da jeg så menneskemængden, kunne jeg ikke lade være med at tænke: Hvad nu hvis det var mig selv, som var blevet tvunget til et eller andet gudsforladt sted, hvor topmålet af kultur-og byliv er rundkørselskunst og Jensens Bøfhus? Så kastede jeg mig simpelthen ind i bilen og har ikke sovet de sidste to dage,« forklarer hun og tilføjer: »Jeg er klar over, at det, jeg gør, sikkert er strafbart, men det er simpelthen det hele værd, når jeg ser udflytternes glade ansigter, fordi de har fået øje på skorstenene fra Svanemølleværket, Tivolis Gyldne Tårn eller Frederiksberg Rådhus.For så ved de, at nu er de endelig i sikkerhed.«.
Udflyttede statsansatte nægter at affinde sig med en skæbne i Udkantsdanmark. Derfor marcherer de i stort tal mod øst på Fynske Motorvej. Flere københavnere er begyndt at smugle de udflyttede i sikkerhed.
Nye forklaringer fra vidner tyder på, at morderne var ude efter den 16-årige Servet Abdija allerede dagen før, han blev dræbt med seks skud foran sit hjem i Ragnhildgade 48 på ydre Østerbro i København. Drabet skete mandag den 16. oktober cirka klokken 21.05.Men allerede om søndagen den 15. oktober mellem klokken 20.15 og 20.30 så vidner tre maskerede og mørkklædte mænd i området ved Ragnhildgade. Det oplyser efterforskningsleder Hans Erik Raben.De tre maskerede mænd løb søndag aften fra Ragnhildgade tværs over Lersø Parkallé til en mørk bil, som politiet ikke har nærmere oplysninger om.Det var præcis samme vej, som morderne løb mandag aften efter drabet på den 16-årige. Her sprang gerningsmændene ind i en mellemstor mørk bil, der holdt parkeret i lokalkørebanen på Lersø Parkallé bag Netto i Haraldsgade antagelig med en chauffør bag rattet. Der var formentlig tale om en personbil med fire døre.Bilen kørte fra Lersø Parkallé via parkeringspladsen bag Netto til Studsgaardsgade mod Rovsingsgade, hvor den forsvandt.- Det er vores tese, at det kan være de samme personer, som har været på stedet både søndag og mandag aften, forklarer Hans Erik Raben.Hvis morderne forsøgte at slå til allerede søndag, mislykkedes det altså, men politiet ønsker ikke at sige noget om, hvad Servet Abdija foretog sig den aften.Tjek jeres biler for skudhullerNye oplysninger tyder også på, at der blev skudt efter Servet Abdija ved krydset Haraldgade og Ragnhildgade, da han var på vej hjem, men skuddet ramte ikke.Måske blev en bil ramt, og politiet beder nu også alle bilister, der har haft deres bil parkeret i området om at tjekke deres biler for skudhuller.- Vi bruger rigtigt meget tid på at validere de oplysninger vi får. Det er en mulighed for, at der blev affyret skud efter Servet Abdija, da han kom gående, og derfor beder vi alle bilister, der holdt parkeret i området ved 21-tiden mandag om at tjekke deres biler for skudhuller, siger Hans Erik Raben.js@eb.dk ;fish@eb.dk Beder alle bilister, der holdt parkeret i området om at tjekke deres biler for skudhuller.
Tre maskerede mænd set i området søndag, hvor drabet skete mandag.
UDVIDELSE Et nyt logistikcenter i Greve på 10.000 kvm nåede ikke engang at fylde to år.Så blev det mod forventning for lidt.Så nu er gravemaskinerne tilbage på den tidligere Sanistål-grund ved Køge Bugtmotorvejen.Øbro Træ udvider nu logistikcentret med 3000 kvm nye driftsarealer.- Vi var af den opfattelse, at vi havde bygget stort nok første gang, men har alligevel måttet konstatere, at vores aktivitets udvikling er gået langt hurtigere end vi havde fantasi til at tro på, siger direktør Uwe Plugge.I 2016 kunne Øbro Træ konstaterer en vækst i omsætningen på 30 procent, og i indeværende år ser det ud til at væksten fortsætter i samme tempo.- I et stærkt konkurrencebetonet marked, så er det jo den effektive logistik, som skiller fårene fra bukkene, fortsætter Uwe Plugge.- Hos Øbro Træ er det vigtigt, at vore kunder oplever de fordele, som ligger i de rigtige varer, på det rigtige sted, til den aftalte tid og ikke mindst til den rigtige pris.Det betyder nu, at der investeres i nye arealer.Han fortæller, at der allerede er spildt for megen tid på at flytter varer rundt i logistikområdet, hvor lastbilerne læsser. Det har givet unødvendige omkostninger til Vi har i en periode haft for meget spildtid med at flytte rundt på varerne i det logistikområde, hvor vi læsser vores lastbiler og med denne investering kan vi nu flytte vores pakketræs lager og eliminerer unødvendige håndteringsomkostninger, afslutter Uwe Plugge I Øbro Træ forventer man at være helt færdige med udbygningen i løbet af november måned.Logistikcentret i Greve blev i 2015 en reel udlytning for den gamle Østerbro-virksomhed, som med motorvejsnær placering forbedrede sine adgangsforhold betydeligt.
Gravemaskinerne er tilbage i Greve efter nyt logistikcenter er blevet for småt.
KONTORER Our Office er navnet på et nyt kontorkoncept i Storkøbenhavn, som ejendomsforvalteren Nordea Ejendomme har udviklet i samarbejde med Henning Larsen Arkitekter.Formålet er at samle små og mellemstore virksomheder på tværs af brancher.Med Our Office ønsker Nordea Ejendomme ifølge en pressemeddelelse at skabe et bæredygtigt kontorkoncept, som med velindrettede lokaler, fordelagtige services og udstrakt fleksibilitet tilbyder et dynamisk og professionelt miljø for ambitiøse virksomheder i hovedstadsområdet.- Mange iværksættere og små virksomheder vil gerne væk fra privatadressen eller står måske over for at skulle udvide med en eller flere ansatte. I Our Office er der mulighed for at få sit eget private kontor med de faciliteter og services, som store virksomheder har til rådighed, men hvor prisen holdes på et fornuftigt niveau, siger Henrik Steenstrup, vicedirektør i Nordea Ejendomme, i pressemeddelelsen.Tre kontorfælleskaberOur Office er tegnet og indrettet i samarbejde med Henning Larsen Architects, hvor lyse fællesområder og levende overflader har skabt en inspirerende kontoridentitet.Konceptet er rullet ud i tre eksisterende kontorfællesskaber i Lyngby, på Østerbro og i Glostrup.Ambitionen er at implementere Our Office i andre af Nordea Ejendommes ejendomme.Som i andre lignende kontorhotel-ejendomme får virksomhederne deres eget kontor med adgang til fælles faciliteter og community zones.Her kan man samarbejde, udveksle erfaringer og lade sig inspirere -både i de lyse, velindrettede fællesarealer eller via en særlig Our Office medlems-app ¸ som gør det muligt at samarbejde uafhængigt af fysisk placering.Our Office åbnede officielt den 24. august, og hovedparten af lokalerne er allerede udlejet.Nordea EjendommeNordea Ejendomme forvalter erhvervs-og boliglejemål i Danmark.Ejendomsporteføljen tæller 2.700 erhvervslejemål og 1.150 boliglejemål med et samlet areal på ca. 1,5 mio. kvm til en værdi af 22,1 mia. kroner.Nordea Ejendomme forvalter porteføljen på vegne af en investorkreds, som blandt andet består af Nordea Liv og Pension Danmark, Tryg-Vesta Forsikring, Dansk Ejendomsfond, DNP Ejendomme og Ejendomspartnerselskabet af 1/ 7 2003.
Ejendomsselskabet vil i samarbejde med Henning Larsen Architects samle virksomheder på tværs af brancher.
Det danske politi kom et mulehår foran den franske præsident, Francois Hollande, da de informerede tidligere statsminister Helle Thorning-Schmidt om, at der var skyderier på Krudttønden i København i februar 2015.Det fortæller forfatteren Nina Munch-Perrin, der selv måtte kontakte Thorning igen for at få kronologien helt på plads. For hvis den franske præsident faktisk kom først, ville det være opsigtsvækkende.»Der stod to livvagter uden for Thornings hus, som lige havde orienteret hende om, at der havde været et skyderi på Krudttønden og at Lars Wilks var til stede. Den franske præsident ringer nærmest i samme sekund og fortæller, at den franske ambassadør ligger inde under et bord i Krudttønden. Og så smed hun, hvad hun havde i hænderne og tog ind i Statsministeriet som den første,« fortæller Munch-Perrin.Opfordret til at skrive bogenKapitlet ' Terror i København' fra bogen beskriver også, hvordan Thorning ikke vil gøre forskel på sin egen datter og resten af befolkningen.Hvor andre forældre på Østerbro hurtigt kom i kontakt med deres børn og beordret dem til at blive inden døre, så længe gerningsmanden var på fri fod, så bad Helle Thorning-Schmidt sin datter tage toget hjem fra arbejde som sædvanligt.»Jeg undrede mig ikke over det, da hun fortalte, at hun bad sin datter tage toget hjem, som hun plejede.For det passede godt med det billede, jeg i forvejen havde fået af Helle. Hun er altid i kontrol og er kompromisløs, når det gælder om at tage ansvaret og rollen som statsminister på sig,« siger Nina Munch-Perrin.Hun kendte ikke Helle Thorning-Schmidt, før hun af forlaget Gyldendal blev opfordret til at skrive bogen. Men de to blev enige om at skrive en personlig bog, ikke en politisk. Og det har de gjort gennem løbende samtaler siden sommeren 2016.isk@bt.dk 

Skiftende forklaringer, undvigende svar eller slet ikke noget svar. Det er ikke kønt at se, hvordan den tidligere radikale beskæftigelses-og integrationsborgmester i København Anna Mee Allerslev agerer og har ageret i den seneste tid.I GÅRSDAGENS AVIS kunne vi fortælle, at Øens Murerfirma - der i Allerslevs tid som borgmester var tilknyttet Københavns Kommune - har stået for en totalrenovering af Allerslevs private bopæl på Østerbro i hovedstaden.Det strider - som tidligere beskrevet i BT - imod hendes tidligere forklaring om, at murerfirmaet blot havde ' foretaget murerarbejde på badeværelset'.Derudover har hun nedtonet sit forhold til ejeren af murerfirmaet.Først var de således ' private venner'. Det blev i den redegørelse, som Folketingets Ombudsmand bad Københavns Kommune om at få udarbejdet i kølvandet på oplysningerne om, at Allerslev gratis havde benyttet Øens Murerfirmas lokaler, da hun skulle holde fødselsdag, ændret til et ' venskabeligt forhold'.Selv siger Anna Mee Allerslev, at Øens Murerfirma ikke var hovedentreprenør på renoveringen af lejligheden.BTs DOKUMENTATION FORTÆLLER en anden historie. Endvidere vil Anna Mee Allerslev ikke svare på, om hun har betalt et såkaldt styringssalær til Øens Murerfirma, men oplyser i en mail, at hun ' har betalt Øens Murerfirma for det arbejde, de har udført i lejligheden'.Og i dag fortæller vi, at Øens Murerfirma har betalt regninger for Allerslev.SAGEN KAN VIRKE indviklet.Men i bund og grund handler den om, hvorvidt en magtfuld politiker har udnyttet sin position for egen vindings skyld.Her er relationen mellem Øens Murerfirma og Anna Mee Allerslev interessant og væsentlig at få belyst.I dag synes kommunens redegørelse ikke at være meget værd.Og hvis Anna Mee Allerslev vil gøre sig selv - og offentligheden - en tjeneste, så bør hun svare på de spørgsmål, som efterhånden tårner sig op. ufjo.

Hans egen sidste smøg blev der bappet på for sidste gang i 1998.Misbrugseksperten Henrik Rindoms trang til cigaretter er der til gengæld stadig, har han forklaret.Henrik Rindom formår at få os til at lytte, når han med udgangspunkt i lægefaglig viden og eget levet liv kan sætte ord på, hvad det vil sige at være afhængig og have et misbrug, og hvorfor det er to vidt forskellige ting.I morgen fylder den fremmeste misbrugsekspert i det danske land 70 år.Det er over 30 år siden, at Henrik Rindom specialiserede sig i psykiatri og satte sig for at komme til bunds i afhængighedens mysterier.Hvorfor netop hans ord om misbrugets gåder synes at få så stor værdi, gav han selv en forklaring på sidste år.Allerede tidligt i sin karriere skilte han sig nemlig ud ved at gå anderledes til afhængige mennesker." Jeg kalder mit motto at ' gå med modstanden'. Når en afhængig udtrykker modstand, bør man spørge personen ' hvorfor', og så giver den afhængiges adfærd pludselig mening," fortalte han i et interview til Dansk Psykolog Forenings blad, Magasinet P.Når sundhedspersonalet på hospitalerne ikke vil møde rusmiddelafhængige fordomsfrit og med åbne øjne, skyldes det, at de ikke betragter deres problem som en sygdom, mener Henrik Rindom.Oprindeligt tog Rindom en uddannelse som maskinarbejder, da han ingen planer havde om at følge i sin fars fodspor og blive læge.Men han valgte alligevel senere at søge ind på medicinstudiet ved Aarhus Universitet, hvorfra han blev cand. med. i 1982.Så selvom de gode håndværkerhænder kom ham til stor gavn i hans arbejde med eternit i 11 år, endte han med at tage en studentereksamen og et lægestudium og siden videreuddanne sig til psykiater.Han har siden 2001 været tilknyttet behandlingstilbuddet Stofrådgivningen ved siden af sin ansættelse som overlæge på Hvidovre Hospital. På privatfronten er der tryk på med rejser i hustruen Lones selskab og en række gør det selv-projekter i hjemmet på Østerbro.Henrik Rindom er forfatter til flere videnskabelige artikler og bøger, blandt andet " Rusmidlernes biologi".
portræt Henrik Rindom har slået sit navn fast som landets bedst kendte og mest benyttede misbrugskonsulent og foredragsholder. I morgen fylder han 70 år.
V Forfatter og instruktør Hans Christian Nørregaard skriver mindeord om historikeren Hans Vammen, Dyreborg, 76 år: Da jeg for måneder tilbage fortalte Hans Vammen, at jeg i februar 2018 skal vise en af mine film i Svendborg, sagde han: »Det må du snakke med Hanne om. Da ligger jeg på kirkegården«. Han så de barske realiteter i øjnene, tilsyneladende uden angst, men bredt interesseret til det sidste. Bl. a. lovede jeg ham at skaffe kataloget til udstillingen af guldaldermaleren Ditlev Blunck, som stadig vises på Nivaagaard. Det er jeg nu brændt inde med.Hans Vammen kunne se tilbage på en lang karriere som universitetslærer og forsker med særligt henblik på 1800-tallets Danmark, guldalderen med dens idealer og tabuer, de slesvigske krige osv., men som andre markante personligheder var han mere end sit arbejde og det afkast, det havde manifesteret på tryk i artikler og bøger.Han kunne være usædvanligt generøs.Da min bolig i 1998 var raseret efter en ildebrand og skulle renoveres, tilbød han mig husly i sin daværende lejlighed på Østerbro i knap et halvt år. Jeg kunne overtage datteren Idas værelse, fordi hun skulle til udlandet.Da en fælles bekendt bagefter spurgte, hvordan det var spændt af, vel vidende, at ingen af os var udprægede diplomater, svarede jeg: Rigtig udmærket. Hans havde opridset en husorden, som vi begge holdt os efterrettelige.Da Hans Vammen i 2005 lod sig pensionere fra KUA og flyttede til Dyreborg på Fyn for at bo dør om dør med Hanne og skrive sit store, for længst uopdrivelige værk ' Den tomme stat', blev det til endnu mange lyse sommeraftener, hvor vi sad oppe i baghaven og pillede nyfangede fjordrejer.Eller Hans og Hanne bragte friske fynske asparges med til København, som vi nød på hans alternative bopæl i Borgergade.Det plejede at være her i maj. Det bliver det ikke i år. Desværre.

Under den tre dage lange retssag i Københavns Byret har 18-årige Amarildo Cani fra Albanien stædigt holdt fast i, at han blev tvunget til at være med i røveriet mod 69-årige Hans Henriksen.- Jeg blev presset til det.Jeg var bange for, at de (medgerningsmændene, red.) ville slå mig ihjel eller banke mig, hvis jeg ikke gjorde det.De sagde, at hvis jeg ikke gjorde det, ville de finde mig, forklarede han i retten.Ifølge den 18-årige albaner var det ikke meningen, at røveriet skulle ende med vold.Han skulle sammen med den 34-årige makedoner B., som ikke er anholdt, ' blot' hente pengene, som han og B. vidste var i Hans Henriksens lejlighed på Østerbro.- Jeg havde aldrig prøvet at lave sådan noget kriminalitet før. Men jeg fik at vide, at jeg ikke skulle være nervøs, og at jeg bare skulle gøre, som han (B.) sagde. Jeg fik at vide, at vi bare skulle hente pengene, som han vidste var i lejligheden, forklarede han og fortsatte.Tror ikke på ham- Jeg vidste ikke, hvad det var, der skulle ske, men jeg går med ind i lejligheden, og her er der en mand hjemme.Han (B.) slår manden virkelig hårdt. Der var blod overalt.Han blev ved med at trampe på manden, og jeg kunne se, at han fik det dårligere og dårligere, og at han havde svært ved at trække vejret.Den forklaring gav anklagemyndigheden dog ikke meget for.- Forurettede har fortalt, at det var tiltalte, der var den aggressive, og at det var ham, der førte kniven og bankede ham med kobenet.Jeg har aldrig oplevet før, at en tiltalt i så høj grad forsøger at placere skylden på en anden, lød det fra anklager Stine Winther.Ud over albaneren og makedoneren deltog en tredje uidentificeret mand ifølge anklagemyndigheden også i hjemmerøveriet. Makedoneren skjuler sig i hjemlandet og kan ikke udleveres til Danmark.nbm@eb.dk 

Niels Christian Berthelsen har de sidste 13 år haft fast parkeringsplads på Østerbro, hvor han arbejder for Nota som it-udvikler, der er statens nationalbibliotek for mennesker med læsevanskeligheder.Nu kan han se frem til en tur i bilen på op mod fem timer dagligt, efter statsminister Lars Løkke Rasmussen (V) præsenterede planen for udfl af statslige arbejdspladser.- Jeg har ikke tænkt mig at flmed, siger fællestillidsrepræsentant Niels Christian Berthelsen til Ekstra Bladet, efter hans arbejdsplads er blevet sendt til Lolland.Til daglig bor han i Værløse nord for København og bruger i forvejen 40 minutter i bil hver vej dagligt.- Det er ikke helt sunket ind endnu hos alle. Og jeg tror, at der er rigtig mange, som tænker allerede nu, at de ikke skal flmed til Lolland, selv om vi elsker vores arbejdsplads, forklarer Niels Christian Berthelsen.HovskisnovskiDet er ikke et helt almindeligt job, som Niels Christian Berthelsen har. Han har speciel udviklet et it-program til folk med læsehandicap.- Det kan godt være, at det virker lidt hovskisnovski, men det er nogle meget specialiserede jobs, vi har. Og tro at det er nogen, man kan fipå Lolland, det er ret utænkeligt.- Det virker også lidt utopisk at tro på, at man kan få folk til at pendle derned, forklarer Niels Christian Berthelsen.De 80 medarbejdere hos Nota laver specialiserede produkter til folk med et læsehandicap.Det kan både være digitale løsninger og undervisningsmidler.Tænker på familienHos familien Berthelsen i Værløse kører både Niels Christian og konen til København hver dag.- Jeg kan simpelt hen ikke se, hvordan det skal hænge sammen med min familie.- Og især ikke for min kone, hun vil ikke kunne fiet job dernede, som passer til hendes kvalifi lyder det fra Niels Christian Berthelsen.Jeg kan simpelt hen ikke se, hvordan det skal hænge sammen med min familie.


MIT KULTURFORBRUG Cheføkonom Bo sandberg i Dansk Byggeri ser engelsk fodbold med sin ældste søn. 
70 I DAG. Måske kender du ikke arkitekten og designeren Johan Adam Linneballe af navn. Men du kender helt sikkert de logoer, han igennem en årrække har sendt ud fra sin tegnestue i København.Det er nemlig Johan Adam Linneballe, der står bag den neonblå Sonofon-delfin, der springer over himlen. Og ham, der står bag Topdanmarks blå blomst med det grønne centrum og den røde prik i o'et. Danske Spil har også nydt godt af Linneballes kreative sans - tænk bare på Oddset-skriften og den gule lysende terning, der hænger i kiosker over hele landet.Skriftlogoet for Hovedstadens Sygehusfællesskab, AP Pension og Altingets logo står han også bag, og mange flere.Men selv om de er skabt af den samme mand og den samme tegnestue, ligner Linneballes logoer ikke hinanden. Hver gang han skal lave et nyt logo eller en ny grafisk profil, tager han udgangspunkt i det enkelte budskab og den enkelte kundes behov. Det har skabt en omfattende produktion, der er både varierende og konstant overraskende.Johan Adam Linneballe har siden 1980' erne været engageret i talrige faglige råd, netværk og bedømmelsesudvalg - herunder Akademiraadet og Designmuseum Danmarks bestyrelse og venneforening.Han samarbejder med den kinesiske Guangzhou Design Week som rådgiver, og det var Linneballe, der oprindelig fik ideen til den store Index-designpris, der er blevet uddelt hvert år siden 2005.Johan Adam Linneballe vil noget med sine designløsninger. Hans grafik og logoer hjælper hver dag tusinder med at navigere igennem virkeligheden. Og typisk for Linneballe bor han i en bygning, der oser langt væk af design og godt håndværk. På det ydre Østerbro har han boet i årevis i et kæmpehus, der er tegnet af Anton Rosen, som også har stået bag Palace Hotel i det indre København. Linneballes hus er fyldt med smukke detaljer og masser af humør. Han er med rette stolt af det hus, ligesom han godt kan være stolt af sit omfattende bidrag til dansk design og arkitektur.

Carolineskolen ligger på en stille vej på Østerbro i København. Det ligner dog ikke en skole udefra.Tværtimod ligner det et mindre militæranlæg med høje pigtrådshegn, indgangssluser og patruljerende politi.Lytter man efter, er det dog tydeligt, at der bag ved hegnet er legende børn. Boldspil, latter og sang kan høres, men børnene, der laver lydene, er beskyttet mere end andre danske skolebørn. Skolen er nemlig jødisk og er en af de skoler, Kundbypigen tirsdag blev kendt skyldig i at have planlagt et angreb imod.I går lagde undervisningsminister Merete Riisager fra Liberal Alliance vejen forbi Carolineskolen for at vise sin sympati med skolen.»Jeg kommer til mange skoler rundt om i landet, og jeg har aldrig været på en skole, der på denne måde er omkranset af sikkerhed.Det gør mig vred at tænke på, at de her børn bliver nødt til at blive beskyttet, bare fordi de har en jødisk religion, så jeg vil gerne vise min solidaritet med skolen og de børn, der går her,« siger Merete Riisager.Næstformanden i Det Jødiske Samfund i Danmark, Jonathan Fischer, fortæller, at selvom der har været meget omtale af skolen i forbindelse med Kundby-sagen, så har man forsøgt at gøre hverdagen så normal som mulig for børnene på skolen.»Det er jo desværre ikke noget nyt, at der er en trussel mod os. Men det er klart, at det rykker tættere på, når der er en konkret trussel, hvor der er faldet dom over en, som har planlagt at sprænge en bombe ved vores skole,« siger Jonathan Fischer, som selv har gået på Carolineskolen.Hverdagen på skolen bærer ikke præg af sikkerhed eller trusler, men ved ind-og udgang skal skolebørnene igennem en sluse.»Det er de ydre rammer, der er specielle her. Børnene går i skole og lærer de samme ting, som alle andre danske børn, og som man kan høre, så leger og hygger de sig i frikvarteret.Det er en ganske almindelig hverdag inden for hegnet,« siger Jonathan Fischer.msva@bt.dk 
KUNDBY-SAGEN.
Som mor til to små sønner mærker jeg tydeligt, hvordan gensidig respekt for kønsforskelle og kropsgrænser ikke kun er et emne for voksne, men også dyder de små skal lære. For det betyder noget, når piger på syv kaldes »bitch«, eller frisproget i indskolingen indbefatter »jeg knepper dig« og »motherfucker«. Er jeg en snerpet mor, som intellektualiserer en jargon, der er normaliseret af YouTube, gangstarap og Netflix? Sandsynligvis.Men det fjerner ikke mit ansvar over for de piger, mine sønner skal tage selfies med, kysse på og projektledes af.Frihed til abort og sexlyst har ikke entydigt frigjort kvinder.Ifølge Peggy Orenstein, som er forfatter til bogen Sex &amp; Girls - Navigating the Complicated New Landscape, er et nyt paradoks opstået: Hvis vi kvinder siger nej til sex eller ikke griner af hyggelig kontor-sexisme, er vi frigide eller endnu værre: kedelige. Og hvis vi giver vi os hen, er vi sluts. Jeg læste bogen med rædsel, men affejede også de værste eksempler - at blowjobs er en forventet vennetjeneste for 11-årige - med, at »det er jo amerikanske tilstande«. Derfor blev jeg bestyrtet, da en min veninde delte sin historie fra det pæne Østerbro.Hendes datter på otte år blev udsat for et voldeligt overgreb af flere jævnaldrende drenge. Hun blev holdt nede, mens de heppede »tæsk hende, tæsk hende«, og den ene af drengene kørte en bold rundt i skridtet på hende.Det frygtindgydende er ikke bare disse børns alder og deres ekstreme handlinger. Det ildevarslende er forældrenes larmende tavshed: Ingen opringning, brev eller besøg til den pige, der nu spørger sig selv: »Var det min egen skyld?« En pige, som nu lærer, at et overgreb er ' drengestreger.' Så kære mødre: Skal vi ikke lære vores sønner at værdsætte forskellene mellem kønnene frem for en hævdvunden genvej til magtdemonstration?.Så kære mødre: Skal vi ikke lære vores sønner at værdsætte forskellene mellem kønnene frem for en hævdvunden genvej til.
LÆSERBREVE.
En af landets rigeste familier har udnyttet flere års solid indtjening i familievirksomheden til at udbetale store summer til sig selv.På tre år har den velhavende Just Karberg-familie, der handler med vin og spiritus, hevet 230 mio. kr. ud af familiens selskab, Hans Just Group A/ S.Det viser et nyt årsregnskab.Selskabet med hovedsæde på Østerbro i København importerer og sælger spiritus, vin og såkaldte drinksmiksere.Blandt produkterne finder man kendte produkter som Aperol, Jägermeister, Cointreau og Rose's Lime.Det indbringende familieforetagende styres af brødrene Peter og Thomas Just Karberg, der begge har titel af adm. direktør. Den tredje bror, Andreas Just Karberg, styrer familiens ejendomsselskab.Historien om Hans Justkoncernen går helt tilbage til 1867, da firmaet blev grundlagt af Hans Jacob Hvalsøe Just. I dag er firmaet familieejet i 5. generation og omsætter årligt for over 1,2 mia. kr.Hele butikken styres via familiens holdingselskab, Familien Karberg Familieholding ApS. Også her har de tre Karberg-brødre forkælet sig selv. På tre år har de trukket 200 mio. kr. ud i udbytte.Private pengetankeEn del af pengene er placeret i private pengetanke.Indtil for et halvt år siden var familien Just Karberg også medejer af Det Danske Spiritus Kompagni A/ S, der står for salg og markedsføring af spiritusklassikere som Aalborg Akvavit, Høker og Gammel Dansk.Men familien valgte at sælge sin ejerandel til norske Arcus Gruppen.Familien Just Karbergs sans for forretning har gjort den til en del af gruppen af hemmelige milliardærer, der hvert år optræder i en opgørelse fra Dansk Aktie Analyse.I den seneste af slagsen er familieformuen opgjort til i alt 1,25 mia. kr.peter.simonsen@finans.dk 
N Familien Just Karberg har i generationer handlet med vin og spiritus. Det gør den fortsat med stor succes, viser årsregnskabet.
Krall holder liv i jazzhistorien Den canadiske sanger og pianist Diana Krall har skåret sin egen niche inden for jazzen, hvor hun for det meste synger standarder med varm, mørk stemme, men også lejlighedsvis introducerer egne nye sange. 

Silje Mørch, 25 år, arbejder fem dage om ugen på den mobile kaffebar ' Dryp', som ofte står på Nyhavn ved siden af fem store betonblokke.»Jeg tænkte ikke over dem lige med det samme, andet end at de var lidt i vejen her, hvor folk myldrer forbi.Jeg står jo og kigger på folk. Men efter et par dage tænkte jeg: Det giver sig selv. De er der for at beskytte folk fra angreb med lastbiler.« »Første gang, jeg lagde mærke til klodserne, var, da jeg skulle i Magasin og gik direkte ind i en betonblok, fordi jeg ikke havde set den på grund af en stor flok mennesker. Det var en af de mindre, mens de her er lidt større. Jeg har hørt, at de nogle steder har blomsterkasser på, så det ikke er så grimt. Det kunne man godt overveje.« »Det giver en slags ubevidst tryghed, men bevidst frygt. Det er jo for at beskytte folk, men det har til gengæld fået mig til at tænke på, at det her er et centralt sted, hvor der måske er større risiko for et angreb end et sted på Østerbro. Det tænkte jeg ikke på før, og jeg tænker da mere på det efter Manchester. Og ofte er de her angreb planlagt på forhånd, desværre, så de finder nok andre veje alligevel.« »Betonklodserne er nok en god tryghed for samfundet, fordi man på den måde kan se, at vi gør noget ved det. At vi handler.Men det ville være mærkeligt, hvis de skulle stå der i al evighed.Måske kan man i stedet gøre dem til en del af byen. Og måske skulle vi have en demokratisk afstemning om, hvad borgerne synes. Det er jo os, der bor her og går rundt i byen.«.

Byretsdommer Jens Stausbøll er formand for ankenævnet for huslejenævn i Københavns Kommune. Han forklarer her, hvordan reglerne for huslejeregulering fungerer. Grundlæggende handler det om omkostningsbestemt leje, hvor udlejer ikke må tage højere husleje, end hvad der svarer til omkostningerne ved driften af ejendommen. Dertil kan udlejeren lægge værdien af eventuelle forbedringer samt mindre afkast, som udgør syv pct. af den offentlige vurdering fra 1973 - altså et mindre beløb. Reglerne om omkostningsbestemt husleje gælder som udgangspunkt for lejligheder, der er taget i brug inden udgangen af 1991.Hvordan kan en lejlighed på 108 kvadratmeter på Østerbro med udsigt over Fælledparken prissættes til kun 4.000 kroner? »I København er der huslejeregulering. Det betyder, at Folketinget har bestemt, at der gælder en omkostningsbestemt leje i lejligheder i ejendomme med flere end seks lejligheder,« siger Jens Stausbøll.Hvordan kan I nå frem til, at godt 4.000 kroner for 108 kvadratmeter er en rimelig leje? »Omkostningsbestemt leje har ikke noget at gøre med, hvad der f. eks. er den leje, der kan fastsættes i nyere ejendomme eller i lejligheder, der er gennemgribende moderniseret.Ved omkostningsbestemt leje skal udlejeren gøre sine omkostninger ved driften af en ejendom op. Dertil kan han så lægge et lovbestemt afkast og værdien af eventuelle forbedringer.Folketinget har altså bestemt, hvad ejeren af ejendommen må tage i husleje.« Men er lejen i Klostergaarden ikke urimeligt lav i forhold til den gennemsnitlig leje i huslejeregulerede lejligheder i København? Når man beregner den omkostningsbestemte husleje, kan man tillægge værdien af de forbedringer, der er lavet. I Klostergaarden har der ikke været tale om at tillægge værdi af forbedringer.Så den leje, der er fastsat i Klostergaarden, er den rene omkostningsbestemte leje.Lejlighederne i Klostergaarden koster 461 kroner pr. kvadratmeter, men gennemsnitligt koster Københavns huslejeregulerede lejemål over 757 kroner pr. kvadratmeter om året.Hvorfor den forskel? »Gennemsnitstallet omfatter også de lejligheder, som er blevet forbedret. Er der f. eks.lavet nyt køkken eller bad, er lejen højere end den omkostningsbestemte leje, der er tale om i Klostergaarden.«.bge@berlingske.dk 
Formanden for ankenævnet for Københavns huslejenævn, dommer Jens Stausbøll, forklarer, hvordan reglerne om omkostningsbestemt husleje virker.
Ragnhildgade på kanten mellem ydre Nørrebro og ydre Østerbro i København bliver aldrig den samme igen.Mandag aften likviderede en gruppe mænd kynisk en kun 16-årig dreng foran hans hjem. Aftenen efter skuddrabet, hvor offerets forældre mistede deres eneste barn, mødte flere hundrede mennesker op foran hjemmet til mindehøjtidlighed med lys, blomster og tårer.I løbet af aftenen fyldte de mange fremmødte hele stien udenfor familiens lejlighed. Folk stod så tæt, at mange måtte opgive at komme frem med deres blomster.I lange minutter var stilheden total.Kun afbrudt af sporadisk snøften og gråd.Inde fra lejligheden, hvor offerets familie var samlet, lød en uafbrudt gråd fra moderen. Halvanden time efter mindehøjtidligheden græd hun stadig.»Hun græd så meget,« udbrød en tydeligt chokeret ung pige, efter at hun, som mange andre, havde været inde hos den dræbte teenagers moder for at kondolere.På græsarealet foran lejlighederne på Ragnhildgade stod mange og diskuterede detaljerne omkring drabet. Vidner havde set to til fire gerningsmænd i alderen 16-20 år løbe ad stisystemet efter skudene blev affyret. De hoppede ind i en sort bil og forsvandt.En stille og rolig drengDet samme spørgsmål blev i går gentaget igen og igen: Hvorfor skete det? »Hvilke problemer kan man lave i en alder af 16 år, som gør, at man skal skydes. Jeg er virkelig chokeret.En sød unge, der passede sin skole og spillede fodbold med sine kammerater,« siger en 18-årig nabo.Han har boet side om side med den 16-årige hele sit liv, og, som så mange andre, beskriver han ham som en ' stille og rolig dreng' uden tilknytning til bandemiljøet.Efter en time trådte moderen ud blandt de mange fremmødte.Hun blev hulkende placeret på en stol foran blomsterne og de mange tændte lys.»Sig farvel til min søn,« udbrød hun, før hun gik ind igen.De hjerteskærende ord ramte flere af offerets venner og bekendte, som brød grædende sammen.matu@bt.dk 

»Skoleklassen, der besøgte Carl-Mar Møller« / »Alternative Teaching« M in gode ven fortalte om sin søn, der med sin skoleklasse - en 6.klasse fra Øster Farimagsgade Skole på Østerbro - havde været oppe hos Carl-Mar Møller på lejrtur.Det havde skabt en del bekymring hos forældrene, men børnene havde været helt vilde med det. Jeg kunne se billederne med det samme, men det viste sig, at lejrtur for skolebørn ikke var noget, Carl-Mar Møller normalt gjorde.Det var børnenes klasselærer, der havde arrangeret det, fordi hun syntes, det var spændende at se, hvad der skete, hvis man gav de her hormonfyldte unger helt frie rammer.Et halvt år senere ringede klasselæreren.Børnene havde ikke talt om andet end den lejrtur i det halve år, og nu havde de vundet nogle penge til en ny tur på halvandet døgn. Så jeg tog med og skød alt, hvad jeg så. Jeg vidste, jeg ikke kunne gøre det om, og jeg kom hjem med 4.000 billeder, tror jeg.Jeg gik efter ikke bare at registrere, hvor vildt og skørt det hele var, men efter laget under det umiddelbare. Jeg forsøgte at fotografere i øjenhøjde med børnene for at formidle, hvad de rent menneskeligt fik ud af at være der.Ét billede havde jeg etiske overvejelser om, da jeg kom hjem. Nemlig »sandhed eller konsekvens« -billedet (se side 6 i denne sektion, red.), hvor en dreng endte med at kysse sin ven, fordi det trods alt var bedre end at skulle kysse en af pigerne. Jeg var nervøs for, om de to drenge nu ville blive drillet. Men jeg kom frem til, at den følelse handlede om, hvad vi som voksne lægger ned over en helt uskyldig situation. Og jeg har kun fået positive reaktioner.«.

Tre unge mænd med tilhørsforhold til bandemiljøet fik lørdag ved et grundlovsforhør i dommervagten i København deres anholdelse opretholdt i tre døgn.De tre blev anholdt fredag aften og er sigtet for forsøg på manddrab efter et skyderi mod en civil politibil i Mjølnerparken på Nørrebro i København.De nægter sig alle skyldige.Hverken betjentene i bilen eller andre personer kom noget til, men patruljevognen blev ramt fem gange.Skyderiet skete kl.18.59, da den civile patruljevogn kørte efter en scooter med to unge mænd. Mændene standsede kortvarigt, og den ene afgav skud mod patruljevognen, hvorefter de kørte fra området.Blot et kvarter senere, kl. 19.15, anholdt politiet tre personer på Strømdamsvej på Østerbro tæt på det sted, hvor man også havde fundet scooteren.Det er ifølge politiet uvist, om mændene vidste, at de skød mod en politibil.Mulig forvekslingEn konflikt mellem bl. a.banderne Brothas, som holder til i Mjølnerparken, og Loyal to Familia (LTF) har de seneste måneder ført til en række skyderier rundt omkring i hovedstaden.Politiet kan derfor ikke på nuværende tidspunkt afvise, at mændene på scooteren f. eks. kan have troet, at den civile patrulje var fjender fra en anden bande.»Siden i går aftes (fredag, red.) har politiet efterforsket sagen og bl. a.undersøgt, om skyderiet kan grundes i en forveksling, da det ikke er fastlagt, om gerningsmændene var klar over, at det var en politibil, de skød imod,« skrev politiet lørdag i en pressemeddelelse.Hvis gerningsmændene vidste, at de skød mod en patruljevogn, vil der være tale om en klar optrapning, sagde Claus Oxfeldt, formand for fagforeningen Politiforbundet, lørdag.Ved en pressebriefing lørdag eftermiddag fortalte vicepolitiinspektør Rasmus B. Skovsgaard, Københavns Politi, at de tre personer har et tilhørsforhold til bandemiljøet.Hvilken bande, der er tale om, ville han ikke oplyse.martin.johansen@jp.dk 
Patruljevogn blev ramt af fem skud. Tre personer fik forlænget deres anholdelse.
En række standere med plakater med budskabet »Kærlighed er en ret« har de seneste uger været udsat for massivt hærværk i København.På plakaterne, der er en del af Københavns Kommunes indsats mod social kontrol i indvandrermiljøer, ses en kvinde i hijab kysse en hvid mand med skæg.Men flere steder på Østerbro og Nørrebro i København er kvinden med slør og kampagnens hovedbudskab om kærlighed blevet malet over med sort maling.Kampagnen »Kærlighed er en ret« er et nyt initiativ fra beskæftigelsesog integrationsborgmester Anna Mee Allerslev (R), som kalder hærværket for rigtigt trist: »Det understreger på næsten ironisk vis, hvorfor kampagnen er så nødvendig,« siger borgmesteren.Spidskandidat for Liberal Alliance i København ved det kommende kommunalvalg Alex Vanopslagh, synes ligeledes, at det er kedeligt med hærværket.Han mener, at kampagnen er endt med at give bagslag.»Konsekvensen af, at der er udøvet hærværk, er, at kampagnen får den modsatte effekt end intentionen.Nemlig, at islamiske mørkemænd kan sende et signal om, at vi holder øje med jer piger, og I skal ikke tro, at I kan rende og kysse med danske fyre,« siger Alex Vanopslagh.Formoder du, at islamiske mørkemænd står bag hærværket? »Det er meget nærliggende at antage, men jeg har selvfølgelig ikke set nogen tegne på plakaten, så jeg ved det ikke med sikkerhed.« Anna Mee Allerslev er uenig i, at kampagnen er endt med at opnå den modsatte effekt end den tiltænkte: »Det synes jeg ikke. Tværtimod viser det, at kampagnen er vigtig, og at det arbejde, vi over en årrække har haft gang i i København, er nødvendigt og rigtigt. Nogle spørger indimellem, om vi overhovedet skal bruge penge på integration, og der må jeg bare sige, at det her viser behovet,« siger Anna Mee Allerslev.Plakaterne er ikke længere at finde i byrummet, men det skyldes ikke hærværket, oplyser Beskæftigelsesog Integrationsforvaltningen i København.I stedet er de pillet ned, fordi kampagnen er slut.pbu@berlingske.dk ,perd@berlingske.dk 

Entreprenørfirmaet Skou Gruppen A/S, der har base nord for København, er et glimrende eksempel på en virksomhed, der profiterer af det kraftige byggeopsving i hovedstadsområdet og med lethed får nye opgaver. Selskabet har hen over sommeren vundet tre større byggesager. 

Sælges: Historisk æske fra Magasin.Pris: 50 kroner.Sælger: Helle Carstensen, 2300 København S.Jeg husker æsken fra min barndom på Østerbro i 60' erne.Vi havde et legerum hjemme hos min mormor og morfar, som blev kaldt Esmeralda, og på en hylde derinde stod en gammel æske med glasperler. Den stod et særligt sted, og der var ikke noget med at tage den ned på gulvet. Man åbnede den og tog, hvad man skulle bruge, og så lukkede man låget igen. Min mormor sagde altid, at man skulle passe godt på sine ting.Når vi var i Tivoli, fik min søster og jeg for eksempel hver et lommetørklæde med mønter i, og så sagde min mormor: »I må selv bestemme, hvad I bruger jeres penge til, men det er de penge, I har.« Og når vi var på restaurant, tørrede hun altid askebægeret af og kom skodderne i en serviet, inden vi gik, for sådan noget kunne man ikke efterlade til tjeneren, sagde hun.Sådan var det hele vejen igennem med min mormor, og det har jeg også taget med mig i opdragelsen af mine egne børn. Da de var små, måtte de betale med deres egne lommepenge for at få lov at gå i slikskabet om fredagen - og den dag i dag er der ikke nogen af dem, der har noget gæld overhovedet! Jeg har også lært dem, at man ikke smider skrald på gaden, og hvis de som børn glemte at slukke lyset på deres værelse, jamen så blev der bare færre lommepenge. Det er alt sammen idealer, som min mormor lærte mig, og som jeg forbinder med æsken fra Magasin.Jeg har frygtet lidt, om den nu havner hos nogen, der ikke vil passe lige så godt på den, som jeg har gjort. Men jeg har sat den til salg under ' samlerobjekter'. Samlere passer godt på deres ting.rbs Hver dag bliver massevis af brugte ting sat til salg.Og selv om det i udgangspunktet ikke behøver være noget særligt, kan det vise sig at være det.
Hvad sælger du?
Grevinde Alexandra har besluttet sig for at vinke farvel til sin årlige apanage på 2,4 mio. kr., der ellers er gået ind på kontoen siden skilsmissen fra prins Joachim i 2004.I går meddelte Alexandra nemlig, at hun ikke længere ønsker at modtage årpenge fra staten, når prins Felix i 2020 fylder 18 år.ALEXANDRAS MILLIONSTØTTE HAR, især efter det nu forliste ægteskab med fotografen Martin Jørgensen, været til heftig debat.Ifølge grundloven er det kun medlemmer af kongefamilien, der kan få apanage, men da Alexandra blev skilt fra prins Joachim, besluttede et flertal i det daværende folketing at indføre en særlov, som sikrede hende en livslang statsydelse, selvom hun skulle finde sig et arbejde og giftede sig igen.MILLIONSTØTTEN ER AF kritikere blevet kaldt for et royalt holdkæftbolsje, som skulle sikre, at Alexandra fortsat var loyal over for kongefamilien.For et par år siden afdækkede BT, hvordan kongehuset meget aktivt arbejdede på at sikre Alexandra den højest mulige apanage. I første omgang ville Statsministeriet således kun tilbyde hende en million kroner om året, men på Amalienborg ønskede man det ellers pæne beløb hævet betragteligt, og samtidig fik hun en lækker villa på den eksklusive Svanemøllevej på Østerbro foræret.KONGEHUSET HAR STOR opbakning i den danske befolkning, men det er giftfor monarkiet, hvis der danner sig et indtryk af, at der ødsles med skattekronerne, og lige netop Alexandras millionapanage er vi særdeles kritiske overfor. Da Alexandra sidste år solgte sin villa for 23 mio. kr. og dermed kunne sætte et betragteligt millionbeløb ind på kontoen, svarede 58 procent i en afstemning på bt.dk med 9.000 deltagere ' ja' til, at hun skulle miste hver en krone i apanage.Nu er diskussionen om Alexandras millionstøtte et afsluttet kapitel, og mon ikke både Alexandra og kongehuset er ganske fint tilfredse med ikke længere at skulle høre på de kritiske røster.tnk.

Letbanen i Aarhus kører fra 23. september på første etape fra Aarhus H til Universitetshospitalet i Skejby. Ganske uanfægtet havde vi valgt at opregne stationerne på sidste etape - til Grenaa - på tegningen på side 17 i PS søndag 30.4. Og at kalde Hornslet »Hornsleth«. Og Trustrup »Trulstrup«. ' The Road Not Taken' er et digt af Robert Frost. På debatsiderne søndag 30.4. stod der, at det er skrevet af en anden berømt amerikansk digter, Walt Whitman.Trianglen havde vi placeret »i det indre København« på forsiden i går. Det undrer adskillige læsere, der ville sværge på at have set den på Østerbro.' Regeringen udskriver blankocheck til børn' lød overskriften på analysen her på siden fredag 28.4. Som det fremgik, mente vi en dækningsløs check. En blankocheck er - eller vel nærmere var - noget så letsindigt som en underskrevet check, hvor modtageren kunne udfylde beløbet.Faste læsere af denne spalte vil vide, at H. C. Andersen lod »et lille barn« afsløre bedraget i ' Kejserens nye klæder'. Ikke desto mindre fastslog vi igen på side 3 i PS søndag 30.4., at det er en dreng. Det har vi præsteret 32 gange inden for de seneste 10 år. Toogtredive. TOOGTREDIVE! Vi lod en patient »ligge sig« på side 9 i 1. sektion søndag 30.4. Der skulle stå lægge.Lægge. Lægge. Lægge. Lægge. Lægge. Lægge.Lægge. Lægge. Lægge. Lægge. Lægge.Lægge. Lægge. Lægge. Lægge. Aaargh! Politiken korrigerer fejl og misforståelser hurtigst muligt. Henvendelse med angivelse af dato og side bedes rettet til Læsernes Redaktør på mail: fejl. fakta@pol.dk eller på telefon 33 47 23 26 mandag til fredag kl. 10.30-12.30, onsdag dog 12-14.

En 22-årig mand blev torsdag ved 15-tiden skudt og dræbt i Mjølnerparken, der ligger på grænsen mellem Nørrebro og Østerbro i København.Samtidig blev en 19-årig ramt af et strejfskud, der dog ifølge politiet ikke krævede videre behandling.Den afdøde var kendt af politiet og »tidligere truffet i selskab med den lokale bandegruppering«, lød meldingen fra Københavns Politi torsdag aften.Hvilken bande skudofferet havde tilknytning til, er ikke blevet oplyst, ligesom gerningsmændene endnu ikke er fundet.Råb og grådJyllands-Posten kriminalreporter Michael Thykier befandt sig i Mjølnerparken, en halv time efter skudepisoden fandt sted. Her overværende han bl. a., hvordan en større gruppe mennesker havde samlet sig foran opgangen, hvor faderen til det ene skudoffer angiveligt bor.Mænd og kvinder diskuterede højlydt, og flere af kvinderne råbte, mens andre græd, fortæller Michael Thykier.»Der var en klemt stemning og meget politi derude.Jeg talte selv over 10 politibiler og derudover flere civile politibiler,« siger Michael Thykier.Han så desuden en ambulance forlade stedet i høj fart og med udrykning.De tilstedeværende betjente afhørte torsdag eftermiddag flere vidner på stedet - herunder også en gruppe unge piger på ca. 10-14 år. Pigerne havde forinden set to maskerede personer i sort tøj komme kørende på en knallert i boligområdet, fortalte de til Jyllands-Postens kriminalreporter.Den seneste i rækkenAndre vidner forklarede desuden, hvordan de havde set to mennesker blive ramt af skud: én i armen og en anden mere alvorligt, lød meldingerne.Torsdagens skudepisode er blot den seneste i rækken af skyderier i københavnsområdet.Og den anden på bare to dage. Onsdag blev en 25-årig mand med banderelationer ramt af skud på Griffenfeldsgade på Nørrebro, hvor banden Loyal to Familia (LTF) holder til. Det er endnu ikke blevet bekræftet, om det var en rivaliserende bande, der affyrede skuddet.LTF har siden foråret været i blodig konflikt med bl. a.banden Brothas, der holder til i Mjølnerparken. Ifølge politiet har Brothas sammen med andre grupperinger fra Nordvest og Husum-området dannet fælles front mod LFT.Torsdagens drab er bandekonfliktens tredje skuddrab i københavnsområdet, siden konflikten for alvor blussede op i juni. Den 31. oktober blev en person dræbt og to andre såret, da der blev affyret flere skud på Tagensvej ved Mjølnerparken. Alle tre havde tilknytning til banden Brothas.Den 3. november om natten blev en 20-årig mand ramt af skud, da han kom kørende i sin bil i krydset mellem Åkandevej og Ruten i bydelen Tingbjerg nordvest for København. Han døde senere på dagen af sine kvæstelser.Derudover blev den kun 16-årige Servet Abdija likvideret af seks skud foran sit hjem i Ragnhildgade 48 på Østerbro den 16. oktober.Det er dog ikke politiets opfattelse, at dette -endnu uopklarede - drab har forbindelse til bandekonflikten.Over 20 mennesker - både tilfældige uskyldige og kendte bandemedlemmer - er blevet såret i de talrige skudepisoder.josefine.aaen@jp.dk steen.a.jorgenssen@jp.dk Fakta: BANDEKONFLIKT Skudepisoder i københavnsområdetSiden juni 2017 har hovedstadsområdet været centrum for en række skudepisoder, hvoraf størstedelen har vist sig at være relateret til den verserende bandekonflikt, der udspiller sig blandt flere bander i København.Konflikten tog for alvor fart i juni og har siden udviklet sig til en blodig affære, der har kostet tre mennesker livet og såret flere end 20.Konflikten har fået politiet til at oprette visitationszoner i store dele af København, mens justitsminister Søren Pape Poulsen (K) har meldt ud, at han bl. a. ønsker at styrke politiindsatsen over for banderne og forbyde deres tilstedeværelse.Senest meldte ministeren ud, at han ønsker at forbyde Loyal To Familia.
Bandekonflikten krævede torsdag sit foreløbige tredje dødsoffer under skyderi i den nordlige del af København.
Spansk vin-og spisehusVinbutikken La Fabrica i Rantzausgade udvidede torsdag 3. august biksen med et spansk spisehus. Her er tanken, at man skal spise og drikke, så meget og så længe man vil i løbet af aftenen.Menukortet byder på masser af delevenlige tapasretter, blandt andet buratta, galicisk blæksprutte og en ' cesar salat' med ansjoser. Dertil kan man købe primært spansk vin på glas eller flaske.La Fabrica. Åbnede 3. august.Rantzausgade 22, Kbh. N.Latinamerikansk folkekøkkenKokken Karlos Ponte fra den dansk-venezuelanske gourmetrestaurant Taller i Tordenskjoldsgadestår nu klar med restauranten ' PMY'. Navnet er en forkortelse for Papas (kartofler i Peru), Maíz (majs i Mexico) og Yuca (maniokplanten fra Venezuela), og Karlos Ponte får selskab i køkkenet af de verdenskendte kokke Emilio Marcias fra Mexico og Diego Munoz fra Peru.Menukortet byder på delevenlige latinamerikanske hverdagsretter. Til forret kan man for eksempel få en peruviansk ceviche - hvid fisk i citrus-chilimarinade - eller venezuelansk arepa, det vil sige fyldte majsbrød, og blandt hovedretterne er det mexicanske bidrag stegt gris med salsa verde.PMY åbner primo august.Tordenskjoldsgade 11, Kbh. K.Spis is med kniv og gaffelDen tyrkiske café-kæde MADO findes allerede i over 26 lande og er nu klar til at indtage København med sin butik nummer 503.MADO's specialitet er en tyrkisk is (dondurma på tyrkisk), men menukortet omfatter også klassiske caféretter og traditionelle tyrkiske retter.MADO's is er lavet på gedemælk og kan spises med kniv og gaffel, da den indeholder stivelsespulveret salep, som gør, at isen ikke smelter, og harpiksarten mastiks, som gør teksturen elastisk. Dessertmenuen byder derudover på tyrkiske desserter som turkish delight og baklava og mere vestligt velkendte desserter som cheesecake. MADO er alkoholfri, men der er masser af te og kaffe på kortet - lige fra en intens tyrkisk kaffe til en latte.MADO Copenhagen åbner i løbet af august. Vesterbrogade 6E, Kbh. V.Burgerbarerne udviderDe to hippe burgerbarer Jagger og Yoburger kan snart kalde sig for deciderede burgerkæder, eftersom de begge udvider biksen.Jagger har for nylig åbnet på Falkoner Allé på Frederiksberg og slår til september dørene op for endnu filial på Nørrebros Runddel. Yoburger har netop udvidet med en restaurant lige ved Trianglen på Østerbro og forventer også at åbne på Langelinie Allé om en måneds tid.Desuden er Yoburger hen over sommeren til stede med en foodtruck på Kvæsthusbroen ved Skuespilhuset og en pop-up-burgerbar i Haven Bar på Havnegade.Jagger på Frederiksberg åbnede 16. juni. Falkoner Allé 84, Frb.Yoburger på Østerbro åbnede 21. juli.Østerbrogade 64, Kbh. Ø.Grød på VesterbroGrødkæden med det letafkodelige navn er snart klar med sin sjette grødbar, som kommer til at ligge på Vesterbrogade 105B - lige ved krydset mellem Enghavevej og Vesterbrogade. Det bliver også grødkædens hidtil største grødbutik.I vanlig stil skal der i den nye butik langes grød i alle afskygninger over disken: havregrød, acai-og chiagrød med lækre toppings som frisk frugt, nødder, kerner og karamelsovs, men også grødretter som bygotto og daal.Grød på Vesterbro åbner primo september. Vesterbrogade 105B, Kbh. V.Tatar i alle afskygninger På Istedgade åbner restauranten Tatar med ja, tatar. Menukortet kommer til at variere i takt med sæsonens tilgængelige råvarer, men vil året rundt centrere sig om tatar i alle afskygninger.Du kan få en klassisk rørt oksetatar i en blød burgerbolle eller med et italiensk twist af tomatcreme og sprød parmesan.I disse kødkritiske og miljøbevidste tider sørger Tatar selvfølgelig for, at der også er noget til pescetarer, vegetarer og veganere: for eksempel frugt-og grøntsagstatar og fiske-og skaldyrstatar.Tatar åbner 12. august. Istedgade 109, Kbh. V.
Seks nye spisesteder står klar med spansk tapas, tyrkisk is, sydamerikansk folkekøkken og alle tænkelige tatarer til københavnerne.
HVOR BLEV menneskeværdet af i politik? Det er så nemt at gøre mennesker til fjender. Og i dag virker det, som om der skal mindre og mindre til for at skabe et " dem og os". Med Folketingets vedtagelse af, man ikke er dansker, før man har generne i orden, er der risiko for endnu større splittelse i samfundet. Men der kan også ske noget endnu værre. Der kan ske det, at vi glemmer nuancerne.Jeg er ikke højrenationalist. Jeg mener, det er et stort problem, at vi dømmer mennesker ude af samfundet, før vi overhovedet har lært dem at kende. Det er helt utrolig vigtigt, at vi skyder efter det reelle problem og ikke forfalder til symptombehandling. Hvis vi udelukkende ser mennesker som deres etnicitet, så er vi i krig mod mange uskyldige mennesker.Og med et menneskesyn, at alle mennesker er lige meget værd som mennesker, så er en krig mod uskyldige mennesker uacceptabel. Vi skal ikke skabe et samfund, hvor vi dømmer mennesker for deres ophav og ikke for deres handlinger.Men jeg er heller ikke kulturradikal.Jeg mener ikke, at et multikulturelt samfund er vejen frem. Og det betyder også, at vi skal sætte grænser og stille krav til mennesker, der kommer til vores land.De samme grænser og krav, som alle etniske danskere mødes med. Jeg kæmper for kristne værdier og er overbevist om, at det netop er samlende, traditionsrige, kristne værdier med dybe historiske rødder, som skal være dét, der samler os som folk. Vi skal ikke forfalde til parallelsamfund, hvor Gellerup har én moral og kultur, Aabenraa en anden og Østerbro en helt tredje.Vi skal kæmpe for værdier som næstekærlighed, tillid og tolerance. Og vi skal forsvare danske traditioner for ligestilling og normen om, at alle skal bidrage til samfundet, så godt de hver især kan.Alligevel har vi en debat i dag, hvor det er svært at være hverken-eller. Og det kan skabe store problemer. Vi må ikke bekrige mennesker. Vi må ikke blive et land, som dømmer uskyldige på baggrund af tro, kultur eller herkomst. Men vi må heller ikke blive et land, som forsømmer vores historie og værdier i et evigt kapløb om at tolerere alting uden grænser og etik.Derfor skal vi være hårde og konfronterende i krig mod alle handlinger, som ikke passer ind i Danmark. Vi skal slå ned på kriminalitet, social kontrol og vold. Vi skal ikke tolerere undertrykkelse, parallelsamfund, had eller frygt. Og vi skal stå vagt om demokratiske værdier, næstekærlighed og dannelse. Og netop derfor skal vi ikke bekrige mennesker.Vi skal bekrige handlinger og kulturer.Uanset om de skadelige tendenser ses i Gellerup, Aabenraa eller på Østerbro.Alle mennesker kan blive danske, hvis de vil. Og vi skal give dem chancen. Og samme retfærdighed på tværs af etnicitet skal vi også vise, når der er mennesker, som ikke vil passe ind. Uanset om det er flygtninge, som udøver social kontrol, eller om det er danskere med rødder tilbage til vikingerne, som opfordrer til had og hån. J Isabella Arendt er folketingskandidat for Kristendemokraterne.Vi skal være hårde og konfronterende i krig mod alle handlinger, som ikke passer ind i Danmark.

FC København er hårdt ramt i øjeblikket.Fansene virker utilfredse, sejrene udebliver, førstepladsen er langt væk, og nu er hjemmebanen heller ikke et fort mere. For femte gang i Superliga-sæsonen lykkedes det nemlig ikke for de 12-dobbelte danske mestre at vinde hjemme på græstæppet på Østerbro.Hjemmeholdet tabte 1-3 til et kynisk FCN-hold, som allerede indledningsvist formåede at afvise det velkendte pres på modstanderen, som FCK normalt leverer i Parken.Gæsterne holdt fast i bolden og forsvarede sig klogt, og derfor var lydtæppet på Østerbro præget af utilfredse FCK-fans, der buhede og peb højlydt.Nuvel, mestrene havde da et par pæne hovedstødsmuligheder i kampens første tredjedel, men de blev sendt et stykke forbi målet. Det var en skam for hjemmeholdet, for FCN-keeper Runar Alex Runarsson så alarmerende usikker ud i feltet.Det er over seks år siden, at gæsterne senest vandt en superligakamp i Parken. Det var helt tilbage i 2011/ 2012-sæsonen, da FC Nordsjælland blev danske mestre, men siden da er det ikke lykkedes nordsjællænderne at slutte over FCK i tabellen.Men det er bestemt ikke utænkeligt, at det sker i denne sæson. FC Nordsjælland har i efteråret spillet offensivt fodbold, scoret bunkevis af mål og besejret flere af de øvrige tophold.En stor del af æren tilfalder Emiliano Marcondes. Han er den mest scorende FCN-spiller nogensinde, men er desværre også tabt for Superligaen til nytår på grund af sit januarskifte til engelsk fodbold.Ikke overraskende var netop Marcondes impliceret i to gyldne minutter for udeholdet.For bedst som FCK var ved at forme kampen, stjal de angrebsivrige nordsjællændere fokus i Parken.Klar besked fra FCK-fansFørst overraskede Karlo Bartolec alt og alle med et følt indersidespark syv minutter før pausen, inden Emiliano Marcondes gjorde det til 0-2 med sit 15. mål i sæsonen efter flot forarbejde af Jonathan Amon.»Landets dyreste træner, stab og trup - bevis I er pengene værd,« var beskeden fra FCK's mest inkarnerede fans, der med et stort banner gav udtryk for deres utilfredshed fra anden halvlegs start.Heldigvis for FCK'erne havde Benjamin Hansen dummet sig i eget felt kort før pausen. Det gav hjemmeholdet et korrekt straffespark, som Pieros Sotiriou sikkert omsatte til mål.Dermed var jagten på point en tand lettere for københavnerne, der til fansenes store tilfredshed satte angriberen Federico Santander på banen. FCN var da også presset i bund. Helt i bund. Men de pressede gæster fik tiltrængt hjælp af dommer Michael Johansen, der overså et klokkeklart rødt kort til stakkels Benjamin Hansen og dernæst ikke placerede FCNmuren langt nok væk.»Skandaledommer,« lød det fra tribunerne, mens Ståle Solbakkens mandskab knoklede for en udligning.Den kom bare ikke. I stedet forværrede Mads Pedersen krisen i København, da han lukkede kampen til 1-3 med en flot afslutning lidt over et kvarter før tid.kenneth.thygesen@jp.dk Fakta: FCK-FCN 1-3 (1-2)Vurdering FCK: 5 FCN: 8 Dommer: Michael Johansen, 4 Kampens spillere Pierre Bengtsson, FCK, 6 Jonathan Amon, FCN, 8 Det lærte vi At FCK stadigvæk er sårbar defensivt. For syvende gang i de seneste otte Superligakampe lukkede holdet mål ind.Detaljen Da FCN's Jonathan Amon med teknik og kløgt vippede bolden forbi Peter Ankersen og snød FCK-forsvareren.
Krisen fortsætter i FCK, der for første gang i seks år tabte til FCN i Parken.
Skal fodboldklubben FCKs spilletrøje ud over løvelogoet på brystet og Carlsberg på maven prydes af Københavns byvåben og måske også Frederiksbergs ditto? Det er nogle af spørgsmålene, der bliver stillet, efter at Frederiksberg Kommune har meldt sig på banen med et medlemsforslag fra bl. a.rådmand Jan E. Jørgensen (V) om, at sportsklubber på Frederiksberg skal have mulighed for at bære byvåbenets tre hætteklædte falke på deres dragter.FCK hænger ud og træner på Frederiksberg, men har hjemmebane på Østerbro i København.Forslaget fra Frederiksberg kommer, efter at Københavns Kommune med socialdemokraterne og overborgmester Frank Jensen i spidsen vil gøre det muligt for lokale klubber at bære det københavnske byvåben med de tre tårne på deres spilledragt. Byvåbenet skal, som det hedder, være med til at brande København. For nylig har overborgmesteren på Twitter ladet forstå, at det »kun (er) rimeligt, at vores byvåben pryder trøjerne på byens hold«. Men FCK er ikke kun byens hold i København.Det er også byens hold på Frederiksberg, lyder det fra Jan E. Jørgensen. »Men mest et Frederiksberghold,« tilføjer han med henvisning til, at holdet både træner og har lokaler på KBs anlæg på Frederiksberg.Frank Jensen kalder FCK for byens hold? »Hør nu her. Han er nordjyde, så vi må være lidt overbærende,« lyder det med et glimt i øjet fra Jan E. Jørgensen: »Står det til mig, skal der helst være falke på FCKs trøje, men mon ikke man kunne finde en løsning, hvor alle bliver tilgodeset.« Så er bolden din, Frank Jensen..»Vi er glade for, at FC København gerne vil bruge Københavns byvåben. Hvis Jan E. Jørgensen gerne vil have Frederiksbergs byvåben på klubbens trøjer, må han jo ringe til FC København og spørge, om de har lyst til at rykke hjemmebane til Frederiksberg. Ellers kan Frederiksberg jo altid søge om at blive optaget i Københavns Kommune og ad den vej få vores fælles byvåben på trøjerne,« lyder det - ligeledes med et glimt i øjet - i et skriftligt svar fra overborgmester Frank Jensen.Som tidligere beskrevet i Berlingske har FCK gennem flere år forsøgt at få tilladelse til at bruge Københavns byvåben. Byvåbnet stammer fra 1661 og har siden 1938 været registreret i Patent-og Varemærkestyrelsen, hvilket betyder, at FCK skal have tilladelse til at benytte det. I 2014 skrev BT på baggrund af en aktindsigt, at FCK i 2013 fik afslag fra Københavns Kommune til at bruge byvåbnet.Ifølge FCKs pressechef, Jes Mortensen, er »det dejligt, at begge kommuner vil have os«. Indtil videre spiller FCK dog alene med løvehovedet på brystet og ølmærket på maven.»Men som klub hører vi hjemme på Østerbro i København. Det har vi gjort siden 1993.Der har vi hjemmebane. Vi er bosiddende på adressen P. H. Lings Allé 2, men vi træner efter aftale med KB på deres anlæg på Frederiksberg,« siger han: »Det er ikke besluttet endnu, om der skal et byvåben på trøjen. Der har været snak om, at det i givet fald kunne sidde i nakken af den.« Kultur-og fritidsudvalget i Københavns Kommune behandler spørgsmålet om byvåbenet på klubtrøjer på et møde torsdag.ejs@berlingske.dk 
Såvel Frederiksberg som København vil gøre det muligt for klubber som FCK at bruge deres kommunale byvåben på spillertrøjerne.
Mads Lønnerup, 40Partner, cand. mag., Kolding, bliver 40 år 23. februar.Mads Lønnerup brænder for at hjælpe mennesker til et bedre arbejdsliv. Med en baggrund som cand. mag. hoppede han i 2006 over i konsulentfaget, hvor han med gejst og entusiasme har udviklet og undervist virksomheder og organisationer i udvikling af medarbejdere og ledere. Han har hjulpet mange organisationer med at styrke medarbejdernes kompetencer, udvikling og samarbejde. I de seneste år har han kastet sig over et nyt speciale i forbindelse med en masteruddannelse, nemlig brok på arbejdspladsen: »Når man kommer ned i materien, viser det sig, at brokkehovederne ofte findes blandt virksomhedens mest trofaste og engagerede medarbejdere.Med de rigtige værktøjer kan man ændre kulturen og give bedre rammer for virksomheden og de engagerede medarbejdere,« siger han.Mads Lønnerup gennemfører pt. en masteruddannelse i etik og værdier i organisationer (MEVO). Han bor i Kolding og er en dedikeret familiefar for de to sønner.Mogens Hjelm, 60Pressechef, Østerbro, bliver 60 år 23.februar.En uddannelse i 1984 som arkitekt med speciale i byplanlægning fra Arkitektskolen i Aarhus åbnede døren til den kreative og grafiske branche. Først som ansat tegnestuechef og sidenhen med eget design-og kommunikationsbureau.I alle årene med udgangspunkt i Aarhus, men i 1997 førte interessen for politik og journalistik ham til København, hvor han hurtigt fandt vej til korridorerne på Christiansborg. Det viste sig, at politisk pressehåndtering i det gamle Boligministerium blev indledningen til en lang karriere i byggeriets tjeneste.Han blev presserådgiver for skiftende bolig-, by-og ligestillingsministre, og i denne stilling blev arkitektur, bygge-og boligpolitik, som han havde beskæftiget sig med som arkitekt, hurtigt krydret med politisk strategi, økonomi og arbejdsmarked.Erfaringerne fra det journalistiske håndværk på Christiansborg blev efter nogle år springbræt videre til organisationsverdenen, hvor han arbejdede med pressemæssig håndtering af økonomiske analyser, erhvervspolitik og perioder med benhårde forhandlinger om overenskomster.I 2000 tiltrådte Mogens Hjelm som politisk konsulent i Byggeriets Arbejdsgiver.Han blev i 2002 udnævnt til informationschef, og med fusionen Dansk Byggeri i 2003 satte han sig på posten som pressechef helt frem til dato.Fra 1. marts siger han farvel til Dansk Byggeri og søsætter med øje for byggeriets virksomheder og organisationer egen virksomhed, Hjelm PR-og Kommunikation.Mogens Hjelm bor i lejlighed på Østerbro med arkitekt og museumsleder Dorthe Bech-Nielsen og to flyvefærdige sønner. Fritiden bruges blandt andet på rejser, sport og jagttræning med hunden Lucca.Jens Elbirk, 70Fhv. direktør, København, bliver 70 år 23.februar.Jens Elbirk har de seneste 20 år været formand/ bestyrelsesmedlem for Projekt Udenfor, som har fokus på hjemløse via gadeplansarbejde, oplysning og forskning.Han var 1996-2011 adm. direktør i PsykiatriFonden, som blev grundlagt i 1996 med det formål at skabe viden og åbenhed om psykiske sygdomme. Han etablerede og udviklede fonden, der i 2011, da han forlod direktørposten, havde 72 engagerede medarbejdere.Fonden fik en aktiv rolle i aftabuiseringen af psykiske sygdomme - bl. a. via fondens forlags-og kursusvirksomhed (salg af 600.000 bøger), forebyggelse og undervisning på skoler og ungdomsuddannelser, net-og telefonrådgivning, virksomhedsrådgivning samt landsdækkende informationsindsatser med fokus på bl. a. depression og angst. Fonden havde regeringens opmærksomhed, og Jens Elbirk havde et konstruktivt samarbejde med fire (skiftende) fagministre samt adgang til fire imødekommende og givende statsministre. Dette samt en markant støtte fra fonde, fagfolk, kunstnere og andre kendte bidrog til fondens gennemslagskraft! På Jens Elbirks opfordring sagde kronprinsesse Mary i 2004 ja til at blive protektor for fonden, og hun gav fonden et markant løft, ligesom fonden i 2008 modtog en donation på 2.286.000 kr. fra Kronprins Frederik og Kronprinsesse Marys Fond.Jens Elbirk var 1991-1996 adm.direktør for AIDS-Fondet og før dette adm. direktør i to femårsperioder på hhv.Klampenborg Galopbane og Roskilde Festival. Han er gift med Lise og har tre børn og to børnebørn.

Juno the BakeryDet lille nyåbnede bageri Juno på Østerbro sætter en helt ny standard for bagerier i København. Det er åbnet af Emil Glaser, som var kok på Noma i seks år, før han altså sprang ud som bager. Udvalget er med vilje holdt relativt enkelt, men til gengæld er niveauet så højt, at man skylder sig selv et besøg. Især må kardemommesnurrer (25 kr.) og croissanter (24 kr.) blive en del af pensum på fremtidens bagerskoler.Hver morgen bliver her bagt morgensurdejsbrød og boller. Op ad dagen bliver der sendt tebirkes, rug-og knækbrød ud i butikslokalet, og der bliver bagt flere gange i løbet af dagen, så man altid kan købe friskbagt - hvis der altså ikke er udsolgt, som der ofte er, ligesom der tit er kø et stykke ned ad Århusgade.Hvad: Juno the Bakery Hvor: Århusgade 48, Østerbro Hvornår: Ons-lør kl. 7.30-18, søn kl. 9-15. Man-tirs lukket.MirabelleMirabelle er Michelin-kokken Christian Puglisis hjertebarn og stedet, hvor han kæmper for en økologisk profil samt naturgærede, økologiske kvalitetsbrød. Deres croissanter (28 kr.) er bagt på surdej og smør, og generelt er her fokus på det gode, gedigne håndværk. Mirabelles surdejsbrød hæver 24 timer og er bagt med økologisk ølandshvede dyrket og malet på Kornby Mølle 30 km fra bageriet. Mirabelle er faktisk mere end bare et bageri. Man kan også spise hjemmelavet pasta, ost og charcuteri her.Hvad: Mirabelle Hvor: Guldbergsgade 29, Nørrebro Hvornår: Alle dage kl. 7-18.Andersen &amp; MaillardKaffe-, kage-og brødfans har fået ny destination på Nørrebrogade.Her har dessertkokken Milton Abel, der tidligere har arbejdet på Noma, åbnet Andersen &amp; Mailllard, som har til huse i en tidligere bank, som er blevet ombygget til et kombineret bageri og kafferisteri. Navnet Andersen kommer fra en af de andre ejere, Hans Kristian Andersen, som tidligere har været hos Copenhagen Coffee Lab. Andersen &amp; Maillard er et regulært kagemekka, og man kan ved selvsyn opleve, hvordan en af verdens bedste dessertkokke tryller.Foruden kage kan man få kaffe, der bliver bagt surdejsbrød og croissanter i forskellige udgaver (blandt andet med espresso glaze), og her er paninis på briochebrød i både kødog vegetarudgave.Hvad: Andersen &amp; Maillard Hvor: Nørrebrogade 62, Nørrebro Hvornår: Alle dage kl. 7-19.BrødflovBrødflov er et gammelt ord, der betyder at være sulten. Siden 2013 har det også været en dygtig bager på Frederiksberg. Hos Brødflov gør man sig umage og udvælger råvarer af højeste økologiske kvalitet - som derudover bliver pakket i biodynamisk emballage. Alt brød, der kommer ud af ovnen her på Falkoner Allé, er bagt med surdej, der giver brødet en bedre smag, aroma og struktur end ved brug af gær. Brødflov har også butik på Christianshavn Torv og i Tivoli Food Hall.Hvad: Brødflov Hvor: Falkoner Allé 36, Frederiksberg Hvornår: Man-fre kl. 6-19 og lør-søn kl. 6-18.Bageriet BrødHos Brød på Enghave Plads bliver de t rustikke brød og de tunge boller bagt i butikken. Helt særlig er deres kanelsnegl, som folk ofte vender tilbage til. Alle brød og kager er økologiske, og på hver enkelt type af bagværk er et lille skilt, hvor man kan se, hvilke råvarer der er brugt. Man skal heller ikke snyde sig selv for de velbagte surdejsbrød. Hvad Bageriet Brød Hvor: Enghave Plads 7, Vesterbro Hvornår: Man-fre kl. 7-18 og lør-søn kl. 7-17.raks@berlingske.dk 
Giv os i dag vort daglige brød. At bage er blevet en kunstform, hvor æltemetoder, kornsorter og hævetider spiller en afgørende rolle. AOK guider her til en håndfuld lækre bagerier i København.
Kl. 7.30: Vi sover desværre aldrig længe. 
Hygge, dans og kulturelle oplevelser. 
Det kostede 500 kroner, en seriøs oprydning og et par vellignende fotos taget med mobiltelefonen - så stod køberne i kø for at overtage familien Mogensens andelslejlighed på Østerbro i København.Tre dage tog det at få de 100 kvadratmeter solgt til prisen, lige knap 3,1 millioner kroner, i en proces, hvor familien Mogensen aldrig overvejede at ringe til en ejendomsmægler.»Hvorfor skulle vi betale 40.000 eller 100.000 kroner til en ejendomsmægler, når boligerne sælger sig selv?«, spørger Louise Vendelbo Mogensen midt mellem flyttekasser og legende børn i Livjægergade på Østerbro i København, hvorfra familien rykker ud 1. december.Familien Mogensens valgte selv at sælge boligen, og den model er nærmest blevet fast kutyme blandt andelshavere i de store byer, hvor andelene skifter hænder via interne ventelister eller via det digitale selvsalgskoncept, der bliver udbudt af boligportalen Boliga.Her sørger sælgeren selv for billeder og tekst til den salgsmodne bolig, der så bliver markedsført blandt Boligas omkring 900.000 potentielle købere på nettet.Pris: 500 kroner for en måneds fremvisning.En hel del billigere end salæret til en ejendomsmægler, der typisk forlanger mellem 40.000 og 110.000 kroner, alt efter boliggens pris og omfanget af markedsføring.Når det gælder andelsboliger, er selvsalgskonceptet nærmest gået amok i København og på Frederiksberg. Her er antallet af selvsalg vokset fra knap 15 procent i 2.kvartal af 2013 til mere end 40 procent i 2. kvartal i år, viser nye opgørelser, som Boliga har udarbejdet for Politiken.»Det er at smide penge ud af vinduet at hyre en ejendomsmægler, for køberne er der jo allerede«, siger Boligas direktør, Frederik Rovsing, der understreger, at portalens selvsalgskoncept også forbinder sælgeren med en boligadvokat, der kan klare det nødvendige papirarbejde.Ingen prutter om mæglers salærUdviklingen bliver bekræftet af ejendomsmæglernes egen boligportal, Boligsiden, der kan notere et fald i antallet af andelsboliger solgt gennem en ejendomsmægler.Også de store realkreditinstitutter har spottet tendensen: »Vi kan konstatere, at antallet af andelsboliger, der er sat til salg hos ejendomsmæglerne, er styrtdykket og nu er nærmest ikkeeksisterende i København.Det er en klar indikation på, at mange andelsboliger nærmest sælger sig selv i øjeblikket«, siger Realkredit Danmarks cheføkonom, Christian Hilligsøe Heinig.Ifølge Andelsboligernes Fællesrepræsentation (ABF) er antallet af selvsælgere endnu højere end det, der fremgår af statistikkerne.Rigtig mange andelshavere får nemlig solgt andelen via foreningens lange ventelister, uden at det bliver registreret som et selvsalg. Der kan dog stadig være foreninger med lån, der er så problematiske, at det kan være »en god idé at hyre nogle rådgivere«, siger ABF-direktør Jan Hansen.Mens Boligas selvsalgskoncept er gået amok på andelsboligmarkedet, er det stort set ikkeeksisterende ved salg af ejerboliger.Her er ejendomsmægleren fast inventar, selv på de mest attraktive københavneradresser.»Vi så gerne, at flere boligejere gjorde det samme som andelshaverne.For der er mange penge at spare på salæret til ejendomsmægleren, hvis man selv kan klare de indledende faser af salget. Men selvom vi ved fra flere undersøgelser, at det kan betale sig at prutte om prisen, sker det desværre uhyre sjældent på det her område«, siger Tina Dhanda Kalsi, seniorjurist i Forbrugerrådet Tænk.Meldingen er den samme fra landets boligadvokater.»Man kan jo i den grad diskutere rimeligheden i, at en mægler hæver 40-, 80-eller 100.000 kroner for at sælge en bolig på et marked, hvor boligerne jo nærmest sælger sig selv, i hvert fald i de store byer«, siger boligadvokaternes formand, Jan Schøtt-Petersen. Men det er en farlig satsning selv at stå for boligsalget, mener ejendomsmæglernes formand, Torben Strøm.»Det er mægleren, der har den faglig viden om boligen, dens opførelse og materialevalg og skaffer sælger den bedste pris«, siger han.»Og så er mægleren ansvarlig for alle oplysninger, som køber modtager i salgsopstilling, købsaftale med mere. Så skulle der komme en fejl, er sælger afdækket via mæglerens ansvarsforsikring«, siger Torben Strøm.Der findes angiveligt ikke nogen samlet opgørelse over mæglernes salærer, men ifølge Torben Strøm har salæret været faldende i de store byer.»Det væltede ind med folk, der har aldrig været så mange i min lejlighed« 1. sektion side 8.michael.olsen@pol.dk Der er mange penge at spare på salæret til ejendoms-mægleren Tina Kalsi, Forbrugerrådet Tænk.
BOLIGMARKED Selvsalg af andelsboliger eksploderer i hovedstaden, til gengæld er ejendomsmæglere fast inventar i alle andre boligtyper, hvor kun få tør prutte om prisen.
Det er nok skudt lidt længere ud i fremtiden,« sagde Venstres spidskandidat, Cecilia Lonning-Skovgaard, med en slet skjult underdrivelse, da partierne på Københavns Rådhus i går morges havde forhandlet deres borgmesterposter på plads. Tidligere havde hun nemlig sagt, at Venstre ville satse på at vinde overborgmesterposten i 2021. Men med valgresultatet, som tirsdag malede København endnu mere rød-grønt end tidligere, er en borgerlig magtovertagelse forsvundet så langt ud i horisonten, at ingen længere kan få øje på den.Tilsammen tegner de rød-grønne partier, Socialdemokratiet, SF, Enhedslisten, de Radikale og Alternativet, sig nu for næsten tre fjerdedele af stemmerne i København. Og den borgerlige fløj røg tilbage på blot en enkelt borgmesterpost ud af syv, da Dansk Folkepartis Carl Christian Ebbesen mistede sin til Alternativet. Med Alternativets 10,5 procent af stemmerne og det enorme fokus, der i valgkampen har været på miljø og klima, trafik og økologi, må valget i København først og fremmest ses som en massiv grøn politisk bølge, der er skyllet ind over hovedstaden. Og det kan ikke undgå at sætte sit præg de næste fire år.Ser man på resultaterne i de enkelte københavnske bydele, er det tydeligt, at den politiske komet Alternativet har fået god hjælp af en veluddannet »kreativ klasse« i kvarterer med dyre lejligheder, som har stemt massivt på venstrefløjen og ikke mindst Alternativet. Flere end 31.000 københavnere stemte på Uffe Elbæks parti, og på dele af Østerbro, Vesterbro og Indre By fik Alternativet over 15 procent, mens partiet ikke vandt den store tilslutning i kvarterer med mange klassiske arbejdervælgere og personer på overførselsindkomster på Amager og i Nordvest.Alternativets spidskandidat, Niko Grünfeld, bliver ny kultur-og fritidsborgmester, en post, hvor han vil kunne sætte et solidt værdipolitisk præg. Trods de seneste dages uro i ledelsen om darkrooms og billeder af penisser i slap tilstand valgte mange københavnere at støtte det nye parti. Som den kommende borgmester sagde tirsdag aften: »Wow, københavnerne vil virkelig noget nyt i politik.« For Frank Jensen (S), som var tydeligt lettet, da resultatet forelå, må valget betegnes som en sejr trods en tilbagegang på 0,2 procent. Det lykkedes ikke blot Frank Jensen at holde sammen på sit flertal, Socialdemokratiet fik også borgmesterposten på det vigtige område for børn og unge. S er fortsat det ubestridt største parti i Borgerrepræsentationen med knap ni procentpoint ned til nummer to, Enhedslisten.Samtidig har Frank Jensen afværget et truende såkaldt »grønt flertal« bestående af Enhedslisten, de Radikale, Alternativet og SF, som ville kunne blokere for større byggeprojekter og trafikinvesteringer i København. Det oprindelige flertal for byggeriet af 2.500 omstridte nye boliger på Amager Fælled er intakt med den borgerlige fløj. Men om Frank Jensen tør trumfe byggeriet igennem med den oprindelige placering, når en undersøgelse af en alternativ grund for den nye bydel er færdig i begyndelsen af det nye år, er højst tvivlsomt.Dansk Folkeparti, som mistede sin borgmesterpost, har især tabt stemmer i de områder af København, hvor man i de seneste årtier har gnavet sig ind på Socialdemokratiets traditionelle vælgerbase - gamle arbejderkvarterer på Amager, i Brønshøj og Vanløse. For Venstre, som inden valget skiftede spidskandidat for at få en mere markant borgerlig-liberal profil end Pia Allerslev, har tilbagegangen vist, at det ikke var nogen oplagt opskrift på succes.Danmarks statsministerparti har nu under otte procent af stemmerne i landets hovedstad.Ud over at en »genrejsning af den borgerlig fløj i København«, som Lonning-Skovgaard tidligere har bebudet, er udskudt på ubestemt tid, kan hun formentlig se frem til en svær periode i samarbejdet med Frank Jensen, som hun i løbet af valgkampen har haft alvorlige sammenstød med omkring byggeriet af en ny bydel i Ørestaden.Hvis den borgerligt-liberale fløj for et øjeblik har brug for at tænde et håb for fremtiden i København, skal det knyttes til de nye bydele, Teglholmen, Sluseholmen og Nordhavn, hvor der de senere år er bygget mange dyre lejligheder. På valgstedet Skolen i Sydhavnen fik Venstre 15,4 procent af stemmerne, og med LAs 10,1 og stemmer fra K og DF er der i hvert fald én bydel, som nærmer sig et blåt flertal.I den anden ende af farveskalaen er Nørrebro blevet malet om muligt endnu rødere. I Tingbjerg fik Enhedslisten 29,6 procent, og på valgstedet Blågårdskolen på Nørrebro fik partiet næsten hver tredje. Her tegnede partierne i rød blok sig for otte ud af ti stemmer.Flere end 31.000 københavnere stemte på Uffe Elbæks parti, og på dele af Østerbro, Vesterbro og Indre By fik Alternativet over 15 procent.Fakta: Det borgerlige KøbenhavnDe borgerlige partier har det svært i København, hvor enten Socialdemokratiet eller Enhedslisten fik flest stemmer ved alle afstemningssteder i kommunens ni valgkredse.Kortet viser, hvor i København de borgerlige partier står stærkest.
ANALYSE.
Et par lange, lysegrønne tangplanter kilder mig kærligt under tæerne, mens jeg plasker rundt i det klare vand ved Svanemøllen Strand på Østerbro. I det fjerne slumrer Sveriges kyst, og ved min side svømmer min højgravide veninde Olivia.En kølig morgendukkert sparker både dagen tjept i gang og er godt for hævede fødder, så vi lader Øresunds ferske hav kvikke vores kroppe op, inden vi kravler op på land og finder croissanter og juice frem til morgenmad.»Det bedste er, at man kan tage på stranden uden at få sand med hjem i lejligheden«, siger Olivia, der bor ved Nordhavn.En boulevard af en badebro indbyder nemlig til, at man kan springe i sundet 130 meter ud langs molen, mens fem stærke stiger giver mulighed for nemt at komme op igen - også når man fortryder at ville svømme hele broens længe.Den krumme bademole af træ er fornemt indrettet med en lang bænk, hvor man kan sidde og nyde synet af de rokkende master fra lystbådehavnen og det store, murstensrøde Svanemølleværket.Bag os - anlagt som en bølgende trekant og med udsigt til Tuborg Havns mondæne, monotone boligblokke - ligger selve strandstranden, hvor livredderne netop er mødt ind og har lagt et gult redningsbræt klar ved vandkanten.Mens vi gumler på morgenbrødet, og solen langsomt hæver sig over København, hopper andre friske byboere i bølgen blå. Studerende, hundeejere, pensionister - og også folk uden en trævl på kroppen.Fluepapir på en sommerdagModsat sidste uge, hvor jeg følte mig lidt nøgen i almindeligt badetøj blandt alle våddragterne ved Fisketorvets havnebad, er der her ved Svanemøllen svømmere i mange modeller.Det lave vand ved stranden og fraværet af store sten gør også stedet perfekt til børnefamilier.Hele Østerbro, Hellerup og dele af Nordvest bor relativt tæt på, og på en solrig sommerdag er stranden som et fluepapir, forsikrer Olivia mig. Så kan det være vanskeligt at finde en ledig firkant til sit håndklæde, og nogle må ty til græsset ved de indrettede cykelparkeringer, når det bløde sandområde er helt fyldt op.Da bliver stranden, der er godt en halv fodboldbane stor, lige trang nok.Heldigvis behøver man ikke ligge i sandet og dandere den hele dagen lang, for rullende is-, kaffe-og madboder sørger for at stille sulten og tørsten hos badegæsterne sommeren over. Ret perfekt.På lune aftener kommer der en afslappet, sydlandsk stemning over promenaden, fortæller Olivia, da vi hopper i tøjet igen. »Så sidder de unge og drikker øl, kærestepar griller, og de sidste friske typer er nede og få en aftendukkert«. Godt nok er Svanemøllen Station midlertidigt lukket på grund af sporfornyelse, ligesom klodsede kæmpekraner for tiden bygger store penthouse-lejligheder henne på Strandvejen.Men her er et bynært og æstetisk blæret badeanlæg, hvor man kan tage sol, soppe eller hoppe på det dybe fra den svungne badebro. I den træklædte toiletbygning oppe på land er der desuden mulighed for at tage bad.Når sandstranden en dag bliver udvidet, så lidt flere københavnere får glæde af dette fine åndehul, giver jeg Svanemøllen Strand seks hjerter.ibyen@pol.dk Fakta: KORT SAGT Om SvanemøllenLækkerhed: Rent og klart vand, hvor man tydeligt kan se sandbunden. Et par tangplanter bor på bunden hist og her.Klientel: Et bredt udsnit af København: familier, unge, gamle, dem med bare bryster og dem med våddragter.Solbadning: Sandstranden er lille, men der er plads til at lægge sig på molen eller under trækronerne på promenaden.Svømmeplads: Inden for molen er der rig mulighed for at plaske rundt, og på højre side af badebroen kan man svømme mere seriøst på langs.X-faktor: Den 130 meter lange bademole har både bredde, bænk hele vejen og nu også solide brædder i træ - frem for at være asfaltbelagt som tidligere.Størrelse: 4.000 kvadratmeter med 130 meter mole grænsende op til stranden.Forbud: Udspring er ikke tilladt fra molen på grund af varierende dybde.Åbent: Døgnet rundt. Bemandet af livreddere 10-18 fra 23. juni til 31. august.
Østerbros badeanlæg med strandsand dur både til børn og udspring, til solbadning, seriøs svømning og picnic med græs mellem tæerne.
Når Pia Jette Hansen takker endegyldigt af som teaterchef næste sommer, er det et helt andet Østre Gasværk Teater, hun efterlader sig. Hun har sat gang i en gennemgribende renovering af Nyrops gamle gasbeholder hen over sommeren. Paradoksalt nok forbereder hun fremtiden for andre. For Østre Gasværk slås med udgangen af næste sæson sammen med det nærliggende teater Republique. Pia Jette Hansen bejlede ganske vist i offentligheden til at få lov til at fortsætte som teaterchef, men det var Det Kongelige Teaters tidligere skuespilchef, Emmet Feigenberg, som endte med at få opgaven som den, der skal fusionere de umage størrelser.Hvad Pia Jette Hansen så skal kaste sig over, har hun endnu ikke fortalt omverdenen. Men med den driftighed, iderigdom og virketrang, der præger den selvsikre og imagebevidste teaterchef, skal hun nok dukke op i nye, spændende sammenhænge.Da hun blev udpeget som chef for Østre Gasværk Teater i 2007, kom hun som et frisk pust fra provinsen. Hun havde revitaliseret det haltende egnsteater i Holbæk, hvor hun var teaterchef fra 2001. Hun producerede blandt andet »69 - en rockteaterkoncert«, der handlede om Ungdomshuset på Jagtvej, samt ungdomsforestillingen »Gidsel - en historie i virkeligheden« - begge modtog en Reumert. Familieforestillingen »Cykelmyggen Egon«, som fusionerede hiphop, cykler og Flemming Quist Møllers elskede børnebog, tog hun med til Østerbro som del af den mere familievenlige linje, der har præget repertoiret i hendes chefperiode.I den forbindelse må man også nævne den flotte musical over Lene Kaaberbøls populære fantasyroman, »Skammerens datter«, der blev en stor succes, og som naturligvis blev fulgt op af en fortsættelse. I næste sæson venter endnu en Kaaberbøl-dramatisering, »Vildheks«. Senest er publikum væltet ind til den ambitiøse musical bygget over Ken Follets monstrøse, historiske murstensroman, »Himlens søjler«, som Pia Jette Hansen flot havde overtalt forfatteren til at give teatret lov til at gøre om til teater.Pia Jette Hansen har i højere grad villet gøre teatret til et naturligt mødested med mulighed for helhedsoplevelser. Med fra Holbæk havde hun ideen om kaffe - og kvindesaloner i foyeren, som ikke bare er blevet brugt til mindre teaterforestillinger, men også sociale begivenheder.Jo, meget er lykkes. Andet er ikke. Med Pia Jette Hansen ved roret har Østre Gasværk Teater svinget mellem den svimlende publikumssucces og mindre katastrofer.»Jeg har aldrig set mig selv som købmand, men selvfølgelig skal det, vi laver, hænge sammen økonomisk,« sagde hun sidste år til Østerbro Avis. »Men det, jeg laver, er jo ikke en pølsefabrik, men det er fantastisk at ramme en åre, der både er en stor kunstnerisk succes og som samtidig sælger billetter, så vi kan lave endnu flere forestillinger.« Ind imellem har repertoirelinjen været presset af et fremstormende kommercielt teaterliv, som har gjort det svært for Østre Gasværk med de mange pladser. Og smag og behag kan jo altid diskuteres. Men ingen tvivl om, at Pia Jette Hansen har gjort det, en teaterchef skal: Hun har fulgt sit hjerte og valgt at spille de forestillinger, hun selv gerne ville se.jso@berlingske.dk Fakta: Blå bogPia Jette Hansen er oprindelig danser.Uddannet fra Skuespillerskolen ved Odense Teater 1987.Gift med skuespilleren Henrik Prip med hvem hun har to sønner.Bor på Frederiksberg.
60 i morgen. Pia Jette Hansen er klar til nye udfordringer, når hun næste sommer takker af som teaterchef for Østre Gasværk Teater.
Bolden flyver ud over sidelinjen, og dommeren afsiger lynhurtigt dommen: »Indsparket er sort.« »Nej, det er det fandme ikke!,« lyder det fra den blå spiller, der meget bestemt mener, at bolden tilhører hans hold. Tændingen er til stede, selvom det er dagens første kamp.På kunstgræsbanerne ved KB hallerne på Frederiksberg bliver der for anden gang afholdt Harald Nielsen Cup. Turneringen er opkaldt efter fodboldspilleren Harald Nielsen -bedre kendt som ' Guld-Harald', da han huserede på landsholdet i 1960erne.Fem hold er mødt op for at vinde den eftertragtede vandrepokal, men det er ikke kun dagens trofæ, der er i spil. Alle spillerne har nemlig det til fælles, at de er ramt af livstruende prostatakræft. Men på denne solskins-formiddag handler det om fodbold, sammenhold og først i den tredje halvleg kan det handle om den fælles sygdom.Da alle hold er ankommet til banerne, byder formanden for FC Prostata Ambassadørforening Anders Munk velkommen med ordene, ' vi kæmper for at vinde, men vi kæmper også for livet'.Harald Nielsens enke Rudi Nielsen er mødt op sammen med datteren Heidi Madsen for at overvære stævnet, overrække pokalen og give spillerne et par ord med på vejen inden kampfløjtet lyder.»Det, at I kan være sammen og spille bold, det giver en stor glæde.Og jeg personligt er sikker på, at det er livsforlængende. Jeg tror -og jeg ved, det sagde Harald i hvert fald -at tredje halvleg, det er det bedste«, siger hun som åbningstale til de fremmødte og fortsætter: »Jeg ved ikke, om I har lagt mærke til, hvad der står i omklædningsrummene.Der står ' tab og vind med samme sind', men det sagde Harald altid var noget pjat. Men det, der også står, det er ' gør drenge til mænd og mænd til drenge', og det vil jeg bare sige er rigtigt,« afslutter Rudi Nielsen, inden kampene for alvor kan begynde.På holdtavlen står der Østerbro -der stiller med to hold -Lyseng fra Aarhusområdet, et hold fra Esbjerg og et hold fra Odense. Af de fem hold skal hvert hold have fem mand på banen plus et par stykker på bænken, hvis der skulle ske skader.Tempoet er langtfra, hvad det var engang, men konkurrencegenet har langtfra forladt spillerne. Alle er kommet for at vinde. I alt skal der spilles 15 kampe, inden der kan kåres en vinder og trofæet kan overrækkes.Med hele vejenOver for BT kalder Rudi Nielsen fodboldturneringen fantastisk -den lever fuldt ud op til ordsproget med drenge og mænd og mænd og drenge.»Jeg ved bare, at sådan noget som det her har rigtig meget at sige, når man har en sygdom, som de har. Jeg tror bare, at de alle sammen glæder sig allermest til at tale sammen bagefter og tale om nogle erfaringer. Det er jo ikke kun mændene, der har noget at tale om, men også kvinderne på sidelinjen. De er også berørt af mændenes sygdom.« Rudi Nielsen fortæller, at det vigtigste for hende er, at mænd får snakket om deres problemer, og at prostatakræftfår mere opmærksomhed.For der skal så lidt til for at opdage det.»Sådan en dag som i dag, så er jeg sikker på, at Harald følger med, og når de har valgt at kalde det Harald Nielsen Cup, så bliver jeg en smule stolt. Han sagde selv, at han syntes, at hele projektet lød meget godt, dengang han fik det præsenteret.Det har været en dejlig dag, og for mig har Harald været med hele vejen,« fortæller Rudi Nielsen.Vinderne af dette års Harald Nielsen Cup blev Hold 2 fra Østerbro.Dermed bliver trofæet i hovedstaden -sidste års vindere var Østerbros Hold 1.tian@bt.dk 
KAMP Mindet om ' Guld-Harald' lever i Harald Nielsen Cup, der er med til at give kræftramte mænd et afbræk i hverdagen.
75Pastor emer. Ebbe Blockmann, Maribo, blev teologisk kandidat fra Københavns Universitet i 1978. Samme år fik han ansættelse som sognepræst i Bandholm Sogn, og 10 år senere fik han tillige Askø Sogn under sig. Ebbe Blockmann gik på pension i 2009.70Pastor emer. Kirsten Rasmussen, Sorø, er født og opvokset på Herningegnen, hvor cirkler i højskoleverdenen snart førte hende til Sjælland. I København supplerede hun skolegangen med både real-og studentereksamen på kursus, inden hun i 1984 blev cand. theol.fra Københavns Universitet.Efter et par års ansættelse som sognemedhjælper i Søborgmagle blev Kirsten Rasmussen ordineret i Helsingør Domkirke til hjælpepræst i Nærum Sogn. Derefter skiftede hun skiftede fra by til land og blev sognepræst i Ugerløse med forpligtelser til Tølløse Sogn og Holbæk Sygehus.I 2007 gik Kirsten Rasmussen på pension og flyttede til Sorø, hvor pensionisttilværelsen er fyldt op med frivilligt arbejde i blandt andet Sorø Lydavis, Kirkens Korshærs kreds og Sorø-Dianalund Y's Men's club.Hun er giftmed ingeniør Morten Rasmussen og sammen har de tre voksne sønner og seks børnebørn. Dagen fejres sammen med familien og gode venner.70Pastor emer. Hans Christian Sørensen, Hellerup, blev i 1977 teologisk kandidat fra Københavns Universitet. Året efter fik han ansættelse ved Taksigelseskirken på Østerbro i København, og i 1980 kom han til Lundehus Sogn på Ydre Østerbro. Sammen med kollegaen Birte Andersen arbejdede han med forskellige gudstjenesteformer, alternativ konfirmandundervisning og undervisning af konfirmander fra en specialskole for multihandicappede børn, blandt andet børn uden sprog.Gennem mange samtaler med sognets beboere fik Hans Christian Sørensen er tæt kendskab til områdets historie og udvikling, hvilket udmøntede sig i flere lokalhistoriske udstillinger og vandreture.Efter sin pensionering i 2014 flyttede Hans Christian Sørensen til Hellerup, men følger stadig med i, hvad der foregår i Lundehus Sogn.60Provst Jørgen Christensen, Hillerød, har siden 1989 været sognepræst ved Frederiksborg Slotskirke i Hillerød og fra 2007 desuden provst i Hillerød Provsti, der dækker Hillerød og Allerød kommuner.Jørgen Christensen stammer fra Dianalund, og efter bifagseksamen i historie, blev han cand. theol. fra Københavns Universitet i 1987.Med mere end 28 år i slotssognet fylder sognearbejdet med konfirmander, minikon-firmander, kirkelige handlinger og gudstjenester meget i hverdagen. Lokalt i Hillerød Provsti er samarbejde mellem sogne og menigheder blevet prioriteret højt, både for i fællesskab at løfte opgaver, der kan være svære at klare for et enkelt sogn, og for at få mere kirke for pengene.Uden for sogn og provsti er Jørgen Christensen optaget af kirkens rolle i samfundet og verden. Fra 1998 til 2006 var han medlem af Det mellemkirkelige Stiftsudvalg og næstformand i Det m1ellemkirkelige Råd samt Folkekirkens repræsentant i Danske Kirkers Råd.Jørgen Christensen har været tillidsrepræsentant for præsterne i Hillerød Provsti fra 2000, til han blev valgt til Præsteforeningens hovedbestyrelse i 2006. Fra 2015 har han været medlem af Provsteforeningens bestyrelse.I 2017, hvor det ikke blot er 500-års reformationsjubilæum, men hvor Frederiksborg Slotskirke også har 400-årsfødselsdag, bruges der energi på planlægning af festgudstjeneste og udgivelse af festskriftom Slotskirkens historie og betydning som Christian IV's lutherske fyrstekapel.Hillerød By har valgt at markere Slotskirkens 400-årsdag med en tre dages byfest 9.-11.juni. Som optakt til byfesten har Jørgen Christensen været medredaktør på et flot lokalhistorisk hæfte, " Hillerødhistorier", der omdeles gratis til alle Hillerøds husstande.I fritiden kobles af med badminton eller en god bog.Jørgen Christensen er giftmed Birthe Juel Christensen, der er chefkonsulent i Folkekirkens Nødhjælp. J.

Jeg flyttede til København som 19-årig. Det var i 1984 og ud over en kort afstikker til London, har jeg boet her siden. Det vil sige: Jeg boede i 2650 Hvidovre de første to år, men det er - når man kommer fra en gård i Hjortsvang - også at betragte som København. Det var der, i telefonboksen på kollegiegangen i Hvidovre, jeg fik at vide, at Olof Palme var blevet dræbt med skud i Stockholm en februardag i 1986, og det var der, jeg boede dør om dør med en koreaner og en polak, de første indvandrere, jeg rigtigt lærte at kende. Jeg flyttede fra Brøndby-land direkte til FC Københavns ditto, da jeg indtog min et-værelses med køkken på Østre Allé på Østerbro. Lige overfor Parken, der dengang hed Idrætsparken, og seks år før KB og B1903 blev til den potente fusionsklub FCK. Det er så længe siden, at Buster Larsen flere gange om dagen gik tur med sin hund på den fine allé, hvor jeg boede. Jeg kunne cykle på jobbet som folkeskolelærervikar i Gentofte, hvor jeg forsøgte med lidt undervisning, men egentlig skulle jeg bare sørge for, at eleverne ikke løb ud på gangen og generede nogen. Og endelig. Fire år efter jeg var flyttet til byen, fik jeg min egen lejlighed.6.000 kroner kostede andelen i Sankt Hans Gade på Nørrebro oprindeligt, men prisen blev sat yderligere ned, fordi der var en defekt gasvandvarmer og tilstandsrapporten viste, at alt skulle laves.11 år endte jeg med at bo i latinerkvarteret, der voksede ud af det Indre Nørrebro op igennem 80' erne og 90' erne. Det var en sand fornøjelse.Mellem marskandisere, drukkenbolte, kunstnere, den lokale tømmerhandel på Ryesgade, bz'ere og de nye caféer, der skød op på hvert et hjørne, levede jeg det glade og sorgløse studenterliv.Min far og mor hjalp mig med at rydde lejligheden og sætte den i glimrende stand, selv om det kom noget bag på dem, at jeg altså havde kakkelovn i hjørnet, der skulle fyldes med koks.Vi købte en villa i Brønshøj, da jeg fik familie. Et dejligt hus, og det tætteste man kommer "ud på landet", når man stadig bor i Københavns Kommune. Vi lod være med at låse dørene og lod som om, vi var hjemme på gården i Jylland.Altså lige indtil en tyv sneg sig ind i huset, huggede min jakke med bilnøglen og snuppede bilen i garagen.Mens vi sad og så tv inde i stuen. Så blev det andre tider. Nye låse i hoveddøren, som vel at mærke skulle bruges.For et par år siden flyttede jeg tilbage til Østerbro, for jeg kan godt lide byen København. Og dog. Nogle gange længes jeg efter det enkle liv på landet. Ikke på den der romantiske, økologiske måde med egen køkkenhave, frisk luft, løsgående får, ponyer og høns og et liv a la bonderøven, Søren Ryge og Camilla Plum. Men på den helt praktiske måde. At jeg kan få lov til at smide min bil foran hoveddøren eller i indkørslen og bare lade den stå der til næste morgen.At jeg ikke skal køre hvileløst rundt i kvarteret for at finde en parkeringsplads eller hver morgen som det første tænke på at få flyttet bilen for at undgå at få en parkeringsbøde.Jeg kunne godt tænke mig at leve i en verden, hvor jeg ikke skal have nøglebundet op af lommen fire gange, når jeg bare skal ned i Netto. Låse cyklen op, når man skal af sted. Låse den igen, når man skal ind i butikken. Låse op, når man skal køre hjem med to poser og derefter låse den igen, inden man låser sig ind i huset. Skal man så ned i baghaven med vasketøjet bagefter, fordrer det nøgle til den aflåste bagdør. Den anden dag smækkede døren, uden jeg havde nøgle med, så jeg måtte med liv og førlighed som indsats kravle over mure og baghuse og gennem andres haver for at komme om til fordøren, der jo selvfølgelig også var låst. Jeg måtte kime husets yngre beboer ned for at få komme ind. Sådan en dag kan man kun længes efter det ukomplicerede liv.At bo hvor jeg kan lade døren stå pivåben, parkere lige foran huset og bare lade nøglen blive siddende i tændingen.6.000 kroner kostede andelen i Sankt Hans Gade på Nørrebro oprindeligt, men prisen blev sat yderligere ned, fordi der var en defekt gasvandvarmer.
At bo i København kan være en slem prøvelse.
Til åbent hus på Nørrebro får ejendomsmægler Mark Rostgaard von der Maase ofte det samme spørgsmål fra forældre: »Helt ærligt, hvordan er det med de her bandeskyderier...«, fortæller mægleren fra Nybolig Nørrebro på Fælledvej.Og bandekriminaliteten i bydelen kan have ansvar for, at liggetiden på boliger til salg i området er steget. Det tager nemlig længere tid i år at sælge en bolig i området sammenlignet med sidste år, viser en opgørelse, boligportalen Boliga har foretaget for Politiken.Opgørelsen viser, at mens liggetiderne falder i naboområderne, så er den gået op på et Nørrebro, der i løbet af sommeren og efteråret har været ramt af en bandekrig med skyderier på åben gade.Det har præget beboere og butiksejere i området. Som en butiksejer, der ikke ønskede sit navn i avisen, tidligere har beskrevet det i Politiken: »Nu er Nørrebro det værste helvede. Før havde jeg kunder alle steder fra. Nu er de bange. De kommer aldrig herind igen, siger de«. Til fremvisninger af boliger til salg spørger mange interesserede boligkøbere i dag bekymret ejendomsmæglerne til situationen, når de leder efter et nyt hjem.Særligt når det gælder forældrekøb, som seks ud af ti handler hos Mark Roostgaard von der Maase er.»Det kommer næsten op, hver gang vi har en fremvisning. Alle taler om det. Og faktum er jo, at der bliver skudt«, siger mægleren.Spørgsmålet er, om konflikten betyder noget for lysten til at købe sig en lejlighed i bydelen.Længere liggetidSer man på liggetiderne - den tid, der går fra en bolig sættes til salg, og indtil den nye køber slår til - er den blevet længere.Sammenlignet med november for et år siden kommer til salg-skiltet i en lejlighed til at hænge 19 procent længere tid, hvis der er tale om en bolig på Indre Nørrebro.På Ydre Nørrebro er liggetiden steget med 11 procent.Til sammenligning er den faldet ganske meget i naboområderne: På Frederiksberg C er faldet i liggetider på 21 procent, på Frederiksberg er det 19 procent, og på Østerbro er liggetiderne nu 13 procent lavere end i november 2016.Ifølge Boligas tal er de prisnedslag, der gives, til gengæld stort set lige store. På Nørrebro ligger de på 1,7-2,1 procent, mens naboområderne har nedslag, der i gennemsnit ligger på 1,5-1,6 procent.Med til billedet hører, at kvadratmeterprisen for at få en adresse på Indre Nørrebro er steget med 11 procent i løbet af årets første otte måneder.På Ydre Nørrebro er den gået 7 procent op i forhold til samme periode sidste år.På Frederiksberg og på Østerbro ligger stigningerne på 6 og 8 procent, viser opgørelsen.Tallene dækker en periode, hvor priserne i hovedstaden generelt blot er gået opad, og lånemulighederne er attraktive.Og hvor udbuddet af lejligheder ikke er stort.Men samtidig også en tid, hvor bandekrigen siden forsommeren har sat sit præg på Nørrebros gader og borgernes tryghed.Direktør i Boliga Frederik Rovsing vurderer, at der godt kan være en sammenhæng mellem de længere liggetider på Nørrebro og bandekonflikten.Men han understreger, at det vil kræve et større talmateriale over længere tid, førend det eventuelt kan fastslås.helene.navne@pol.dk Det kommer næsten op, hver gang vi har en fremvisning.Alle taler om det Mark von der Maase, ejendomsmægler.
BOLIG Boligkøbere er bekymrede over bandekriminalitet, men det ses endnu ikke på priserne, siger mæglere.
Når Pia Jette Hansen takker endegyldigt af som teaterchef næste sommer, er det et helt andet Østre Gasværk Teater, hun efterlader sig.Hun har sat gang i en gennemgribende renovering af Nyrops gamle gasbeholder hen over sommeren.Paradoksalt nok forbereder hun fremtiden for andre. For Østre Gasværk slås med udgangen af næste sæson sammen med det nærliggende teater Republique.Pia Jette Hansen bejlede ganske vist i offentligheden til at få lov til at fortsætte som teaterchef, men det var Det Kongelige Teaters tidligere skuespilchef Emmet Feigenberg som endte med at få opgaven som den, der skal fusionere de umage størrelser.Hvad Pia Jette Hansen så skal kaste sig over, har hun endnu ikke fortalt omverdenen. Men med den driftighed, iderigdom og virketrang, der præger den selvsikre og imagebevidste teaterchef, skal hun nok dukke op i nye, spændende sammenhænge.Et frisk pustDa hun blev udpeget som chef for Østre Gasværk Teater i 2007, kom hun som et frisk pust fra provinsen.Hun havde revitaliseret det haltende egnsteater i Holbæk, hvor hun var teaterchef fra 2001. Hun producerede blandt andet ' 69 - en rockteaterkoncert', der handlede om Ungdomshuset på Jagtvej, samt ungdomsforestillingen ' Gidsel - en historie i virkeligheden' - begge modtog en Reumert. Familieforestillingen ' Cykelmyggen Egon', som fusionerede hiphop, cykler og Flemming Quist Møllers elskede børnebog, tog hun med til Østerbro som del af den mere familievenlige linje, der har præget repertoiret i hendes chefperiode. I den forbindelse må man også nævne den flotte musical over Lene Kaaberbøls populære fantasyroman, ' Skammerens datter', der blev en stor succes, og som naturligvis blev fulgt op af en fortsættelse.I næste sæson venter endnu en Kaaberbøl-dramatisering, ' Vildheks'.Succes med musicalSenest er publikum væltet ind til den ambitiøse musical bygget over Ken Follets monstrøse, historiske murstensroman, »Himlens søjler«, som Pia Jette Hansen flot havde overtalt forfatteren til at give teatret lov til at gøre om til teater.Pia Jette Hansen har i højere grad villet gøre teatret til et naturligt mødested med mulighed for helhedsoplevelser.Med fra Holbæk havde hun ideen om kaffe-og kvindesaloner i foyeren, som ikke bare er blevet brugt til mindre teaterforestillinger, men også sociale begivenheder.Jo, meget er lykkedes. Andet er ikke. Med Pia Jette Hansen ved roret har Østre Gasværk Teater svinget mellem den svimlende publikumssucces og mindre katastrofer.»Jeg har aldrig set mig selv som købmand, men selvfølgelig skal det, vi laver, hænge sammen økonomisk,« sagde hun sidste år til Østerbro Avis. »Men det, jeg laver, er jo ikke en pølsefabrik, men det er fantastisk at ramme en åre, der både er en stor kunstnerisk succes, og som samtidig sælger billetter, så vi kan lave endnu flere forestillinger.« Indimellem har repertoirelinjen været presset af et fremstormende kommercielt teaterliv, som har gjort det svært for Østre Gasværk med de mange pladser. Og smag og behag kan jo altid diskuteres. Men ingen tvivl om, at Pia Jette Hansen har gjort det, en teaterchef skal: Hun har fulgt sit hjerte og valgt at spille de forestillinger, hun selv gerne ville se.jso@berlingske.dk Fakta: PIA JETTE HANSENOprindelig danser.Uddannet fra Skuespillerskolen ved Odense Teater 1987.Giftmed skuespilleren Henrik Prip, med hvem hun har to sønner.Bor på Frederiksberg.
60 ÅR I MORGEN Pia Jette Hansen er klar til nye udfordringer, når hun næste sommer takker af som teaterchef for Østre Gasværk Teater.
KL. 9.30 VÅGNER JEG efter at have sovet ni timer. 
Tidligere jægersoldat Thomas Rathsack går over seks kilometer hjem fra middage for at få et klart hoved, drikker utallige Pepsi Max og bryder sig slet ikke om byture. 
Det har været en stor beslutning at opgive det pulserende liv i København til fordel for hus og have i forstæderne for Anne-Sofie og Mads B. Melskens Staberg, som netop er blevet gift.»Da vi så huset i Skovshoved første gang, sagde jeg til Mads, at jeg gerne ville blive på Østerbro,« fortæller Anne-Sofie Melskens Staberg, som er 29 år og juniorindkøber i Matas.Det var 1. oktober. På det tidspunkt var parret, der har været sammen i seks år, næsten lige kommet hjem efter at have boet i Frankrig i ni måneder.»Jeg elskede at være tilbage i København, hvor man kan cykle til alting og er tæt på veninderne,« siger hun.Men huset på 88 kvadratmeter i to plan et stenkast fra Skovshoved Havn blev ved med at spøge i kulissen.»Med tanker om at få børn inden for en overskuelig fremtid var det jo et spørgsmål om tid, før lejligheden ville blive for lille,« siger Mads B.Melskens Staberg, som er 31 år, uddannet advokat og i dag rådgiver professionelle sportsudøvere, særligt fodboldspillere.Han købte taglejligheden på 75 kvadratmeter på Østerbro som et projektsalg i 2012.»Vi har ingen planer om at få børn lige nu og her. Men når det bliver aktuelt, ville vi måske kunne blive boende i lejligheden i et års tid med et lille barn. Det er trods alt lidt et projekt at skulle op og ned fra femte sal.Der er det fedt med en sandkasse, hvor man lige kan sende børnene ud, mens man laver mad,« supplerer hun.Flytter syv kilometerDe blev enige om at tage en rundvisning mere.»Huset tog fusen på os, da vi så det igen, og vi faldt pladask for det.Der er ikke særligt mange huse til salg lige i det område, så det var også et spørgsmål om at slå til, mens det rigtige var der. Og det er trods alt kun omkring syv kilometer fra, hvor vi bor nu, hvilket gør det overskueligt at tage ind og mødes med sine venner,« siger Anne-Sofie Melskens Staberg, som er vant til at pendle til Matas-hovedkontoret i Allerød og derfor ikke har haft de store betænkligheder i den retning.De overtager huset 1. april og er nu i gang med at sætte lejligheden til salg. Det holder dem ikke vågne om natten, at de har købt uden at få solgt først.»Man skal aldrig tage noget som en selvfølge. Men som markedet er i København lige nu, skal den nok blive solgt. Da jeg stod på taget af bygningen og skrev under i 2012, kunne jeg ane for mig, at sandsynligheden for at gøre en god investering var til stede. Jeg har samme fornemmelse med huset,« siger Mads B. Melskens Staberg.Mens en del søger væk fra København for at få flere kvadratmeter, har det ikke været tilfældet for parret.»Vi sælger til en høj kvadratmeterpris, men vi har faktisk købt til en endnu højere kvadratmeterpris. For os betyder det meget, at huset ligger i et attraktivt område, hvor vi ved, at det er nemt at komme af med igen, hvis vi en dag skal sælge,« siger han.Selv om huset på papiret kun er 13 kvadratmeter større end lejligheden, er pladsen udnyttet langt bedre. Huset indeholder tre værelser på førstesalen, stue med et stort åbent køkken i stueplan og en overskuelig grund på 183 kvadratmeter med en lille lukket have. Den nye adresse er også tættere på deres forældre, hvilket de ser som et stort plus.loka@berlingske.dk 

FORHANDLING Lejerbo København har gennem længere tid været i forhandling med et hidtil ukendt antal aktører om totalentreprisekontrakten på opførelse af tre boligtårne på den såkaldte Beauvaisgrund i udkanten af Østerbro mellem Lyngbyvej og Rovsingsgade i København.Over for Licitationen -Byggeriets Dagblad oplyser Lejerbo København nu, at forhandlingen er pågået med Bo-Hus A/ S, som de har indgået hensigtserklæring med.Forhandlingen er kommet på tale efter, at udbudsprocessen ikke gav gevinst i retning af en totalentreprenør.De fem prækvalificerede sprang nemlig alle fra -den sidste på selve licitationsdagen, og dermed kom der ikke nogen bud ind.Ifølge reglerne har Lejerbo København dermed kunnet forhandle frit inden for det bestående projekts rammer, og den proces er altså foregået med Bo-Hus A/ S, som de fortsat forhandler med.Forhandler med kommunenForuden forhandlingerne med Bo-Hus A/ S er Lejerbo København i dialog med Københavns Kommune.Her forhandler man omkring grundkøbsvilkår, og derudover skal man være sikker på, at projektet, som er forhandlet med Bo-Hus A/ S, kan godkendes af teknik-og miljøforvaltningen, fortæller Per Rosbjørn Jensen, projektleder hos Lejerbo København.Han påpeger, at det byggemarked, der er i dag med høje priser, set sammen med de krav, Københavns Kommune stiller, gør det " nærmest umuligt" at gennemføre projekter.Lykkes man med at komme igennem i dialogen med kommunen, kan der skrives kontrakt med Bo-Hus A/ S, fortæller han og påpeger, at det forventes, at skema b kan sendes inden sommerferien, hvilket vil betyde opstart på byggesagen senest hen omkring oktober/ november 2018.Omkring 15 måneder senere, vil byggeriet stå færdigt.Et byggeri, hvor der fortsat er lagt op til 68 familieboliger fordelt på lidt over 6.500 kvm og de tre tårne samt et fælleshus på godt 165 kvm.Ikke første samarbejde- Oprindeligt havde vi en idé om, at projektet skulle være færdigt i slutningen af 2019, men det tror vi ikke længere er realistisk.- Vi tror på, vi kan finde en løsning, fortsætter Per Rosbjørn Jensen.Også Bo-Hus A/ S tror på en løsning. Her fortæller direktør Bo Jørgensen, at projektet ikke er det første, virksomheden samarbejder med Lejerbo om.Også tidligere har parterne forhandlet -dengang i forbindelse med et plejehjem i Vordingborg, hvor problematikken var den samme som på Beauvaisgrunden.Det gælder, at Lejerbo havde svært ved at finde en entreprenør, da rammebeløbet for byggeriet haltede lidt efter de høje priser, tiden bød på.- Hvis alt flasker sig, vil jeg tro, vi kan få en aftale på plads sidst på foråret, siger Bo Jørgensen og påpeger en oplevelse af velvilje fra alle parter -også kommunen.Og han fremhæver byggesagen som en god opgave for Bo-Hus A/ S.- Det er en opgave, som er god at have på sit cv. Det er en synlig grund og synlig opgave, siger han.Oprindeligt havde vi en idé om, at projektet skulle være færdigt i slutningen af 2019, men det tror vi ikke længere er realistisk Per Rosbjørn Jensen, projektleder hos Lejerbo København.Hvem er Bo-Hus A/ S?Bo-Hus A/ S udfører primært hoved-og totalentrepriser, men tilbyder desuden fagentreprise indenfor tømrer-, murer-, maler-og blikkenslagerarbejde ? Virksomheden råder over 60 medarbejdere. Firmaet har base på Herningsvej i Nykøbing Falster.På referencelisten er blandt andet hovedentreprisen på byggeriet af en række eksklusive lejligheder på Sophieholmen i Nykøbing Falster og ny hovedindgang til Nykøbing Falster Sygehus.De prækvalificeredeFølgende fem opnåede prækvalifikation i totalentrepriseudbuddet om projektering og opførelse af tre boligtårne på Beauvaisgrunden i udkanten af Østerbro mellem Lyngbyvej og Rovsingsgade i København men valgte altså ikke at byde ind: Adserballe &amp; Knudsen Dansk Boligbyg Daurehøj Erhvervsbyg Skou Gruppen Züblin I stedet er der pågået forhandling mellem Bo-Hus A/ S og Lejerbo København, som vandt grundkøbskonkurrencen i et team med Rubow Arkitekter, Møller &amp; Grønborg, Balslev og Klaus Nielsen og dermed er bygherre på projektet. Der er indgået hensigtserklæring med Bo-Hus A/ S, men der pågår fortsat forhandlinger -også med Københavns Kommune.
Lejerbo København har indgået hensigtserklæring med Bo-Hus A/ S om opførelse af tre boligtårne på Beauvaisgrunden i København, men forhandlinger pågår fortsat.
Han har helt ret, den gamle nyhedskonge på TV 2 og tidligere Champions League-vært på TV3, Jes Dorph-Petersen.Så absolut helt og aldeles ret, når han på Facebook og med store ord påstår, at hvis ishockeyspilleren Morten Green havde været anfører på det danske fodboldlandshold, så havde hans beslutning om at indstille landsholdskarrieren været forsidestof på alle landets aviser.For Morten Green, nu 36 år, har i sin lange karriere, der omfatter 19 VM-turneringer på forskelligt niveau, været identisk med dansk ishockey. En fyr, der alle dage har været stolt af at spille på landsholdet, og som altid, altid har leveret varen, når han skøjtede ind på isen. Ingen slinger i valsen med Green. Tak for det.Når de styrter rundt på banen, formummede i deres rustninger og indstillet på at tackle hvem som helst til pluk-fisk, kan man jo ikke kende Svend-Erik fra Hugo-Børge - og derfor har jeg også haft svært ved at få øje på Morten Green.Men når han smed hjelmen og trådte frem foran det nysgerrige tv-kamera, var han - og er det vel for pokker stadig - den kækkeste sportsfyr, man kan tænke sig.Udlagde teksten direkte fra hjertet, klart og tydeligt, ingen varm luft, intet plidderpladder.Sandelig også tak for det.NU ER DET IMIDLERTID landsholdsslut for denne skøjtekloning af den lille frække Frederik og Emil fra Lönneberg.Jamen, hvorfor? Hvorfor i himlens navn ikke slutte med VM på hjemmebane i Danmark om et år? Det ville han skam også mægtig gerne, har Morten Green understreget over for flere forskellige medier.Men han orker det ikke, han magter det ikke længere. Kroppen er slidt, landsholdshockey gør sæsonen umådelig lang, og hvis ikke han kan give holdet og tilskuerne det, han selv opfatter som 100 procent, så vil han ikke være bekendt at stille op.Vi andre kan så sige øv til skøjtekæmperens beslutning og ærgre os over, at han ikke bliver at se i Royal Arena om et år.Men vi kan også vælge at rejse os og bukke for det, sportsmanden har givet ' os alle', og vise respekt for hans beslutning. For der er ingen, der kender Morten Green så godt som - Morten Green.Vær vis på, at havde Morten Green en opfattelse af sig selv som en helvedes karl, der kunne ordne alle russere og finner efter tur, så havde han ikke sagt farvel, men i stedet taget endnu en tur for dronning, fædreland og TV 2. Men sådan er virkeligheden ikke.OG SÅ TIL DET besynderlige kongelige danske håndboldspil, som jo altid formår at gøre sig bemærket på den ene eller anden måde.Holdene til finalerne om det danske mesterskab i mændenes turnering er nu på plads - Skjern mod Aalborg, et rent jysk opgør, hvilket jo ikke er nogen overraskelse, idet håndbold hovedsagelig er en jysk forlystelse.Den første af de mulige tre finaler spilles i Skjern, og det sker i næste uge på selve Kristi himmelfartsdag. Og iiihh, hvor jeg glæder mig, der skal nok komme knald på for øjnene af kulturministeren.»Kristi himmelfartsdag«, siger De lidt undrende - »jamen, jamen, er det da ikke dagen...?«. Jo, det er det. Det er dagen - og det har det været i ' hundred år' - hvor den danske pokalfinale i fodbold spilles i Parken, førhen Idrætsparken. En vaskeægte tradition i dansk fodbold.I år står finalen mellem FC København og Brøndby, og barskere kan det næppe blive. Derfor bliver der selvfølgelig også fuldt hus med rigtig pokalstemning til dette hovedstadsopgør - tilsat et fyrværkeri, der med garanti ikke er set voldsommere siden nytårsaften.BEBOERNE PÅ ØSTERBRO kan se frem til en eftermiddag og aften, hvor der bliver handyrskrålet i gaderne og pisset i hver eneste opgang. Og på udvalgte steder vil der også blive kastet en blanding af øl og pølser op. Jo, det bliver en herlig dag.Spilletidspunktet i Parken? Det er klokken 17 - hvilket betyder, at kampen fløjtes i gang, mens håndboldfinalen i Skjern fortsat roder med anden halvleg.Ja, det er rigtigt. Håndfinalen er dæleme blevet placeret samtidig med fodboldfesten.Hvem i alverden har dog glæde af det? De to mest tv-populære idrætsgrene i landet placeret lige over for hinanden, herre jemini, det er jo det rene idioti.rasmus.bech@pol.dk Beboerne på Østerbro kan se frem til en aften, hvor der bliver handyrskrålet i gaderne og pisset i hver eneste opgang.
Inden jeg skriver noget om det mærkelige håndboldforbund, vil jeg takke en fin ishockeyspiller.
På skrivebordet i et lille baglokale til en butik på Ydre Østerbro i København ligger Femte Mosebog klar til brug.I lagerrummet ved siden af står pakker med matze-mel til ugæret brød, dåser med tun og andre varer, religiøse jøder kan spise med god samvittighed.Og ude i køledisken ligger store stykker oksekød klar til opskæring. For blot få uger siden var disken tom.Kosherbutikken i København spiller en central rolle for det jødiske samfund i Danmark. Her har jøder i flere årtier kunnet købe præcis de madvarer, som religionen tillod, men i løbet af de seneste tre måneder er jøder blevet mindet om, at en kosherbutik på dansk grund ikke er en selvfølge.Indtil for nylig har rigmanden Gunner Ruben holdt kosherforsyningen kunstigt i live med tilførslen af flere millioner kroner til forretningen på Østerbro. Men op til den jødiske påske, pessah, i april satte sygdom og økonomiske problemer en stopper for pengestrømmen.Under pessah er kosherreglerne særligt strikse, men få dage før højtiden måtte butikken meddele, at både lageret og pengekassen var tom.Gode råd var dyre, men Det Jødiske Samfund i Danmark formåede at lynimportere mad til pessah-fejringen og afholde et improviseret marked i synagogen.Imens er en ny løsning blevet forhandlet på plads med forretningens mangeårige slagter, Gil Zchout. Han har arbejdet i butikken, siden han kom til Danmark fra Israel for 25 år siden. Han han nu overtaget den svære opgave at få butikken til at køre rundt." Det blev nødvendigt med et generationsskifte i butikken, og nu er mit mål at skabe en bæredygtig forretning," siger Gil Zchout og mindes krisestemningen i april." Under pessah var det tæt på kaos. Det svarer jo til, at supermarkederne er tomme ved juletid. Jeg stod bare i butikken og kunne intet gøre," siger Gil Zchout.Det kan han nu. Gil Zchout er blevet eneejer og arbejder i samarbejde med Det Jødiske Samfund i Danmark for at skabe en kosherbutik, der kan overleve høje importpriser. og begrænset efterspørgsel.Nu har butikken ændret navn til Gils Deli for at tiltrække flere end de omtrent 150 husholdninger i Danmark, der spiser efter kosherreglerne.Samtidig har Gil Zchout skåret ind til benet økonomisk og klarer sig indtil videre uden medarbejdere.På grund af terrortruslen mod jødiske institutioner har efterretningstjenesten PET udstyret Gils Deli med gitre for vinduerne og en lås på døren, som kun kan åbnes af ejeren.I løbet af Kristeligt Dagblads besøg ringer det kun på døren en enkelt gang, og kunden må betale betragteligt mere for sit nyudskårne oksekødspålæg end hos den lokale Føtex. Alligevel er Gil Zchout fortrøstningsfuld." Hvis man er ude på at tjene penge, er en kosherbutik i Danmark nok ikke den bedste idé, men jeg tror på, at det kan lade sig gøre. Jeg er selv religiøs og føler, at det er enormt vigtig, at vi har en kosherbutik i Danmark. Hvis vi ikke støtter op om den jødiske aktivitet i landet, falder det hele fra hinanden," siger han.Der bor 5000-7000 jøder i Danmark, og det er kun et fåtal, der spiser efter kosherreglerne.Alligevel har Gil Zchout oplevet stor opbakning til sit foretagende fra Det Jødiske Samfund. Frivillige kræfter har hjulpet ham med at designe butikkens logo, sende nyhedsbreve ud samt istandsætte butikken op til åbningsdagen i slutningen af juni.Her stod kunderne i kø i op til halvanden time." Jeg tror, vi satte kunderekord den dag, selvom det var sommerferie og hverken helligdag eller højsæson. Folk var enormt glade, og atmosfæren var dejlig," siger Gil Zchout.Det har i mange år været svært at få en kosherbutik til at køre rundt i Danmark. Butikken er gået konkurs tre gange i løbet af de seneste årtier ifølge den danske rabbiner Jair Melchior." Vi er vant til at finde løsninger på problemer som disse, og det er vores pligt at skaffe kosher til vores menighed.Vi er enormt taknemmelige for den tidligere ejer, for han har tabt mange penge, men nu skal vi skabe rammerne for en bæredygtig kosherforretning," siger Jair Melchior.kirke@k.dk 
Efter flere måneder uden en butik for religiøst blåstemplede madvarer har danske jøder sikret fremtiden for landets eneste kosherbutik.
Når Christophe Ganthier lukker sin ostebutik "La Fromagerie" på Østerbro i København lørdag eftermiddag og sætter kurs mod fritidshuset i Hörby, lader han hverdagen blive i København.»På Øresundsbroen begynder weekenden rigtigt, skuldrene sænker sig, og jeg begynder at slappe af og gå i fritidshus-tilstand,« siger han.Familien bruger fritidshuset året rundt og i alle ferier. Man forstår det godt. For det hvide bindingsværkshus med udsigt til svenske marker er en sand oase af æstetik, "ygge" - som Christophe Ganthier charmerende udtaler det - og personlighed.Alt interiør med undtagelse af sofaen er købt brugt på loppemarkeder i Frankrig eller har været i hans familie, som det smukke apotekermøbel med de mange skuffer. Det stod i mange år i Christophe Ganthiers barndomshjem i Champagne-regionen. Eller rettere i hans fars gamle garage.»Jeg havde bordtennisbat og -bolde i en bestemt skuffe, og i dag har vi har sat et klistermærke på den skuffe. Når min franske familie er her, skal de altid lige se, om det stadig er der,« fortæller han.Mest markant er det store dueslag i egetræ, der er blevet renset og behandlet og står med smuk E patina - og med siddepinde og bure intakte. I dag er der dog gode flasker, og ikke duer, bag tremmerne.Brugt interiør skaber livI mange år tog familien på sommerferie i lejet hus i Sverige, fordi de var vilde med stilheden og naturen - og Christophe Ganthier var vild med at fiske. Efterhånden fik de lyst til at eje deres eget fritidshus i landet, og for 13 år siden begyndte de at kigge på huse i Skåne. Igennem et år så de på intet mindre end 43 huse, før valget faldt på det charmerende hus i Hörby, som ligger 110 kilometer fra København. Huset er på 200 kvm, som er fordelt på to plan med god plads til overnattende gæster. Huset trængte til at blive renoveret, og det var en af tingene, som afgjorde valget.»Jeg elsker at indrette og sætte i stand, så jeg kan sætte mit helt eget præg på huset,« siger Christophe Ganthier, der tidligere har haft en antikvitetsbutik, som solgte ting fra Provence, som han selv købte og fragtede til København.Og renoveringen af huset er også blevet helt unik uden nemme løsninger. Badekar og porcelænshåndvask stammer fra en gammel, parisisk lejlighed, og dørene til garderobeskabene på førstesalen var oprindeligt udvendige skodder på et hus i Sydfrankrig.E Foto: Sif Meincke »Der er mere stemning i brugte ting med en historie, der vidner om levet liv. Jeg kan godt gå i Ikea, men jeg kan bedst lide, at ting og møbler, jeg skal have i huset, har patina og lidt skrammer.« Indretning er derfor noget, som Christophe Ganthier aldrig bliver færdig med. Næste projekt i fritidshuset er at få lidt flere ting og møbler i råt metal-look i stedet for træ, som lige nu er det overvejende materiale. N E.bolig@jp.dk Skuldrene sænker sig, og jeg begynder at slappe af og gå i fritidshustilstand. Christophe Ganthier Der er mere stemning i brugte ting med en historie, der vidner om levet liv. Christophe Ganthier.Fakta: HER BORHVEM: Christophe Ganthier, 48 år, indehaver af ostebutikken La Fromagerie på Ndr. Frihavnsgade i København.Bor i Hellerup med sin kone Joanne og deres børn Olivia, Matilde og Angeline.HVAD: Fritidshus på 200 kvm HVOR: Hörby i Skåne, Sverige.OM LA FROMAGERIEOstebutikken på Ndr.Frihavnsgade på Østerbro i København er måske byens bedste ostebutik og en rejse værd.Specialbutikken har et solidt udvalg af de bedste oste fra bl. a. Frankrig, Sverige, Italien, Korsika, Spanien, Danmark, Schweiz og England.Christophe Ganthier er franskmand og en passioneret ostehandler, der elsker en god ostesnak og et glas rødvin.Han har arbejdet som kok på Kommandanten og d'Angleterre og laver mad for kongehuset, når de er ude til arrangementer.
Hvert eneste møbel og hvert et stykke nips har en historie - og typisk en fransk en af slagsen. Der er masser af ting, som øjet kan blive forført af i Christophe Ganthiers svenske fritidshus. Og så er der "yggeligt".
- På vej op i min lejlighed blev jeg overfaldet. Der stod to personer, og de farede på mig. Der blev jaget en kniv i ryggen på mig, og jeg blev trampet på halsen og tævet med et koben. Blodet sprøjtede ud og løb alle steder fra.Sådan forklarede en tydeligt påvirket 69-årig cykelhandler i Københavns Byret om det hjemmerøveri og drabsforsøg, han blev udsat for en morgen i februar sidste år i sit hjem på Østerbro, hvor hans cykelhandel også ligger.Makabert overfaldEn 18-årig albaner er tiltalt for røveriet, mens en 34-årig makedoner og en tredje gerningsmand endnu ikke er anholdt.- De råbte, at det var et røveri, og at jeg skulle bindes, og det gjorde den ene så. Der var en stor og en lille. De havde masker på, forklarede han og fortsatte.- Den lille af mændene råbte også, at de ville slå mig ihjel, og at jeg skulle åbne til forretningen. Jeg var sikker på, at de ville slå mig ihjel uanset hvad.Ifølge den 69-årige var overfaldet meget voldsomt.- Den store af dem blev ved med at træde mig på halsen, og jeg fik ødelagt strubehovedet.Jeg har jernskinner i halsen i dag, forklarede han.Efter overfaldet blev alt sløret for den 69-årige mand.- Jeg kunne ikke se noget.Der var bare rødt. Mit øje blev smadret, min ene tand og mit høreapparat. Så jeg fik rigtig mange slag, og jeg blev sparket igen og igen, forklarede han.Planlagt overfaldCykelhandleren fortalte i retten, at han er overbevist om, at overfaldet var nøje planlagt.- De kendte mine rutiner, for de sad og ventede på mig, da jeg kom tilbage efter at have luftet min hund.Efter gerningsmændene forsvandt, lykkedes det den 69-årige mand at hente hjælp.- Jeg var bundet, men jeg fik hentet en kniv og fik bundet mig selv op. På vejen ud når jeg at se mig selv i spejlet, og jeg kan se, at mit ansigt er helt smadret, og at mit øje hang ud, fortalte han.- Jeg går ned i bageren og siger ' røveri... ring efter en ambulance', og så falder jeg om på gaden, og jeg vågner først 14 dage senere.Ifølge den 69-årige cykelhandler har overfaldet haft store konsekvenser for ham.Store konsekvenser- Jeg kan ikke arbejde. Jeg har ingen stemme og kan ikke synke. Når jeg sidder i et selskab, må jeg rejse mig tre-fire gange, fordi det sidder fast i halsen, og jeg har en maskine til at hjælpe mig med at trække vejret, fortalte han. Den 69-årige skal gennemgå flere operationer i løbet af året.Jeg blev tvunget til at være med 18-ÅRIG ALBANER:- Jeg blev presset til det. Jeg var bange for, at de ville slå mig ihjel eller banke mig, hvis jeg ikke gjorde det. De sagde, at hvis jeg ikke gjorde det, ville de finde mig.Sådan lød forklaringen fra den 18-årige albanske mand, der er tiltalt for at have forsøgt at dræbe en 69-årig cykelhandler på Østerbro i København under et hjemmerøveri.Han nægter sig skyldig i drabsforsøg, men erkender, at han var til stede under hjemmerøveriet 27. februar sidste år sammen med en makedonsk mand kaldet ' B'.- Jeg havde aldrig prøvet at lave sådan noget kriminalitet før. Men jeg fik at vide, at jeg ikke skulle være nervøs, og at jeg bare skulle gøre, som han (' B', red.) sagde.Vi skulle bare hente pengene, som han vidste var i lejligheden, forklarede den tiltalte.- Der var en mand hjemme.Han (' B', red.) slog manden virkelig hårdt. Der var blod overalt. Han trampede på ham, og jeg kunne se, at manden havde svært ved at trække vejret.Ifølge den tiltalte slog han den 69-årige mand en enkelt gang under røveriet, men han nægter at have stukket ham med kniv.- Jeg fik ondt i hjertet af at se ham, og jeg sagde flere gange til ham (' B', red.), at det var forkert, og at vi skulle lade manden være og bare tage pengene. Jeg troede, manden ville dø.Ifølge anklagemyndigheden var røveriet mod cykelhandleren nøje planlagt, og gerningsmændene havde besøgt opgangen op til flere gange inden røveriet.Gerningsmændene kom derfra med værdier for 94.873 kroner.Anklagemyndigheden kræver, at den tiltalte udvises af Danmark for bestandigt.Københavns Byret forventer at afsige dom i morgen.nbm@eb.dk .
En 69-årig cykelhandler, der sidste år blev udsat for drabsforsøg i sit hjem, fortalte om det bestialske overfald i retten.
Iklædt en sort hættetrøje med et broderet motiv af Bornholm nederst på venstre side møder Daniel Mühlendorph, formand for den bornholmske musikfestival Wonderfestiwall, op til vores møde.På spørgsmålet om, hvorvidt tøjvalget er tilfældigt, svarer den 31-årige iværksætter og netop færdiguddannede filmproducer en smule undvigende, at »ja, det er det faktisk«. Trøjen er merchandise fra årets Folkemøde, fortæller han.Selvom Daniel Mühlendorphs officielle adresse egentlig er på Østerbro i København, hvor han bor sammen med sin kæreste, besøger han så ofte klippeøen i Østersøen, at flere af de lokale tror, at han bor derovre. Som formand for musikfestivalen, Wonderfestiwall, der afholdes ved Hammershus mellem den 17-20. august, og med en dokumentarfilm om Christiansø undervejs, har Daniel Mühlendorph også god grund til at opholde sig meget på øen.»Der skulle ske noget« Daniel Mühlendorph er født og opvokset på øen - nærmere bestemt i Allinge.Efter i flere år at have interesseret sig for film rejste den unge allingebo til Californien for at gå på filmskole, da studentereksamen var i hus. En oplevelse rigere og med en kassekredit på en halv million kr.vendte Daniel Mühlendorph hjem efter halvandet år i USA.For at betale af på lånet flyttede han tilbage til Allinge og fik job. Men det var anderledes at komme tilbage til øen. Langt de fleste af hans venner var nemlig rejst til København for at begynde på en uddannelse, fortæller han: »Der skete ikke så meget på Bornholm. Heldigvis havde jeg nogle kammerater, som var lidt ældre end mig, som stadig boede på øen. Vi begyndte at snakke om, at der skulle ske noget - vi blev sgu nødt til at lave en stor fest, tænkte vi.« Med støtte fra lokalsamfundet fik Daniel Mühlendorph og syv venner i 2008 samlet 70.000 kr. sammen - nok til at afholde den første udgave af musikarrangementet, som blev en succes.Omkring 200 personer - hovedsageligt gymnasieelever - deltog, og i de efterfølgende år voksede festivalen.Efter en hektisk sæson i 2011 erkendte vennerne, at der skulle flere og mere professionelle kræfter til: »Vi kunne se, at hvis vi skulle køre festivalen, var vi nødt til at have en større organisation og mere styr på, hvem der gjorde hvad.Jeg lavede el til at starte med - jeg har ikke nogen elektrikerbaggrund, og det er sgu ikke helt ufarligt,« forklarer han og tilføjer: »Noget af det var lidt dumt, men vi gjorde alt for at få festivalen til at hænge sammen.« I dag drives festivalen af et fast hold på 25 personer, mens de får hjælp af omkring 700 frivillige. Med navne som Magtens Korridorer, Trentemøller og Anya på plakaten forventer festivalen i år over 6.000 besøgende.Lokale ildsjælPå trods af de mange arbejdstimer, som vennegruppen fra Allinge hvert år lægger i forberedelsen og afviklingen af Wonderfestiwall, modtager ingen af drengene løn. Det årlige overskud doneres i stedet til lokale initiativer og personer.Da forrige års kasse skulle gøres op, modtog blandt andre badmintonspiller Mathias Christiansen og saxofonist Søren Høst hver et legat på 5.000 kr., mens 230.000 kr. gik til projekter som Tejn Idrætsforening, Sandvig Musikfestival og Bornholms Internationale Gadefestival.Daniel Mühlendorph understreger vigtigheden af, at give noget tilbage til Bornholm. For selvom udviklingen på klippeøen i øjeblikket er god, er det ikke mange år siden, at situationen var anderledes: »For bare fem-seks år siden var snakken om Bornholm meget negativ, og folk kunne se, hvordan befolkningstallet gik ned.Det er fortsat vigtigt for os, at pengene er med til at løfte det bornholmske kulturliv, for hvis man skal have et velfungerende samfund - også på lokalt plan - handler det om at prioritere kultur.«.Daniel Mühlendorph, filmproducer, formand for Wonderfestiwall, Østerbrosofie.e.larsen@jp.dk 
Det er vigtigt at give noget tilbage til derfra, hvor man kommer, mener Daniel Mühlendorph, som for tiende år i træk står i spidsen for Wonderfestiwall.
»Vi er endt med en løsning, hvor atleterne får de bedst tænkelige træningsfaciliteter, og hvor vi vil være med helt fremme i forskning, innovation og videndeling.Det bliver det bedste af det bedste, state of the art.« Efter et knudret forløb kan Team Danmark og Danmarks Idrætsforbund (DIF) omsider fremlægge planerne for det nationale elitesportscenter (NEC), og i DIF-direktør Morten Mølholms skudsmål er brugen af det udanske udtryk faktisk ganske velplaceret.Ambitionen er nemlig ikke at udklække vindere af nationale mesterskaber, men derimod af internationale sportsbegivenheder som OL, VM og EM, og for at kunne modstå den øgede konkurrence globalt satser de to samarbejdspartnere på at skaffe opbakning fra stat, kommuner og fonde til at investere 1,2 mia. kr. i dansk eliteidræt.Cirka 1 mia. kr. skal gå til nybygning og renovering af idrætsanlæg over hele landet, i beregningen indgår flere allerede igangsatte projekter som eksempelvis opgraderingen af rostadionet ved Bagsværd Sø.230 mio. kr. skal gå til at opføre et NEC på Østerbro i København for at opfylde visionens fire hovedmål om at sikre atleterne lettere adgang til moderne træningsfaciliteter, at øge fokus på teknologiske fremskridt, at fremme sparringen mellem atleter, trænere, eksperter, forskere og virksomheder på tværs af sportsgrene og brancher samt at lette hverdagen for udøverne i kraft af en større sammenhæng mellem træning, behandling, uddannelse og privatliv.Ændring af rammerne Oprindeligt var strategien lagt an på ét stort kompleks med blandt andet administrationsareal, overnatningsmuligheder, forskningslokaler og specialtræningsfaciliteter til en lang række idrætsgrene, men de tegninger er smidt i skraldespanden, fordi en lang række idrætsgrene skønnes at kunne udvikle sig bedre andre steder.Roning og kajak hører hjemme på Bagsværd Sø, badmintonspillerne i Idrættens Hus i Brøndby, svømmerne på Bellahøj, banecykelrytterne i Ballerup, sejlerne i Aarhus, og derfor arbejder Team Danmark og DIF nu videre i to spor. På NEC i København skal hovedvægten lægges på forskning, innovation og testning, men foruden at træne på området kan de tilknyttede atleter benytte de bedst mulige restitutionsfaciliteter og kan desuden bruge eksempelvis højde-og klimasimulering i deres træning eller søvn.Regionalt skal de lokale miljøer altså opprioriteres med en styrkelse af træningstilbuddene samt oprettelsen af mindre NEC'er, der skal have et tæt samspil med dét i hovedstaden.»På den måde får vi det bedste af to verdener. Vi understøtter de mange gode initiativer decentralt og undgår, at en centralisering ville skade engagementet derude.Samtidig kommer vi i langt højere grad til at inddrage forskning og kan målrette den til helt idrætsspecifikke problemstillinger. Det er helt centralt for Danmarks chancer for fortsat at være med i toppen,« fastslår Team Danmark-direktør Lone Hansen.»Dansk eliteidræt klarer sig godt, men vi er under pres, så vi bliver nødt til at være smartere end de andre.« Ansættelse af projektleder Næste skridt for de to partnere bliver at ansætte en projektleder, der mere detaljeret skal definere det optimale indhold og skabe endnu større overblik over udgifter, finansieringsmuligheder og lignende.Dermed har Team Danmark og DIF endegyldigt bevæget sig væk fra den konfrontatoriske linje, der prægede diskussionen i forbindelse med lanceringen af NEC-tankerne helt tilbage i december 2011. Dengang var Team Danmarks mål at flytte sin egen og flere specialforbunds administration ind på Østerbro, hvilket truede med at lægge Idrættens Hus i Brøndby øde og presse DIF økonomisk.thomas.kristensen@jp.dk 
Sportscenter: Visionen for et nationalt elitesportscenter er klar; en nybygget base i København skal satse på forskning og innovation, mens provinsens faciliteter skal have et markant løft.
Musikindustrien har ikke få eksempler på artister, der i en hæsblæsende karriere er endt i et destruktivt misbrug. David Bowie kæmpede med kokain, Neil Young med heroin og Ozzy Osbourne med en blanding af det hele.Danske Rune Kuda fra Østerbro i København har gjort det hele i den modsatte rækkefølge. Hans musik er født ud af flere års bedøvende hashmisbrug, og han er nu mere dreven og fokuseret end nogensinde før. »Jeg har været afhængig af alle mulige ting. Ikke hårde stoffer, men hash, sex, kærlighed, tryghed og motion. Jeg har altid haftet behov for at finde en bedøvelse. Især mit hashmisbrug gik ind og påvirkede min tidlige ungdom, og nu føler jeg, at jeg har meget at indhente, fordi jeg har spildt så mange år,« fortæller han.Rune Kudas hashmisbrug begyndte i slutningen af hans teenageår og varede i næsten fire år frem.Det er ikke kun ungdommens misbrug, som har taget hårdt på Rune Kuda. Det har i lige så høj grad været de psykiske eftervirkninger, som han første gang mærkede, mens han var på arbejde som flyttemand.»Jeg havde lige kørt en tur og sad og kedede mig på telefonen, mens jeg ventede på en ny opgave. Lige pludselig jagede en iskold angst igennem mig. Jeg kunne ikke trække vejret, mit hjerte stoppede og jeg tænkte; ' nu dør jeg'. Jeg kørte på skadestuen og blev tjekket, men der var intet at sætte en finger på. Det var først senere, da jeg fandt ud af, hvad angst er, at jeg kunne se, at det var fuldstændig irrationelt. Men i situationen var det hele virkelighed,« forklarer han.Genfandt musikkenI mere end to uger efter blev Rune Kuda kontinuerligt ramt af slemme angstanfald hver dag. Han blev til sidst nødt til at sige sit job op, forlade det band han spillede i og flytte op i et sommerhus.Her begyndte han at arbejde med sig selv og se sin dæmoner i øjnene.Gradvist kom musikken også tilbage i hans liv, men det skulle være på hans måde. Rune Kuda købte en computer, en mikrofon og begyndte at indspille sin musik og vokaler selv.»Jeg lavede det, jeg havde lyst til, i mit eget tempo. Det var i den proces, at ' oktober' blev født. Jeg føler derfor heller ikke, at det er en offerhistorie, men mere en rejse. Jeg er sindsyg taknemlig for alle de ting, jeg har lært om mig selv,« siger Rune Kuda.Melankolsk mørkeI den rejse er hans første album, ' Nordic noir', blevet skabt med et tydeligt melankolsk mørke. Det er fyldt med dybde og følelser, men langt fra trist eller kedeligt.Det er de oplevelser, som gør ondt, der er Rune Kudas største musikalske inspiration.»Nummeret ' Vanvittig' fra albummet er en tankestrøm med udgangspunkt i følelsen af, at man måske er ved at blive vanvittig.Når man har panikangst, føler man netop, at man er ved at blive vanvittig, fordi noget slår klik i ens hoved.Det er alle de tanker, som jeg arbejder med i mine tekster, fordi det er vigtigt for mig, at den musik, jeg laver, i en eller anden grad kommer fra mit eget liv,« fortæller han og tilføjer: »Det er vigtigt at have set de dårlige tider for også at kunne skrive om dem.«.matu@bt.dk Fakta: 5 HURTIGEHvorfor ' Nordic noir' Jeg valgte navnet ' Nordic noir' til mit album fordi, det er det begreb, man bruger om mørke tv-serier i Norden. Det har en særlig stemning, som omfavner det kolde mørke, og som omfavner mit univers.Hvorfor oktober? Jeg har kaldt mig selv for oktober, fordi det drager associationer til det kolde og mørke. Jeg ville gerne have et alias i stedet for mit eget navn, fordi det giver en anden frihed, når jeg arbejder med et musikunivers, hvor det ikke er mig som privatperson, der er afsender på det hele.Hvilken musik lytter du til? »Jeg lytter til The Minds of 99, og jeg kan godt lide Frank Ocean. Den første plade, jeg købte, var af Metallica.« Mest inspirerende dansker? »Jeg elsker Thomas Blachmann i ' X Factor'. Han er simpelthen for fed.« Hvad er din største drøm? »Jeg vil gerne blive en fuldblodsartist, hvor musikken er mit liv.«.BLÅ BOGRune Kuda 27 år Født på Østerbro i København Var i oktober 2017 finalist i karriereKanonen, hvilket har ført til en pladekontrakt som nu munder ud i debutalbummet ' Nordic noir', der netop er udkommet.På fredag afholdes der releasekoncert på spillestedet Rust på Nørrebro i København.
ALBUM-AKTUEL Efter flere års hashmisbrug og kamp med psykisk sygdom skabte 27-årige Rune Kuda sit musiske alias ' oktober'. Han udnytter fortidens melankolske mørke i sit debutalbum, som han kalder ' Nordic noir'.
27. februar 2017 er en dag, som 69-årige Hans Henriksen fra Østerbro aldrig glemmer.Den dag trængte to maskerede mænd ind i hans lejlighed på Østerbro. Med sig havde de en stor kniv, en nylonsnor og et koben, der skulle bruges til at binde og mishandle Hans Henriksen under røveriet og få ham til at åbne sit pengeskab og udlevere sine værdier.Hans husker dagen, som var det i går. Klokken seks forlod han som enhver anden morgen sin lejlighed for at lufte sin hund, inden han skulle møde på arbejde i sin cykelforretning, som ligger i stueetagen i den ejendom, han bor i på Østerbrogade.Da han kom hjem til sin lejlighed igen, lukkede han sin hund ind forretningen, før han bevægede sig op på femte sal for at tage et bad.Da han forlod lejligheden igen klokken otte for at åbne cykelforretningen, begyndte mareridtet.- Jeg gik ud ad døren, og i det jeg gik ud, blev jeg overfaldet af to mænd med masker på. En stor og en lille.Den store af dem skubbede mig med albuen ved halsen tilbage i lejligheden og råbte ' røveri'. Jeg blev stukket med kniv i ryggen, og så sparkede de mig ind i stuen og væltede mig ned på gulvet.Den lille af dem tog fat i et koben og begyndte at slå mig i hovedet, fortæller han til Ekstra Bladet.Mishandlet i 40 minutterOverfaldet stoppede dog langt fra der. I hele 40 minutter fortsatte mishandlingen af Hans.- Imens jeg lå på gulvet, prøvede jeg selvfølgelig at rejse mig, men så blev jeg trådt på halsen med fuld kraft af den store af mændene.Han knuste strubehovedet og al brusken i min hals, og det gjorde forbandet ondt.De bandt mig, og så blev jeg slæbt fra det ene rum til det andet. De blev ved med at sige, at jeg skulle åbne mit pengeskab, men det ville jeg ikke. Jeg var overbevist om, at jeg skulle dø, og at de ville slå mig ihjel, uanset om jeg åbnede eller ej. Så hvorfor skulle jeg åbne? - Den lille blev tosset, fordi jeg ikke ville åbne pengeskabet, og så jog han en kniv i ryggen på mig, og jeg blev slået med kobenet igen og igen. Jeg fik spark og slag på hele kroppen, og derfra blev alting sort.- Da jeg vågnede, var jeg stadig bundet, så jeg gik ud og tog en slagterkniv i køkkenet, og så skar jeg det op. I spejlet kunne jeg se, at jeg lignede en, der havde fået tæsk med en hammer i hele hovedet. Det hele var skævt.Øjet hang halvt ud af hovedet på mig, og blodet rendte ned i hele hovedet. Der var blod overalt i lejligheden.Hans fik herefter slæbt sig selv ud ad lejligheden, ned på gaden og ind i en bagerbutik.Derefter husker Hans ingenting, før han vågnede op på intensivafdelingen på Rigshospitalet.Under overfaldet havde Hans fået flere alvorlige kvæstelser. Hans næse var brækket, hans strubehoved var knust, han havde flere dybe knivlæsioner, og i ambulancen havde han kortvarigt stoppet med at trække vejret.- Jeg lå i koma på hospitalet i 10-12 dage. Senere fik jeg fortalt, at jeg havde været død flere gange, og at lægerne havde brugt hjertestarter.Jeg havde slanger overalt.Jeg fik foretaget flere akutte operationer. Jeg har for eksempel fået lagt jernskinner ind i min hals. Min næse var brækket, så den måtte de også operere, og i halsen og øjet blev jeg også opereret. Jeg var meget tæt på ikke at klare den.' En alt for mild straf'Fredag eftermiddag blev en 18-årig albansk mand dømt for drabsforsøg på Hans Henriksen i Københavns Byret.Udover en fængselsstraf på syv år blev gerningsmanden udvist af Danmark for bestandigt. Dommen blev dog anket af den dømte på stedet.- Jeg kunne godt have givet ham 10 år, for han har ødelagt mit liv, siger Hans.Svært ved at tale og spise ALVORLIGE KONSEKVENSERHans Henriksen lå på hospitalet i næsten en måned, før han fik grønt lys til at komme hjem til Østerbro igen.- Da jeg vågnede på hospitalet, kunne jeg ingenting.Jeg kunne ikke gå, spise, se eller tale. Jeg fik et gangstativ, så jeg kunne lære at gå igen. Da jeg blev udskrevet, skulle jeg have hjemmehjælp og genoptræning. Jeg ville ikke have nogen af delene.- Jeg ville ikke være syg, så jeg måtte jo gøre mig rask.Derfor ville jeg forsøge at komme tilbage til mit liv så hurtigt som muligt, siger han og fortæller, at han allerede tog ned i sin cykelforretning én dag efter, han kom hjem fra hospitalet.Ifølge Hans har det brutale overfald haft alvorlige konsekvenser for hans liv, og han kæmper i dag stadig med alvorlige mén efter episoden.Da Ekstra Bladet møder ham på Café Nytorv i København må han flere gange bede om en pause for at trække vejret.- Jeg har meget svært ved at tale, og det gør ondt og er enormt anstrengende, fordi jeg er nødt til at tale med maven.Flere operationer- eg har været til talepædagog flere gange, men de har opgivet forsøget på at gøre det bedre, og så er jeg enormt træt og bliver meget hurtig svimmel, fortæller han og fortsætter.- Jeg har også store problemer med at spise. Maden sætter sig simpelthen fast i halsen på mig, fordi min hals er ødelagt. Derfor er det også meget svært for mig at gå ud til et selskab og spise.Selvom Hans allerede har gennemgået en lang række operationer, så er det langt fra slut endnu. Til marts skal han gennemgå en stor operation i halsen på Rigshospitalet, som forhåbentlig kan hjælpe ham til at kunne tale mere ubesværet. Siden overfaldet er han også flere gange blevet opereret i øjet.Kan ikke arbejde længere- Jeg havde forestillet mig, at jeg ville fortsætte, til jeg er 75, men jeg kan godt se, at det ikke går mere. Jeg kan ikke engang lave mine egne regnskaber mere, fordi jeg har problemer med at koncentrere mig, og jeg har svært ved at tale med kunderne. Så jeg har en førstemand, som jeg håber vil overtage butikken.Før blæste jeg også trompet. Det kan jeg af gode grunde heller ikke mere.- Mit liv har jo skullet lægges helt om, og det er svært for en gammel stodder som mig at få en ny rytme i livet, for jeg kan jo ikke de ting, jeg kunne før, fortsætter han.nbm@eb.dk Han knuste strubehovedet og al brusken i min hals, og det gjorde forbandet ondt Jeg har jernskinner ind i min hals.
Cykelhandler Hans Henriksen blev brutalt overfaldet og forsøgt slået ihjel under et hjemmerøveri. Hans husker rædslerne sekund for sekund.
Scenariet er lige så gammelkendt, som det er trist - atter er et medlem fra den svært berygtede Levakovic-klan blevet fængslet i en sag, hvor de mistænkte gerningsmænd ifølge sigtelsen målrettet har udset sig svage og ældre medborgere.Torsdag blev 26-årige Jimmi Levakovic anholdt, og han er sammen med tre andre ligesindede fra en anden familie, Sarakezi-klanen, sigtet for to hjemmerøverier rettet mod ældre kvinder.Ved begge episoder var fremgangsmåden ens. Ifølge sigtelsen ringede de på døren hos ofrene, og gerningsmændene udgav sig for at være vvs'ere. Når døren blev åbnet, blev kvinderne presset tilbage og fysisk holdt i skak, mens deres lejligheder blev gennemrodet.Tilbagelænet i rettenHåret var strøget tilbage, og attituden var tilbagelænet med en snert af arrogance, da Jimmi Levakovic i går og som den første af de anholdte blev fremstillet i grundlovsforhør i retssal 23 i Københavns Byret.Via sin advokat lod han forstå, at han nægter sig skyldig. Og at han i øvrigt ikke ville udtale sig.Af hensyn til efterforskningen begærede anklager Louise Pedersen dørene lukkede, og den anmodning valgte dommer Jens Stausbøll at efterkomme.Seneste forhold udspandt sig ved 14-tiden 31. august, hvor alle fire, ifølge sigtelsen, deltog. Gruppen trængte ind i Østerbro-lejligheden under falsk påskud, og ved fysisk magt pacificerede de den 66-årige kvindelige beboer og stjal hendes håndtaske med værdier i.Sagens første forhold skete dagen før, hvor Jimmi og et af Sarakezi-familiemedlemmerne er sigtet for at være trængt ind i en lejlighed på Amager, hvor beboeren ligeledes var en ældre kvinde.Også her udgav man sig for at være vvs-folk.Mens den ene gerningsmand afledte offerets opmærksomhed, gennemrodede den anden gerningsmand offerets skabe og skuffer for at finde værdier.Fattede mistankeI sigtelsen beskrives det, hvordan offeret fattede mistanke og bad duoen om at forsvinde.Ved grundlovsforhøret blev Jimmi Levakovic varetægtsfængslet som den første i foreløbigt 24 dage. Derefter fulgte grundlovsforhørene af de tre øvrige anholdte - to mænd og en kvinde.Fire-fem familiemedlemmer til den trio fulgte grundlovsforhørene fra tilskuerpladserne.Her havde de medbragt to klapvogne med mindre børn, og flere gange brød børnene i gråd, så deres mødre måtte forlade retslokalet.Erkender tricktyveriDertil kom en jævn uro, hvor familiemedlemmerne snakkede på serbokroatisk til de sigtede, selv om de havde fået at vide, at det måtte de ikke.Det fik anklageren til med høj og fast stemme bestemt at afbryde samtalerne med besked til sigtede om at rette fokus fremad i retslokalet og ikke bagud til tilhørerpladserne.Også medlemmerne af Sarakezi-klanen nægter sig skyldige, men blev alle varetægtsfængslet.Den 46-årige kvinde ti dage og de to mænd, en 26-årig og en 20-årig, i foreløbigt 24 dage. Den ældste af de to erkender tricktyveri i det første forhold, mens de øvrige nægter sig skyldige.Politiets beviser i sagen er - ud over vidneudsagn - at de fire blev anholdt på gaden, umiddelbart efter de havde forladt Østerbro-lejligheden med de stjålne effekter.Offer for hjemmerøveri: Jeg blev meget bangeDet sidder dybt i den 66-årige kvinde, der torsdag var udsat for det hjemmerøveri, som Jimmi Levakovic og tre medsigtede nu er varetægtsfængslet for.- Det er hårdt at være offer, siger den 66-årige dame, som ikke ønsker hverken navn eller billede frem.Der er dørtelefon, og døren til opgangen på Østerbro er tyk, så da det torsdag ringede på døren ind til lejligheden hos den 66-årige, var hun overbevist om, at det måtte være en anden beboer i opgangen.Da hun havde åbnet døren, fattede hun dog hurtigt mistanke, da et par af personerne susede ud på toilettet og først skyllede ud i toilettet for derefter at åbne for vandet.- Jeg skreg om hjælp, fortæller damen.Fanget på badeværelsetPå badeværelset stod hun nu sammen med flere af røverne, og i armene knugede hun stramt sin taske.- Jeg sagde til ham, at jeg ikke havde lyst til at være på badeværelset med dem, siger det 66-årige offer.Alligevel ville de ikke lade hende gå. Flere gange barrikaderede de kvindens vej ud af badeværelset, og derfor kan sagen ende med en dom for røveri og ikke blot tyveri.- Jeg blev meget bange, da de ikke ville lade mig komme ud af badeværelset, sider kvinden, som lider af KOL og derfor har problemer med at trække vejret.Stressen over ikke at få lov til at forlade badeværelse resulterede derfor i, at hun fik en anfald. Alligevel fik hun ikke lov til at komme ud af badeværelset for at hente sin medicin.Hun understreger dog, at mændene efter omstændigheder behandlede hende pænt.- Jeg prøver på at glemme det, jeg kan jo ikke rende rundt og frygte, at der kommer nogen og røver mig igen, hvis det ringer på min dør, siger den 66-årige dame, der dog vil tage sine forholdsregler.JIMMI LEVAKOVIC Begik væbnet røveri som 13-årigI et interview med Ekstra Bladet i 2011 svor han, at han havde lagt kriminaliteten bag sig. Men han kunne tilsyneladende ikke holde sig særlig længe på dydens smalle sti, og løftet røg hurtigt i vasken, da han allerede i 2012 fik endnu en plet på den i forvejen brogede straffeattest.I går tog Jimmi Levakovic endnu en gang plads på den for ham vante plads som sigtet ved et grundlovsforhør.Han nægter sig skyldig.Jimmi Levakovic er 26 år og tredje generation i den berygtede sigøjnerklan. Som nevø af familiens overhoved, sigøjnerbossen Gimi ' Boss' Levakovic, er han nærmest født til en kriminel fremtid.Han er ligesom størstedelen af sin familie kroatisk statsborger.Allerede som 13-årig kom han på en sikret institution efter at have begået væbnet røveri og har siden brugt flere år på lukkede institutioner.Trods hans udtalelser til Ekstra Bladet i 2011 lader det ikke til, at hans kriminelle karriere på noget tidspunkt er blevet sat på pause. Han er i tiden efter blevet dømt for en række lovovertrædelser, der involverer tyveri og kørsel uden kørekort.Den stor-kriminelle klanLevakovic er Danmarks mest kendte sigøjner-klan. I maj 2011 satte Ekstra Bladet som de første fokus på familieoverhovedet Gimi ' Boss' Levakovic og de øvrige klanmedlemmers kriminelle karriere.Siden er det blevet til rigtig mange artikler, når deres omfattende synderegister er blevet beskrevet.Her har der oftest været tale om især tricktyverier og indtrængen rettet mod ældre, der er blevet udplyndret.Dertil kommer sager om gement tyveri og andre former for berigelseskriminalitet.Familien kom til Danmark i 1972 og tæller i dag fire generationer med omkring 45 personer, der lever i landet.Trods de mange år i Danmark er det ikke lykkedes familien at integrere sig i det danske samfund. Stort set ingen af familiemedlemmerne har forsøgt sig med et rigtigt arbejde og er i stedet på overførselsindkomst.En beregning, som Ekstra Bladet foretog i 2011, viste, at familien allerede dengang havde kostet samfundet mindst 73 millioner kroner i sociale ydelser og fængselsog institutionsophold.Fire udvist - men familieboss må bliveFire medlemmer fra Levakovic/Petrovic-klanen er allerede officielt uønskede i Danmark.Django Levakovic, 43, Jura Levakovic, 29, og Stefano Levakovic, 53, er alle udvist for bestandigt, mens Alpacino Petrovic har 12 års indrejseforbud.Højesteret har godkendt udvisningerne af både Django og Jura, mens Stefano opgav at anke.Til gengæld reddede familieoverhovedet Gimi ' Boss' Levakovic sig på målstregen.Gimi var ellers blevet udvist ved dom i Retten i Næstved, men både Østre Landsret og senere Højesteret ændrede afgørelsen - primært af hensyn til Gimis to mindreårige børn, som han har forældremyndighed over.fish@eb.dk ;kmr@eb.dk Rettelser 03.09.2017:Ekstra Bladet skrev i går, at fire personer er sigtet for hjemmerøveri. Det er ikke korrekt, selv om en kvinde blev røvet på sin bopæl, og politiets pressemeddelelse kaldte det hjemmerøveri.
Jimmi Levakovic og de tre andre varetægtsfængslede er sigtet for røveri og to fra gruppen er også sigtet for forsøg på tricktyveri.
Red. 
NEVØEN: 26-årige Jimmi Levakovic sættes i forbindelse med hjemmerøverier rettet mod ældre kvinder.

Den tidligere vicedirektør på Bispebjerg Hospital, Claes Brylle Hallquist, er kendt som ansvarlig for udbudsfusk i milliardskala. 
Paul Smith er født i Wellington, New Zealand, men har siden 2009 boet i Danmark, hvor han er dansk gift, aldrig har modtaget offentlige ydelser eller haft sygedage. Den 42-årige kræftlæge og atomfysiker havde regnet med, at opholdet snart ville være et overstået kapitel, da han både har bidraget til samfundet og begået marginale fejl.Men til sin store overraskelse har Smith endnu ikke fået inddraget sin opholdstilladelse.»Jeg må indrømme, at det er kommet noget bag på mig, at jeg endnu ikke er blevet sendt ud af landet. Særligt fordi min datter snart skal starte i skole, hvilket ville være et oplagt tidspunkt at smide mig ud på,« siger han og fortsætter: »Ret beset har jeg bidraget til det danske samfund, både økonomisk og ved at opfinde en kur mod kræft, hvilket nok ikke har undgået myndighedernes opmærksomhed, da kuren indbragte mig Nobelprisen.« Ikke nok med at Paul Smith har bidraget til det danske samfund. Han har også begået fejl af den slags, som ellers burde føre til udvisning.»For et halvt år siden fik jeg en bøde for at holde 12 minutter for længe på en parkeringsplads på Østerbro, og i sommeren 2016 kom jeg til at springe over i køen til rutsjebanen Piraten i Djurs Sommerland. Så jeg kan helt ærligt ikke se, hvordan jeg lovligt kan forvente at opholde mig her,« siger han.Hos Udlændingestyrelsen er man også i vildrede over, hvorfor Paul Smith endnu ikke er blevet sendt ud af Danmark.»Generelt er det langt nemmere at blive i landet, hvis man har været involveret i organiseret kriminalitet.Men det tyder intet på, at Paul Smith har.Tværtimod har han begået netop den slags banale transgressioner, som ethvert sundt samfund bør slå benhårdt ned på. Så jeg har desværre ikke nogen god forklaring på, hvorfor han endnu ikke har fået inddraget sin opholdstilladelse.Det virker simpelthen som en fejl,« siger Merete Andersen, der er kommunikationsansvarlig i Udlændingestyrelsen.Hun maner dog til besindelse og understreger, at myndighederne sagtens kan råde bod på den eventuelle svipser, der uretmæssigt har givet Paul Smith ret til at være i landet.»Hvis alt andet fejler, kan vi altid med tilbagevirkende kraft opfinde en blanket på rumænsk, som Smith skulle have udfyldt spejlvendt for tre dage siden, og bruge den til at få ham udvist,« siger hun.
Selvom en 42-årig indvandrer fra New Zealand har udviklet en kur mod kræft og engang snød foran i køen i Djurs Sommerland, er han endnu ikke blevet udvist. En beklagelig fejl, mener Udlændingestyrelsen.
»Ka' du vær en kårl om æ nat, ka du å vær en kårl om æ daw.« Det gamle, jyske udtryk hedder på rigsdansk, at hvis du kan være en karl om natten, kan du også være en karl om dagen. Et simpelt budskab om, at hvis man kan spille cool på diskoteket sent på natten, bør man også være klar til svigerforældre og søndagsrengøring dagen derpå.Oversat til fodbold betyder det også, at hvis man kan spille rigtig flot i afgørende VM-playoffdramaer i Milano og Dublin, bør man også være klar til superligakamp i Haderslev. Men det var hverken Robin Olsen eller William Kvist, da FCK søndag aften tabte 3-0 på udebane til Sønderjyske - og dermed spillede sig endnu længere væk fra mesterskabskampen.Først kiksede den svenske landsholdsmålmand, da han mistimede et skævt indlæg og dermed servede en gratis scoring til Christian Jakobsen. Derefter var William Kvist tæt på selvmål i et returløb, inden han fik et klodset gult kort og så sluttede af med en afgørende markeringsfejl i det lille felt. Med andre ord var undertippede Sønderjyske i front 2-0 efter en halv time i Haderslev, og de tre point lod sønderjyderne ikke forlade stadionet.FCK'erne manglede energi og kreativitet. Gæsterne havde svært ved at spille sig forbi velorganiserede Sønderjyske, som derimod afventede og forsvarede. Ti lyseblå spillere barrikaderede sig foran egen butik og lurede derfra på omstillinger og tilfældigheder - og to tilfældigheder gav da også målene før pausen.I jagten på en reducering sendte FCK også tre offensive spillere på banen. Københavnerne skruede op for tempoet, men de store chancer blev misbrugt. For i boldspil med nærkontakt er det nogle gange sådan, at vilje slår kompetence. Det understregede Sønderjyske.Symptomatisk nok på en sort FCK-søndag blev den fortjente reducering afløst af en ufortjent - men flot - scoring af Troels Kløve, der kort før tid tordnede fra distancen og lukkede kampen.kenneth.thygesen@jp.dk Fakta: Sønderjyske-FCK 3-0 (2-0)Vurdering: Sønderjyske: 8 FCK: 4 Dommer: Jakob Kehlet, 5 Kampens spillere: Marc Pedersen, 7 Kasper Kusk, 5 Det lærte vi: FCK er stadig i store vanskeligheder, når græsplænen ikke er på Østerbro i København. Syv point i otte udebanekampe er det kun blevet til i denne sæson.Detaljen: Da Simon Poulsen hamrede en fremadstormende Peter Ankersen i græsset med en tackling, der så ret så voldsom ud. De to back-konkurrenter gav dog hinanden en high five og et smil.
For første gang vandt Sønderjyske over FCK i Superligaen efter 35 mislykkede forsøg.
Et flertal i København bestående af samtlige partier på nær V og K har besluttet at vende ensretningen i Kronprinsessegade.I dag kan bilister tage turen ind af Kronprinsessegade langs Kongens Have, krydse Gothersgade og suse af Bremerholm Magasin og videre mod Slotsholmen, Amager og motorvejene i syd. Men til sommer vil det være slut.Siden 2013 har der været planer om at vende ensretningen ud af byen i Kronprinsessegade på stykket ved Kongens Have og samtidig gøre det muligt at cykle i begge retninger. I dag er også cykeltrafikken ensrettet ind mod byen.Et flertal i Teknik-og Miljøudvalget stemte trafikomlægningen igennem i september. Men på torsdag kommer beslutningen alligevel i Borgerrepræsentationen, for den mulighed har de Konservatives gruppeformand Jakob Næsager besluttet sig for at benytte.Han er nervøs for afviklingen af biltrafikken.»Man kommer ikke med et kvalificeret bud på, hvor trafikken skal køre i stedet. Dybest set er det en lukning af gaden. Når man henviser til, at trafikken kan køre af Store Kongensgade og Toldbodgade i stedet, og forvaltningen samtidig oplyser, at kapaciteten er fuldt ud udnyttet der, så er der ingen alternativer,« siger Jakob Næsager og fortsætter: »Det betyder, at folk kommer til at holde endnu længere i kø. Det er et forsøg -via salamimetoden -på at lukke Indre By af for biler.« 3.300 køretøjer og 4.000 cyklister bevæger sig i snit i døgnet i Kronprinsessegade, viser tal fra Københavns Kommune.Forventer dobbelt så mange cyklisterKommunen forventer et fald til ca. 1.300-2.000 køretøjer og en fordobling af antallet af cyklister, når den nuværende ensretning er vendt om.Københavns Kommune forventer, at tiltaget vil medføre en omfordeling af biltrafikken til Store Kongensgade, Toldbodgade og Holbergsgade.Tættere mod Indre by drejer det sig især om Øster Voldgade, Gothersgade og Borgergade.På Bremerholm og i Gothersgade blev der i 2013 etableret såkaldte modstrømscykelstier, men for de cyklister, der skal mod Østerbro, mangler linket via Kronprinsessegade fortsat.Når det er klar, vil københavnerne kunne cykle lige gennem byen fra syd mod nord i en lang organisk slange.Ifølge teknik-og miljøborgmester Morten Kabell (EL) er håbet da også, at den vendte ensretning skal få flere til at vælge cyklen. Samtidig er det et spørgsmål om at afvikle trafikken mere smidigt, også når byens indbyggertal vokser: »På de fleste af vores veje og cykelstier i Indre By må vi i dag desværre melde alt udsolgt i forhold til ledig kapacitet. Det vil sige, at både cyklister og bilister i dag oplever trængsel og dårlig fremkommelighed. Det problem bliver kun værre, efterhånden som byen vokser med 100.000 indbyggere. Netop derfor skal vi prioritere de pladsbesparende transportformer som cyklisterne. Det kan kun ske på bekostning af bilisterne,« siger Morten Kabell i et skriftligt svar.pbu@berlingske.dk ogperd@berlingske.dk 
Bilerne i Kronprinsessegade i København vil i fremtiden ikke køre ind i byen, men ud af byen.
Set på afstand er både Solen og Månen cirkelrunde, og siden de tidligste tider, da vores forfædre i ledige stunder sad og grundede over, hvad de synlige himmellegemer mon var, er cirklen blevet opfattet som et billede på perfektion, og i forskellige religiøse tilværelsestolkninger har cirklen - eller ringen - betydninger som cyklus og evighed. Og forbindelser mellem mennesker.Cirklen er smuk, og den går igen i værkerne i Sophia Kalkaus udstilling i Sorø Kunstmuseums underetage. I loftet er der et par cirkelformede vinduer, som i dagtimerne lader sollyset aftegne forskellige cirkulære forme på gulvet. Det er former, der passer fint ind i Sophia Kalkaus æstetisk lavmælte værker. De synes som skabt til rummet og dets lysindfald, så det er de nok.Sophia Kalkau arbejder med skulptur og fotografi.I begge medier indgår cirklen på forskellig vis. Geometriske former er i det hele taget Sophia Kalkaus gennemgående form gennem adskillige år.Udtrykket er minimalistisk, samtidig med at man kan fornemme, at de afklarede skulpturer ligger i forlængelse af en lang billedhuggertradition.Der er noget arketypisk over de skulpturelle former, og titler kan da også antyde tidsperspektivet som for eksempel »Pandoras låg«, der formodentlig må henvise til den græske mytologi.Pandora var den kvinde, Zeus sendte til Jorden, fordi han var sur over, at mændene levede et ubekymret og sorgløst liv. Pandora var en meget smuk kvinde, men hvad nytter det, når hun »indgød løgne, forførende ord og tyvagtige vaner«. Med sig havde Pandora en krukke, hun ikke måtte åbne, og da hun gjorde det, undslap alle de plager, guderne havde gemt i den.Kun håbet blev tilbage i krukken, og ser man på låget i Sophia Kalkaus skulptur, konstaterer man, at indersiden er et spejl, man kan se sig selv i.Mange af Sophia Kalkaus rene geometriske former får et modspil i form af en slags menneskelig indgriben. Fotografierne kan ligne stillbilleder fra en forestilling af en slags, og denne side af Sophia Kalkaus værk har da også en klar performativ karakter og kan være meget bevægende, som kropsbevægelser undertiden kan være. Også når de er fastfrosne som i et fotografi.Mødet mellem de veldefinerede former og den tildækkede krop kunne pege på, at livet er skrøbeligt. Og vi måske egentlig ikke forstår så meget mere af tilværelsens mening, end dengang vores fjerne forfædre sad og kiggede på Månen og spekulerede på, hvorfor den var der.tow@berlingske.dk »Mødet mellem de veldefinerede former og den tildækkede krop kunne pege på, at livet er skrøbeligt.«.Fakta: Blå bogForud for sin uddannelse på Det Kongelige Danske Kunstakademi i første halvdel af 1990erne læste Sophia Kalkau kunsthistorie. Sophia Kalkau er blevet tildelt en længere række priser - blandt dem Eckersberg Medaillen. Sophia Kalkau var medlem af kanonudvalget for billedkunst. I december afsløredes en skulptur - »Det Ægyptiske Æg« - ud for Den Frie Udstillingsbygning på Østerbro i København. I 2015 blev Sophia Kalkau tildelt Statens Kunstfonds hædersydelse (der tidligere hed livsvarige ydelser).
Sophia Kalkau Line of Circles.
Ordkunstneren, reklamemanden, frihedskæmperen Jacob Ludvigsen nåede inden sin alt for tidlige død i april at lægge sidste hånd på endnu en udgave af den ret særegne lokalavis Korsbæk Tidende, som de seneste par år er udgivet af Korsbæk på Bakken. Det er en ganske underholdende lille publikation, der i nyhedsform og i 1930' er-grafisk stil i et højstemt gammeldansk sprog viderebringer info om begivenheder, menuer i restaurationerne i Bakkens Korsbæk blandet med referencer til tv-seriens handling og personer. Korsbæk Tidende kan rekvireres gratis på Bakken... Et andet mærkværdigt tidsskrift udkom ligeledes for nylig. Navnet er Københavns Istidende, og den består primært af digte, historier og grafik af yngre kunstnere.Blandt dem er et navn, der springer i øjnene på en sær måde: Niels Munk Plum, for var det ikke navnet på den for mange år siden afdøde frihedskæmper, erhvervsmand og venstresocialist? Far til tv-kokken Camilla Plum? og altså bedstefar til Carl Plum, den unge mand, der blev dømt for at slagte en pony for tre år siden på Tisvildestranden? Et digt skrevet af en vis Niels Munk Plum, der temmelig sikkert er en anden, viderebringer et scenarie, der får associationerne i gang: »Se, hvordan hesten bevæger sig let hen over marken. Den er meget smuk. Det er meget smukt. Hesten er nærmest kulsort.Men sveden glimter sølv hen over flanken«, begynder digtet ' Den smukke hest'.Det hele kan naturligvis være en tilfældighed, og helt tilfældigt en, der hedder Niels Munk Plum, der er helt vild med heste og har skrevet et digt... fint, lille digt i øvrigt... Helle Thorning-Schmidt har nu endelig fået solgt sit lille hus i Kuhlausgade på Østerbro. Dermed har den tidligere statsminister brudt sit sidste bånd til Danmark. Nu er der kun de rent følelsesmæssige anliggender tilbage..... I modsætning til nationens par nummer 1 mener højrefløjens ditto, bestående af Pia Kjærsgaardog Henrik Thorup, at 50 års parløb er noget at fejre. Der var knald i Gentofte i den anledning forleden.Endda så meget, at guldbryllupsparret var en tur omkring sognepræst Kathrine Lilleør (og forny deres bryllupsløfter).Der var ikke ris med i denne omgang.Kun ros.... Janni Spies har jo som bekendt et par noget kortere ægteskaber at se tilbage på. Til gengæld kunne hun efter at have overlevet Simon Spiesmed foreløbig 33 år forleden indvie en udstilling om den kontroversielle rigmand i hans fødeby, Helsingør...And so, Sally can wait, she knows it's too late as we're walking on by. Her soul slides away, but don't look back in anger I heard you say Omkvædet i Manchesterbandet Oasis' 25 år gamle hit, der har fået nyt liv som slagsang for byens sammenhold mod terror.

Det var et dejligt, pligtopfyldende og regelret menneske, som en eller flere ukendte gerningsmænd myrdede for en uge siden på et kontor på Aldersrogade på Østerbro i København.Den 70-årige var selvstændig revisor og bogholder med mange forskellige kunder.Men to dage om ugen de seneste to-tre år arbejdede han som regnskabschef i IVFtech i Stenløse.Her er alting nærmest gået i stå, efter de fik beskeden om, at deres kollega blev dræbt, mens han befandt sig på et kontor i København.- Vi er fuldstændig i chok.Vi går rundt som zombier. Vi forstår ingenting, siger Karina Boserup, der sammen med sin mand ejer IVFtech.Ordentlig og regelretHun beskriver den nu dræbte som et fantastisk menneske, der knoklede uafbrudt.Selv om han var ansat på freelance-basis, var han en fast del af firmaet og var med på firmaets rejser og til de sociale arrangementer.- Kan du forestille dig noget i hans liv, der skulle være en grund til, at han skulle dræbes? - Han var det mest ordentlige, regelrette, alt ' by the book'-menneske, så det kan jeg slet ikke forestille mig. Der var intet at sætte en finger på overhovedet. Det er et kæmpe, kæmpe tab, siger hun.Så ham dagen førHun så ham sidst dagen før, han blev dræbt, hvor hun sad over for ham hele dagen.- Han var fuldstændig som det dejlige menneske, han altid var. Det er lidt svært for os lige nu. Vi var alle sammen rigtig, rigtig glade for ham, siger hun med gråd i stemmen og tilføjer: - Det er så forfærdeligt for hans kone, at jeg næsten ikke kan have det. Og børnene.Det er så skrækkeligt, som det kan være, siger hun.Hun står tilbage og er fuldstændig uforstående over, hvorfor det skulle gå ud over ham.- Det er fuldstændig for weird. Hvem skulle bryde ind i et kontorfællesskab.Der er som regel ikke noget på et kontor, siger hun og fortsætter: - Vi fatter ingenting. Vi er fuldstændig i chok heroppe.Vi er gået helt i stå.Politikommissær hos Københavns Politi Carsten Ahrends fortæller, at kriminalteknikerne er færdige på gerningsstedet, som formentlig bliver frigivet i dag.Københavns Politi er fortsat interesserede i at høre fra vidner, der har oplysninger i sagenlinette@eb.dk .

Klokken er 5.32. Kirstinehøj i Kastrup. 21-årige Kasper Traulsen lader fingrene glide hen over bøjlerne med de rensede skjorter. De fleste er lyseblå og hvide og ligner komponenter til et klædeskab for businessfolk.Om en times tid er han klar til at sætte sig ind i varevognen og køre ud med rent tøj til de kunder, der ikke selv har tid eller lyst til at ordne deres beskidte vasketøj.Der lugter af natgammelt soveværelse i den hvide industribygning, hvor flere firmaer vasker, renser og ruller alt fra gardiner til topmadrasser, sko, undertøj, T-shirt, skjorter, undertøj og jakkesæt.»Beskidt vasketøj lugter sådan her, når der er meget af det«, siger han og peger ind i en del af bygningen, som bugner af beskidt tøj i plastiksække.Han har job som chauffør i online-firmaet Washa. com, der henter og ordner privates vasketøj og leverer det igen ved deres hoveddør. Og han håber, at han med tiden kan komme til også at få andre funktioner i virksomheden.»Jeg tror ikke, at uddannelse er vejen frem mere. Arbejdsmarkedet ændrer sig så hurtigt, at før noget når at blive til undervisningsmateriale, har virkeligheden allerede ændret sig«, siger han.Derfor har Kasper Traulsen heller ikke noget imod at give den en ekstra skalle og arbejde over. Ofte arbejder han 9-10 timer.I går arbejdede han 13, siger han.Han printer lyserøde sedler ud med bestillinger fra kunderne. I dag har han 35 stop på sin rute, der begynder på Frederiksberg og når omkring Valby, Indre By, Østerbro, Nørrebro, Charlottenlund og Hellerup, inden han igen ender på Kirstinehøj, når klokken er 15.Han pakker den turkise varevogn med rene skjorter og jakker i gennemsigtige plastikposer på et stativ. De fleste af arbejdsdagens timer sidder Kasper Traulsen i bilen. Fordi han møder så tidligt om morgenen, har han ikke spist morgenmad, inden han møder ind.»Jeg kan simpelt hen ikke få noget ned, når jeg lige er stået op«, siger han.Nogle gange spiser han først, når han er færdig med sin vagt. I dag har han dog en flaske kakaomælk under førersædet og to små bøtter med en slags risalamande.Første kunde bor på Hostrups Have på Frederiksberg - et ungt par i tyverne.De afleverer hurtigt deres beskidte vasketøj. Næste kunde er blot fire minutter væk. Han står i bar overkrop og rækker sit beskidte tøj ud til Kasper Traulsen gennem en sprække ved døren.»Det er ikke altid, at folk er fuldt påklædt, når jeg kommer. Men det er helt fint, det er jo os, der kommer til deres hjem«, siger Kasper Traulsen.elisabeth.astrup@pol.dk Fakta: Serie Danmark om morgenenMorgen er transport og afsked med vores kære. Morgen er starten på arbejdsdagen for nogle og fyraften for andre. Løb til skole og kø på motorvejstilkørslen.Politiken har sat vækkeuret og tager ud og siger godmorgen.Har du forslag til, hvor vi skal komme på besøg næste gang, så skriv til morgen@pol.dk.
GODMORGEN 21-årige Kasper Traulsen henter vasketøj ved hoveddøren og bringer det rene tøj ud igen.
Skride spiller NielsenCarl Nielsens violinkoncert. Hun har været her før, den imponerende lettiske violinist Baiba Skride, og fortolket dansk musik. Som da hun med sin pianistsøster Laima gav Hans Abrahamsens dobbeltkoncert en isnende poetisk verdenspremiere i 2011. Men hun er også en god bekendt af Carl Nielsen og hans violinkoncert - og netop den er på menuen fredag aften hos Copenhagen Phil. Nielsens violinkoncert er verdensberømt, måske mest i Danmark, for sin sjældne blanding af aggressive linjer og ligefremme folkemelodier Skride har turneret med værket tidligere - også i Danmark - så der skulle være mulighed for en mindeværdig oplevelse. Anden del af koncerten er et anderledes bredspektret greb ned i den romantiske guldkiste med Brahms 2. symfoni under ledelse af den japanske chefdirigent Toshiyuki Kamioka.Copenhagen Phil. 16. feb. kl. 19.30.Konservatoriets Koncertsal, Frederiksberg.WWW cphphil.dk.Bæredygtig BachBach rundt i landet. Det var først i 1800-tallet, at folk for alvor gik op i, om kunst var original. Det er i hvert fald den påstand, der ligger bag barokbandet Concerto Copenhagens aktuelle miniturné, der bringer dem til Næstved, København og Rønne. For hvis der var en komponist, der stjal med arme og ben, var det Johann Sebastian Bach. Godt nok gjorde han det som oftest fra sig selv, og det er den slags genbrug på tværs af genrer, programmet er baseret på. Med sig har de den svenske sopran Maria Keohane (billedet), den britiske kontratenor Alex Potter og den franske oboist Antoine Torunczyk.Sammen skal de finde spor efter genbrug mellem melankolske arier, dele af messer, orkesterstykker og en obokoncert.Lars Ulrik Mortensen styrer det lille orkester.Concerto Copenhagen ' Bachs genbrug'. 16. feb. Sct. Peders Kirke, Næstved. 17. feb. Garnisons Kirke, Kbh. 18. feb. Skt. Nicolai Kirke, Rønne.WWW coco.dk.Mozart som installationGlosted synger Mozart. Som en del af Frost Festival giver Underholdningsorkestret en anderledes koncert i det smukke gamle Idrætshuset ved Østerbro Stadion. Emnet er Mozart - komponisten, som, siden Adam Fischer blev chef for snart 20 år siden, har været absolut kernestof for det lille orkester.Høj fart og drama var og er varemærket. Denne gang har de sat wienerkomponistens tidlige, lidt ukendte musik sammen med berømte toner fra senere i karrieren og hyret folk ind til at skabe det, arrangørerne kalder »en totalinstallation af lyd og lys«. Og eftersom de har booket den unge sopran Sibylle Glosted (billedet) til at medvirke, står der i hvert fald arier med høje toner og svære, akrobatiske melodier på dagsordenen. Hun fik sidste år Reumerts Talentpris, men hun slår, desværre for et dansk publikum, mest sine folder i Sverige, hvor hun har uddannet sig. Men her er chancen.Mozart i midten. 20. feb. kl. 20. Idrætshuset, Kbh. Ø.WWW frostfestival.dk.

RUNDKØRSEL Anlægsarbejdet af den 11 km lange Eysturoytunnel på Færøerne går efter planen.Entreprenørvirksomheden NCC er nu gået i gang med den undersøiske rundkørsel på Eysturoy-siden.Omkring 50 sprængninger bliver foretaget, før den står klar i det nye år.- Vi har udført cirka 3.100 meter tunnel af i alt 11.300 meter, eller 270.000 kbm af i alt 1.050.000 kbm fjeld. Projektet går indtil videre som planlagt, siger projektansvarlig Øyvind Moen i NCC i en pressemeddelelse.For cirka et år siden begyndte NCC arbejdet med at etablere en undersøisk tunnel, som vil koble Skálafjørður og Tórshavn sammen, og som efter planen skal stå færdig i 2020.Projektet omfatter opførelsen af yderligere en tunnel - Sandoyartunnelen på 10,5 km - som planlægges færdig i 2023.Dybeste tunnel på FærøerneIndtil videre er 1.454 meter sprængt på tunnellerne i Hvitanes og 1.605 meter i Strendur, og de er nu henholdsvis 51,3 og 71,7 meter dybe.På sit dybeste bliver tunnelen 187 meter under havets overflade og bliver dermed den dybeste tunnel på Færøerne, når den er færdig.For nylig påbegyndte NCC at sprængningsarbejdet for at etablere rundkørslen på Eysturoy-siden.- Det, der gør denne tunnel speciel, er rundkørslen.Mængden af fjeld, der skal fjernes, er cirka 12.000 kbm, hvilket er en udfordring at håndtere, ligesom spændvidden i rundkørslen også er en stor udfordring, siger Øyvind Moen.Ifølge Moen er projektet meget komplekst, fordi der netop er tale om en undersøisk tunnel.- Som med alle andre undersøiske tunneler er der risiko for utætheder, men det håndterer vi ved at indføre nogle højere kvalitetskrav til sikringsmaterialet, herunder ekstra korrosionsbeskyttelse på bolte og øget betonbestandighed, siger projektlederen.Erfaring og ekspertiseNår NCC er valgt som entreprenør på en så kompleks opgave som tunnelprojektet på Færøerne, skyldes det virksomhedens solide erfaring med at bygge tunneler ikke alene på Færøerne, men også i Danmark og resten af Norden.I Danmark står NCC eksempelvis bag fjernvarmetunnellen i Københavns Havn, og skybrudsledningen på Østerbro. NCC har også i begyndelsen af 2000' erne opført Vagatunnelen og Nordoyatunnelen på Færøerne.De to nyt tunneler vil forkorte rejseafstande og føre til øget mobilitet for både personer, virksomheder og offentlig administration på Færøerne. brahe.Det, der gør denne tunnel speciel, er rundkørslen. Mængden af fjeld, der skal fjernes, er cirka 12.000 kbm, hvilket er en udfordring at håndtere Øyvind Moen, projektansvarlig, NCC .EysturoytunnelenEysturoytunnelen forkorter rejseafstanden fra Tórshavn til Runavik/ Strendur fra 55 kilometer til 17 kilometer.Tunnelen sammenkobler begge sider af bugten Skálafjørður i form af to tunneler, som kobles til rundkørslen under havet.Tunnelen vil være 2,2 km lang fra hovedvejen ved Rókini i Saltnes til rundkørslen, og afstanden fra Sjógv på Strendur til rundkørslen vil være 1,7 km.Hovedtunnel fra Tórshavn til rundkørslen er på 7,5 km.Kilde: NCC .
Entreprenørfirmaet er i gang med et omfattende vejprojekt på Færøerne.
Efter halvandet år i indre by er grevinde Alexandra tilbage i whiskybæltet. Den 53-årige eksprinsesse har nemlig købt Preben Elkjærs hus på Vilvordevej i Charlottenlund, som hun overtager 15.januar. Det fremgår af tinglysningen.Etplansvillaen, der er bygget i 1963, og som mægleren kaldte ' luksuriøs' og ' ind-flytningsklar', har seks værelser fordelt på 215 kvm, mens selve grunden er på 939 kvm.- Den lejlighed, jeg bor i nu, har hele tiden været en midlertidig løsning, indtil jeg fandt det helt rigtige.- Jeg har været rigtig glad for at bo inde i byen, men jeg har hele tiden gerne villet tilbage til naturen tæt på grønne områder, oplyser grevinde Alexandra til Ekstra Bladet.- Der er naturligvis også den fordel ved huset, at det er tæt på drengenes far, tilføjer hun.Intet prisnedslagAlex' nye hjem må siges at være noget mindre end pragtvillaen på Svanemøllevej, som hun solgte sidste år.Her havde det tidligere medlem af kongehuset og hendes to sønner hele 356 kvm at boltre sig på.Men sønnerne er også ved at blive voksne, og kun 15-årige prins Felix bor hjemme hos sin mor. Prins Nikolai, der fyldte 18 år i august, har været kostelev på Herlufsholm Kostskole siden 2014. Han afslutter 3. g til sommer.Elkjær og hans belgiske hustru, Nicole Marchand, købte villaen i 2007 for 9,7 millioner.I juni satte de den til salg for 9,95 millioner kroner, så grevinden har altså ikke fået så meget som fem øres nedslag i prisen. Men millionbeløbet er da også bare et greb i lommen for Alexandra, der solgte huset på Svanemøllevej mellem Hellerup og Østerbro, som hun havde fået kvit og frit efter skilsmissen med prins Joachim i 2005, for hele 23 millioner kroner.Selv efter at Alex' lån på 6.195.000 kroner i huset var betalt ud, efterlod det hende med en fyrstelig fortjeneste på knap 17 millioner.Preben Elkjær bekræfter hussalget over for Ekstra Bladet, men har ikke yderligere kommentarer til den ekskongelige køber.Han fortæller, at han og konen har købt en lejlighed nord for København.jukr@eb.dk .Der er naturligvis også den fordel ved huset, at det er tæt på drengenes far.
Grevinden måtte smide 9,95 millioner kroner for fodboldlegendes bolig i Charlottenlund.
Man bliver egentlig ikke overrasket over, hvordan Stine Skjoldborg har indrettet sig, hvis man har besøgt hendes butik eller kender hendes koncept, Moshi Moshi Mind.Æstetikken og filosofien går nemlig igen i hendes hjem, som hun har indrettet med sikker smag og ting i god kvalitet, som holder i årtier.Det er det langtidsholdbare og det afdæmpede, der dominerer i boligen såvel som i hendes garderobe.»Jeg indretter mit hjem, som jeg opbygger min garderobe, nemlig med få, men gode ting.Jeg har altid gået efter at have lidt, men godt, og derfor følger mine ting mig længe. Jeg er blevet så sikker i min smag, at jeg ikke laver fejlkøb, hverken til min garderobe eller til mit hjem. Det jeg køber, bliver jeg glad for og bruger op. Jeg kan virkelig godt lide idéen om at bruge tingene op,« fortæller Stine Skjoldborg.Og hjemmet bærer i den grad præg af den tilgang. Her er indrettet med ting og møbler, som er håndplukket og samlet gennem årene.Hendes spisebord og spisebordsstole af Wegner har hun arvet fra sin mormor og morfar, og da flettet på stolene blev slidt, fik hun lavet ny flet på dem i stedet for at købe nyt. På den måde kan stolene leve videre og endda gå videre engang.Hver ting i hjemmet har en historie. Fra glasfadet fra Holmegaard og vaserne, som hun har fået i gave af sin forretningspartner og bedste veninde, Rikke Rasmussen, til de mange fotografier i hjemmet, der er skudt af hendes mand, fotografen Robin Skjoldborg. Hans billeder, der er taget gennem flere årtier, er blevet fremkaldt og indrammet og er nu med til at fortælle historien i deres hjem. Fra lamperne og skamlen, parret fik i bryllupsgave, til de håndklæder og velværesager, Stine Skjoldborg selv får produceret til Moshi Moshi Mind. På den måde er det ellers minimalistisk indrettede hjem både blødt og personligt.»Jeg kan godt lide, at alting ikke er nyt, og alt i mit hjem skal have en funktion. Jeg kan ikke lide ret meget nips, og de ting, jeg har, kan man bruge til noget. Jeg har ikke en stol, man ikke sidder godt i, og det tøj, jeg har, er flerfunktionelt.Når man som jeg indretter sig med få ting, giver det en stemning af ro, og mit hjem skal være et sted, hvor jeg får ro efter lange arbejdsdage, hvor jeg ser på meget, og hvor der sker meget.«.Fakta: Fakta om boligenHVEM: Stine Skjoldborg, stifter og medindehaver af modebutikken Moshi Moshi og livsstilsuniverset Moshi Moshi Mind, Moshimoshimind.dk. Bor sammen med sin mand, fotograf Robin Skjoldborg, og børnene Anton og Amanda, begge 20 år.HVAD: Lejlighed i to etager på 120 kvm.HVOR: Indre Østerbro.
Med sikker smag, arvestykker og få, men gode ting har Stine Skjoldborg indrettet sig både rent, blødt og personligt i sit lyse københavnerhjem.
Geranium Per Henrik Lings Allé 4, 2100 København ØDet var Rasmus Kofoed, der modtog de første danske tre Michelin-stjerner med sit gourmetpalads Geranium oppe under taget i Parken. Sådan må det nødvendigvis gå, når man som den eneste i verden har vundet både bronze, sølv og guld til verdensmesterskaberne for kokke - Bocuse d'Or. Det lette og yderst sofistikerede køkken henrykker igen og igen gæsterne og brager løs på sociale medier med de smukke kompositioner, der mere ligner kunst på en tallerken end mad.Studio Havnegade 44, 1058 København KPå Studio regerer en af landets største kokkenavne (også fysisk med sine næsten to meter). Køkkenchef og medejer af The Standard, hvor Studio ligger, er nemlig Torsten Vildgaard, kreativ chef i otte år på Noma, og dermed en af hovedmændene med ansvaret for at gøre den til verdens bedste restaurant. Torsten Vildgaards madunivers er et studie udi kreativ nordisk-inspireret legestue med en Michelin-stjerne oveni hatten og et af byens absolut smukkeste spiselokaler. Maden er legende let med masser af overraskelser.Alchemist Århusgade 22, 2100 København ØKokken Rasmus Munk er braget ind på den københavnske restaurantscene. Hans restaurant Alchemist på Østerbro giver smæk for skillingen. Rasmus Munk har nemlig ansat en mindre hær af fuldtidsansatte til den relativt lille restaurant, og man kan kun bestille én menu. Den koster 3.000 kr. og dækker hele aftenen -hvor man for øvrigt kommer op på 45 retter i den molekylær gastronomiske-boldgade og med fuld effekt på serveringer.Der er kun ét bord i restauranten, og alle 15 gæster sidder ved det høje hestesko-formede bord med front mod køkkenet.Kadeau Wildersgade 10, 1408 København KDu behøver ikke rejse til Bornholm for at smage, hvad der har forført den samlede danske madanmelderstand. De to indehavere af Kadeau, Rasmus Kofoed (nej, ikke ham fra Geranium) og Nicolai Nørregaard, har taget alle med storm med deres københavnske filial af den bornholmske succes-restaurant. De har fornylig downsizet -der er med andre ord skruet ned for gæster, men op for ambitioner, eksklusivitet og store armbevægelser.Køkkenet er både knivskarpt og nytænkende i den snart verdenskendte nordiske stil. Kadeau har en Michelin-stjerne.Mielcke &amp; Hurtigkarl Frederiksberg Runddel 1, 2000 FrederiksbergJakob Mielcke har de seneste år sat et mere og mere tydeligt kunstnerisk aftryk på restauranten -både på tallerknen og i det smukke store lokale fyldt med organisk inspiration, lys og natur.Han er autodidakt kok og har blandt andet, som en af de eneste danske kokke, været forbi Pierre Gagnaire i Paris og stå i lære.Michelin-guiden har aldrig overgivet sig til Mielcke &amp; Hurtigkarl, et faktum som efterhånden er blevet en stående joke hos de danske madanmeldere og et symbol på, at man ikke skal tro på alt, hvad man læser.
ER:.
Der er kommet en ny invasiv art i København. Hver morgen, når jeg cykler ind til byen ad Vigerslev Allé, og hver eftermiddag, når jeg cykler hjem, kommer han løbende midt på cykelstien.Det er manden (typisk over de 40 år) i løbetøj, der kommer spurtende.Stolt og rank, fordi han ikke lige er sådan til at slå ned. Altid med den der lille rygsæk og reflekser på. Altid i modsat retning, fordi man tilsyneladende skal betragte ham som de små børn i trafikken: Se mig, tag venligst hensyn.Jeg ved ikke, hvad han laver dér. Enten har han mistet sin almene orienteringssans midt i livskrise-projektet. Ellers har han i overmod bildt sig selv ind, at benenes hurtighed er på et så overlegent højt niveau, at de ikke længere hører fortovet til.Nogen burde tage den desorienterede løber under armen og eskortere ham tilbage til fortovet, forstæderne eller allerhelst skoven. Han må forstå, at københavnske cykelstier i forvejen har deres at slås med.Jeg nævner i flæng: Mennesker, der tror, at de er en ny inkarnation af Fausto Coppi. Helikopterforældre, der konsekvent cykler ved siden af deres børn i stedet for bagved.Ladcyklerne.I lang tid har vi haft det snart københavnerklassiske slagsmål på cykelstien mellem dem, der cykler for at tage på arbejde, og dem, der taler om at have diamanter i benene på en almindelig grå mandag.Jeg spår, at den næste borgerkrig kommer til at udspille sig på fortovet. Et opslidende slag mellem mænd i tights, ældre damer med puddel, treårige på løbecykler og den sidste hipster, der lægger soundtrack til med et remix af Wagners »Valkyrieridtet« og foreviger det hele på Instagram.Min kollega har på nært hold gennemlevet en form for ouverture til dramaet, om man vil. En dag var hans børn ved at blive tromlet ned af et helt Sparta-godstog på et almindeligt Østerbro-fortov, fordi løbeholdet ikke lod sig stoppe af trivialiteter som dem. Det ville han ikke finde sig i og sendte derfor en klage til løbeklubben.Engang tog vi almindelige, dødelige mennesker i hallen lørdag eller søndag for at spille badminton eller håndbold.Ingen ved deres fulde fem havde den fjerneste lyst til at okse rundt i løbesko på fortov, cykelsti eller gade efter en lang arbejdsdag.Så sagde nogen noget om konkurrencestaten, og nu kolliderer storbyens hverdagsliv så meget med høj puls og ekstremsport, at byen dagligt lægger rum til en moderne civil ulydighed, hvis højeste politiske mål er at få en bedre tid.Ja, hr. løbemand på omkring de 40 år plus, du kan godt forberede dig på det. Du vil blive betragtet som gadebilledets svar på sigøjnerbossen Levakovic.Man har en hemmelig lyst til at udvise dig til en forstad langt væk, men man kan alligevel ikke slippe af med dig.
KLUMME.
HØR 

 Den 69-årige cykelhandler, der 27. februar sidste år blev overfaldet under et brutalt hjemmerøveri i sin lejlighed på Østerbro, var meget slemt tilredt efter overfaldet.Det forklarer Jytte Banner, der er statsobducent på Retsmedicinsk Institut, i Københavns Byret.Her sidder en 18-årig albaner tiltalt for drabsforsøg på den 69-årige mand. Den 18-årige mand nægter sig skyldig i drabsforsøg, men erkender at han var til stede under røveriet 27. februar.Ifølge anklagemyndigheden fik cykelhandleren under røveriet flere slag mod kroppen med et koben og to knivstik i venstre skulderblad og venstre lår. Han fik også flere spark mod halsen, så cykelhandleren knuste strubehovedet. Han brækkede også næsen.Efter overfaldet var den 69-årige ifølge Jytte Banner i livsfare og blev derfor hasteopereret.- Det må skønnes, at personen har været i livsfare. Han er bevidstløs, og han har også haft respirations-stop.Han har akutte brud på skjoldbruskkirtlen, som kan forklare, hvorfor han har fået respirations-stop. Hvis ikke det var blevet opereret, havde det medført blødning og hævelse og tillukning af halsrøret, siger statsobducenten i retten.- Hvis ikke det var blevet opereret, så havde offeret ikke overlevet. Der var behov for flere akutte operationer.Tvunget til det Ud over den tiltalte albaner deltog en makedonsk mand og en endnu uidentificeret mand ifølge anklagemyndigheden også i hjemmerøveriet.Det har ikke været muligt at få den makedonske mand udleveret til Danmark og retsforfølge ham. Derfor er det kun den 18-årige albanske mand, der fremstilles i Københavns Byret.Han har tidligere forklaret, at han blev tvunget til at deltage i røveriet og kun var ude på at få fat i cykelhandlerens penge. Han erkender, at han har slået den 69-årige mand en enkelt gang, men nægter derudover at have udøvet vold med kniv eller koben.- Jeg blev presset til det.Jeg var bange for, at de (medgerningsmændene, red.) ville slå mig ihjel eller banke mig, hvis jeg ikke gjorde det.De sagde, at hvis jeg ikke gjorde det, ville de finde mig, forklarede den tiltalte.- Jeg havde aldrig prøvet at lave sådan noget kriminalitet før. Men jeg fik at vide, at jeg ikke skulle være nervøs, og at jeg bare skulle gøre, som han (den makedonske mand, red.) sagde. Jeg fik at vide, at vi bare skulle hente pengene, som han vidste, der var i lejligheden, forklarede den tiltalte.Anklagemyndigheden kræver den unge albaner udvist af Danmark for bestandigt.nbm@eb.dk 
69-årig cykelhandler var i livsfare og måtte gennemgå flere akutte operationer.
60 Jørgen Balle Olesen, stifter og adm. 
KORT NYT. 
Jeg kender mange, der modtager børnepenge, men ikke særligt mange, der har brug for dem. Inde på borger.dk burde man kunne vinge af i en boks med teksten: »Ønsker du at modtage børnepenge - ja eller nej?« Men nej, det kan vi ikke. Vi kan ansøge om SU og folkepension, men børnepenge bliver automatisk udbetalt - uanset behov. Og rigtig mange i middelklassen har ikke en pind behov for de penge, men de ville på den anden side heller ikke sige nej til dem, fordi de opfatter dem som en form for returskat. Fik de ikke børnepenge og andet tilskuds-godt fra velfærdsjunglen ville det være endnu sværere at forsone sig med den løbende skatte-udplyndring.Derfor burde vi betragte børnepenge som det, de er: Bestikkelse af middelklassen.Et middel til at få os til at acceptere et af verdens højeste skattetryk og formentlig også verdens største omfordelingscirkus.Det er helt gak, at en advokat på Østerbro kan modtage børnepenge og tilskud som enlig forsørger, mens en rengøringsdame i Albertslund får udbetalt samme beløb. I det ene tilfælde går pengene til Teslaen, i det andet til vinterstøvler og flyverdragter. Det kan enhver vist se er skævt, og derfor har børnepengene også været til debat i mange år. Skal de indkomstreguleres eller måske helt bortfalde for den store procentdel af befolkningen, der ganske udmærket er i stand til at forsørge deres egne børn? Vi kender godt svaret, for vi har hørt på det i mange år: Det vil være besværligt og bureaukratisk at indkomstregulere - så er det nemmere at fyre børnechecks af sted til højre og venstre.Vi kender også det »moralske« svar: Det er vigtigt, at der bliver født børn - børnepenge er en form for belønning.Nej, vi får først og fremmest børn for vores egen skyld og ikke for statens. Hvis statslige tilskud er afgørende for, om man får børn eller ej, er det en tanke værd, om man planlægger at få dem af de rigtige grunde. Endelig hører det ikke til naturens orden, men til velfærdsstatens orden at blive belønnet hvert kvartal for at få børn. Hvis ikke man kan se det, skal man på velfærdsafvænning.Og det er netop, hvad middelklassen trænger til. Til at afstå fra bestikkelse og frigøre sig fra tilskud, der bør tilfalde værdigt trængende og ikke velfærdstrængende.For der ER familier, der har brug for tilskud og sociale ydelser for at få økonomien til at hænge sammen - det er bare ikke flertallet af danske familier.Så længe det ikke er muligt for vores politikere at finde en meningsfuld model for børnechecken, burde det være muligt for borgerne selv at træffe en simpel og myndig beslutning og frabede sig velfærdsstatens opvartning, f. eks. i form af en boks på borger. dk, hvor man kan vinge af i et ja eller nej til børnepenge.Det er ikke borgerligt at blive fodret med egen hale, ligesom det ikke er velfærd at stå med hænderne begravet i hinandens lommer. Det er udtryk for, at vi har brug for en velfærds-detox.
KLUMME.
Hanne Reintoftvar 17 år, da hun hørte de ord, som fik betydning for resten af hendes liv. Faktisk var det også dem, der fik hende til at blive socialrådgiver.Ham, der sagde ordene, var nu afdøde Carl Madsen, landsretssagfører, kommunist og modstandsmand." Da jeg var oppe hos ham sammen med min far, jeg var 17 år, sagde han: ' Unge dame, der står der og ser relativt godt ud, De skal huske, der er kun en mening med livet, og det er at være til nytte'," siger hun.Og de ord tog hun til sig.83-årige Hanne Reintofts sociale engagement har indbragt hende flere hædersbevisninger, men mange husker hende nok bedst fra radioprogrammet " Hvad er min ret og hvad er min pligt", DR's sociale brevkasse, som hun bestyrede fra 1976 til 2004.Og det var altså Carl Madsens formaning, der begyndte det hele." Jeg var en tænksom pige, og ordene sporede ind på noget, jeg selv havde overvejet.I dag klinger ord om at være til nytte umoderne, men jeg er helle ikke særligt moderne.Nu ville man nok tænke, at man var jubelidiot, hvis man brugte den sætning til at styre sit liv efter." Som 17-årig er man et sårbart, men også spændende " stykke menneske", der kæmper med livets mening, mener Hanne Reintoft, som i den alder netop havde aflagt sin barnetro og tænkte meget over, hvad hun skulle bruge sit liv til. Troen mistede hun, fordi hun " af uransagelige grunde" blev sat i Sct. Joseph Søstrenes Pigeskole, som dengang lå på Østerbro i København." Det var noget med, at det var fint, og man lærte fransk.Men der blev jeg udsat for en indoktrinering, som jeg var ved at blive psykotisk af. Havde jeg glemt at bede aftenbøn, stod jeg op midt om natten og bad. Skyldfølelsen var der altid. Vi lærte om skyld ved hjælp af nonnedragtens hvide krave og fik at vide, at hver gang vi tænkte en grim tanke, kom der en plet på sjælen, lige så synlig som en plet på en hvid krave ville være. Jeg var så langt ude, at jeg en dag angav mig selv, fordi jeg havde taget to trin ad gangen op ad en trappe.Men så sagde min far også stop." Forældrene flyttede hende til Sortedam Gymnasium." Det var meget bedre for mig, men jeg savnede da stilheden og roen, da jeg kom over på den larmende fællesskole.Og jeg elskede min gamle skoles julekrybbe, det kan jeg godt fortælle dig." Troen fandt Hanne Reintoftaldrig igen. Men sin gerning som socialrådgiver har hun aldrig tvivlet på. I 28 år med programmet " Hvad er min ret og hvad er min pligt" hjalp hun mange og tog af egen driftsociale sager op, som hun behandlede og ankede." Jeg gjorde mig umage. Det var en ære at have det arbejde, jeg var befolkningens rådgiver, og det tog jeg meget højtideligt," siger Hanne Reintoft.winther@k.dk 
ord der tæller De ord, der kom til at betyde meget for Hanne Reintoft, klinger desværre umoderne i dag, mener hun.
70 I DAG. Bassisten og sangskriveren Jens Rugsted var allerede en garvet musiker i andre sammenhænge, og han havde også udgivet sine første plader med Stig Kreutzfeldt, da de to en aften i april 1981 optrådte på landets eneste tv-kanal under navnet Rugsted &amp; Kreutzfeldt.Inden den optræden var Rugsted &amp; Kreutzfeldt ikke et kendt navn. For mange danskere, der tilfældigvis kom forbi fjernsynet og så duoen, var der imidlertid tale om kærlighed ved første blik.Med den ene tvoptræden sang og spillede duoen sig ind i tusindvis af danskeres bevidsthed, og der blev de hængende.Sangtitler fra Rugsted &amp; Kreutzfeldts første lp'er fra 1978 og 1980 vil stadig vække genklang hos mange, der husker lyden af iørefaldende melodier, let popfunk og lys herrevokal. Det gælder eksempelvis hits som ' Jeg ved det godt', ' Spring op, tag med' og ' Tilfældigvis forbi'.OGSÅ NUMRE SOM ' Dag for dag' og ' Går gennem tiden' fra duoens tredje album må stadig være på ønskesedlen hos publikum, når Rugsted &amp; Kreutzfeldt i dag drager riget rundt. Duoen er nemlig stadig aktiv og har været det i en årrække, efter at den i 2011 gjorde comeback med det første nykomponerede album i et kvart århundrede.Faktisk var den enorme succes i 1980' erne medvirkende til, at Rugsted &amp; Kreutzfeldt stoppede karrieren i første omgang.Succesen blev simpelthen for overvældende.Som Jens Rugsted i 2011 sagde i et interview i Berlingske: »Vi var slet ikke gearet til det, der ventede os efter den famøse fjernsynsudsendelse.Det var slet ikke mening, at det skulle blive så stort. Vi var bare musikere, der håbede på, at vi kunne sælge så meget, at vi kunne lave en plade mere. Så det kom virkelig bag på os«.JENS RUGSTED voksede op på Amager, begyndte at spille guitar som 10-årig og var kun 14 år, da han i 1962 debuterede som guitarist i Dandy Swingers. På grund af sin alder måtte han have polititilladelse på skrift for overhovedet at få lov til at optræde offentligt dengang.I 1966 grundlagde han sammen med brødrene Anders og Thomas Koppel samt Annisette og Flemming Ostermann bandet Savage Rose, som han fortsatte i indtil 1971.Da Rugsted &amp; Kreutzfeldt blev opløst i midten af 1980' erne, fortsatte Jens Rugsted og Stig Kreutzfeldt med at samarbejde som sangskriver, musikere og producere for andre. De havde stor andel i markante succeser som Sanne Salomonsens album ' Kærligheden kalder' fra 1990 og Kim Larsens album ' Hvem kan sige nej til en engel' fra 1994.Jens Rugsted, der bor på Østerbro, har også arbejdet med mange andre, herunder Benny Holst, Allan Olsen, Sebastian og Cliff Gentle.Det var slet ikke meningen, at det skulle blive så stort Jens Rugsted.

Babysam er i gang med at sætte dets mindre konkurrenter til vægs.Sådan lyder det fra adm.direktør Kenneth Nørgaard.»Vi tager ret solide markedsandele, og det kan vi også mærke på konkurrenter, der gerne vil sælge deres butikker,« siger han.Babysam er ejet af kapitalfondene Polaris og AAC Capital.Babyudstyrskæden har martret kapitalfondene, der købte selskabet, kort inden finanskrisen slog ned.Den ramte selskabet som en hammer, men den spirende optimisme i dansk økonomi har hjulpet til at vende udviklingen i det seneste par år.I år er fødselstallet foreløbig steget 0,9 pct., mens Babysam regner med at øge omsætningen 8-10 pct.»Vi har skabt rigtig meget af det (fremgangen, red.) selv og i hvert fald mere, end markedet har givet os,« siger Kenneth Nørgaard.Sidste regnskabsår (2015/ 2016) leverede Babysam et driftsresultat (ebitda) på 22 mio. kr., og ifølge direktøren bliver det »markant bedre« i år. Han fortæller, at Babysam har god succes med et citykoncept, som i dag tæller butikker på bl. a. Frederiksberg og Østerbro i København.De små butikker afviger fra kædens klassiske forretninger, som er væsentligt større og befinder sig uden for byerne. Det betyder, at kæden bedre kan planlægge sin vækst, fordi man ikke er lige så afhængig af at skulle bruge 1.200 kvadratmeter uden for byen.Derudover begynder netsalget så småt at fylde.Babysam lancerede for få år siden en omnichannelstrategi, hvis fokus er at udnytte fordelene ved at have både fysiske butikker samt onlinehandel.I år ventes lige over 9 pct.af omsætningen at komme fra online mod 6 pct. i det foregående år, og samtidig lanceres der en ny onlineplatform efter den store shoppingdag black friday. Målet er, at 20 pct. af salget foregår online i 2020. Ifølge den nuværende strategi er selskabet 100 pct. omnichannel næste efterår, og så giver det mening igen at kigge uden for Danmarks grænser.»Når vi kommer dertil, har vi platformen til at kigge på yderligere ekspansion uden for Danmarks grænser. Vi tror, at vi kan blive den platform, der kan konsolidere Norden,« siger Kenneth Nørgaard.kasper.b.andersen@finans.dk Fakta: Babysams kurve er opadgåendeBabysam har kæmpet, men udviklingen er i det seneste par år gået den rigtige vej.
Resultaterne i babyudstyrskæden bliver stadig bedre, og selskabet tager markedsandele, lyder det fra direktør.
Den professionelle grinebider Jan Gintberg fik kolossal succes med sine muntre besøg på virksomheder.En standupenkeltmandsrevy over arbejdspladsens særheder og originaler.Public service-alibi for disse løjer, ud over endnu en gang at levere tornløst diverterende underholdning: at give et anderledes tænksomt signalement af et etablissement, vi troede vi kendte, kender eller burde kende.Dobbelt op er dobbelt godt, synes at være DR's tro i det nye program i den dur - og mol skulle det vise sig - ' Nærradiofonien'.Hvor hele to entertainere, Mads Steffensen og Jacob Riising, er sat på et par dages lokalradio for fra medbragt teltlejr igen at tegne et portræt af en stor institution.Såsom denne anden omgang Rigshospitalet, en arbejdsplads med ca. 10.000 ansatte ude på Østerbro i København.Man satte en campingvogn op i Sansehaven og åbnede for mikrofonerne for besøgende, som så kom forbi og fik en snak og en sang.Programmet siger i sin foromtale, at det vil blive lidt klogere på den evigt udskældte sundhedssektor, hvor personalet skal løbe hurtigere på grund af besparelser.Men ærlig talt, det projekt lå godt gemt i programmet.De to herrer var mere interesserede i netop de menneskelige historier, som udspiller sig her, end i at tage samtalen om det forargelige i, at et rigt velfærdssamfund skærer ned på sundhedsvæsnet, mens det skal være billigere at køre i luksusbiler.Til gengæld kom der virkelig stærke scener. Drengen, som igen opereres for kræftknuder. En anden velformuleret dreng, som med mor sørger over lillesøsterens død på kræftafdelingen, rystede Riising så meget, at han mistede kontenancen.Solide Mads Steffensen klarede tårekanalerne langt bedre, fandt de rette ord frem. Midt i såkaldt harmløs underholdning konfronteret med den i virkeligheden utilnærmelige meningsløshed. De havde besøg af hospitalspræsten, en sympatisk kvinde, som ikke helt kunne skjule sin holdning til spasmagere i et sommertelt slået op i udkanten af tragedien.Over for den ubeskrivelige sorg, hvor pinen kan behandles endnu mere pinsomt (og pinligt), hvis gråd og kram for åben skærm er alt, hvad der bydes på.Forståeligt, det er menneskeligt at græde, men du skal også græde menneskeligt.Sammen med mennesker, hvis sorg er så ufattelig dyb, og som mere trænger til et anker af engageret trøst end endeløse tårer.Man skulle nok have kørt forbi Rigshospitalet.bo.tao.michaelis@pol.dk Man skulle nok have kørt forbi Rigshospitalet.

75 I MORGEN. En dag ankom ingen ringere end Hendes Majestæt Dronningen hos den fashionable frisør Jean-Léonard i Købmagergade. Året var 1981, og dronningen havde brug for en frisør, der kunne skabe både elegante og holdbare frisurer af den slags, der ikke skvattede sammen under diademet, men var i stand til at knejse sig gennem både middage og hofballer.Dronning Margrethe havde valget mellem salonens to frisører, Ole Jepsen og Poul Nejlund, begge eksperter i langt hår og store opsætninger, men Poul Nejlund havde kørekort og dermed et væsentlig forspring, desuden var han den mest udadvendte og »passede bedst i højden og drøjden«, husker Ole Jepsen.Altså blev den kongelige opgave lagt i hænderne på Poul Nejlund, og her har den lige siden opholdt sig på smukkeste vis.EGENTLIG VAR det ikke frisør, Poul Nejlund ville være, næh, han havde dansedrømme og fik dem realiseret på Bartholins Balletskole.Faren var maskinarbejder, moren stod på fabrik, der var to søskende og ikke meget at rutte med hos familien på Østerbro, hvor Poul forlod skole og mobning efter 7.klasse.Han mærkede, han var anderledes, men fattede i mange år ikke hvorfor.En dag kom der tilbud om kontrakt fra berømte Folies-Bergère, og havde det ikke været for en hvis Ole Jepsen, var den dengang 18-årige Poul Nejlund taget ned til fjer og pailletter i Paris.Frisørkarrieren begyndte i Grønnegade, hvor de to unge herrer etablerede Jean-Léonard i lokaler så små, at man dårligt kunne svinge et krøllejern. Ambitionerne fejlede dog ikke noget, så Poul rejste til Paris, ned til forbillederne Carita og Monsieur Alexandre for at lære kunsten at klippe og krølle, og hjemme begyndte kunderne at sidde i kø mellem pudler og tørrehjelme i Grønnegade.EN OVERGANG havde salonen adresse i Østergade, men rykkede snart videre til Købmagergade, hvor frisørerne fortsat huserer, og hvor ikke mindst Poul Nejlund er en slags stormester i raffinerede opsætninger, indimellem demonstreret ved modevisninger hos blandt andre Balmain, men først og fremmest på majestætens kronede hoved, såvel herhjemme som ved talrige statsbesøg i udlandet.Han har desuden være ' udlånt' til frisering af andre kronede hoveder, herunder den norske og svenske dronning, og i 1988 kom selveste lurmærket, hvorefter Jean-Léonard kunne kalde sig for ' Frisør for Hendes Majestæt Dronningen'.Endnu en ærefuld titel udløstes i 2010, da Poul Nejlund blev slået til Ridder af Dannebrog, og Erindringsmedaljen fik han desuden ved hendes 40-års regeringsjubilæum.I dag danner Ole Jepsen og Poul Nejlund ikke længere par, men de er fortsat partnere i den navnkundige salon, de opkaldte efter Marie Antoinettes frisør, for fransk skulle det være.Egentlig var det ikke frisør, Poul Nejlund ville være.

Annette Molin Brautsch har et dybt nærvær med dem, der har brug for hende.Det siger flere præstekolleger, der er vant til at arbejde sammen med sognepræsten i Flintholm Kirke i København. Sognepræsten, der fylder 40 år i morgen, er meget optaget af kirkelig nytænkning og har blandt andet været vikar i natkirken i Vor Frue Kirke i København samt orlogspræst i Søværnet.Teologen har en erklæret mission om, at folkekirken skal nå ud over stenmurene og møde mennesker, der hvor de er. Derfor repræsenterer hun ofte folkekirken på eksempelvis Baby-og Småbørnsmessen eller Bryllupsmessen.Her tropper Annette Molin Brautsch trofast op for at bidrage med brugbart kristent tankegods, der kan give folk en anden klangbund at se livet ud fra." Hun er drevet af, at kirkens budskab skal formidles på måder, som folk kan forstå," siger studenterpræst på Frederiksberg Campus i København Charlotte Cappi Grunnet, som også har været involveret i de nævnte messer.Annette Molin Brautsch er i øjenhøjde med de mennesker, hun møder. Mangler der inspiration til en messe, kan hun finde på at spørge forbipasserende barnevognsmødre på gaden til råds. Hun kan have samtaler med folk i alle aldersgrupper i målet om at gøre kirken til noget, der hører hverdagen til.Ud over sin funktion som sognepræst og projektleder er hun forfatter til bøgerne " Rollespil i kirken," som er et undervisningsmateriale for konfirmander, og " Samtaler i den blå sofa, kvinden og præsten" fra 2016, som formidler tro og kristendom gennem et sjælesørgerisk møde med en kvinde midt i livet. En bog, som fik fem stjerner i Kristeligt Dagblad. Desuden er hun formand for Bibelselskabets udvalg i Københavns Stiftog redaktionsmedlem for tidskriftet Kritisk Forum for Praktisk Teologi.Kollegerne kalder fødselarens revyoptrædener til Københavns Stifts årsmøder for legendariske.Tidligere studiekammerat og nuværende præst i Sions Kirke på Østerbro Mette Kathrine Grosbøll husker tilbage på kollegaens parodier af dronning Margrethe eller Marianne Jelved." Hun er Københavns Stifts ukronede revydronning og helt ekstrem autentisk i alt, hvad hun gør," siger Mette Kathrine Grosbøll.Annette Molin Brautsch evner som performer giver ifølge kollegerne adgang til steder, hvortil de færreste præster kan få hul igennem.Således er mange skoler og børneinstitutioner på Frederiksberg glade for hendes børnegudstjenester. Humoren løsner op for, at vi ikke bliver mismodige og snæversynede, mener Annette Molin Brautsch, der er født i København og opvokset i Hellerup.Annette Molin Brautsch er giftmed Michael Wagner Molin Brautsch, der er sognepræst i Frederiksberg Kirke i København, og mor til David, Andreas og Clara. J.kirke@k.dk 
portræt Sognepræst Annette Molin Brautschs ekspertise spænder fra sjælesorg til revyoptrædener. I morgen fylder hun 40 år.
70 I DAG. Claus Oldenburg er en markant og højt respekteret præst i en af hovedstadens smukkeste kirker, Frederik IV's Garnisons Kirke på Skt. Annæ Plads. Her har han været kirkehyrde siden 1989 og er gennem årene blevet fulgt af en stor menighed, der sætter pris på pastorens livskloge og velturnerede kirkelige budskaber. Garnisons Sogn har små 2.000 folkekirkemedlemmer, men kirkegængerne kommer fra hele hovedstaden for at høre Claus Oldenburg, der også er en engageret debattør og kommentator.Ambassadørsønnen Claus Oldenburg blev født på Frederiksberg og blev student i 1965. Han flirtede med statskundskab, men ni år senere erhvervede han København Universitets guldmedalje for en afhandling om kristenforfølgelser i Romerriget, og i 1976 var han fuldgyldig teolog, selv om han havde vaklet mellem historie og teologi som sit felt. Han rykkede straks herefter til Fyn, til stillingen som sognepræst i Nr. Søby-Heden, før han drog tilbage til København.Her har han naturligvis især været præst, prædikant og vægtig samtalepartner.for dem, der havde behov herfor, ved Garnisons Kirke, men det også blevet til et ganske omfattende forfatterskab, som i høj grad tager udgangspunkt i den tyske forfatter Thomas Manns forfatterskab - »specielt det bibelske«, som fødselaren selv udtrykker det.På hans udgivelses-cv finder man bl. a.bøgerne ' Der var et yndigt land, eller hvad blev der af landbokulturen?', ' God jul, Peter!', ' Det hellige spil. Europas myte i Thomas Manns ' Josef og hans brødre'', ' Den vandrende verden - En rejse gennem tiden', hvor han fortæller historien bagfra med udgangspunkt i 11. september 2001 for at udfordre danskernes historieløshed, ' Til den vantro Thomas - Tekster over trosbekendelsen' samt senest ' Mellem himmel og jord - Bibelhistorier for store og små', hvor Oldenburg genfortæller Bibelen på 276 sider - med tegninger af Niels Roland.»Man bliver aldrig træt af at læse om, hvordan og hvorfor det gik så gruelig galt for de glade hippier Eva og Adam«, hed det i en anmeldelse i Weekendavisen.Claus Oldenburg har været med til at udgive flere antologier i form af juleessays samt konfirmation, tro og tvivl, og han udgav en smuk bog om Garnisons Kirke, gennemfotograferet af Marianne Grøndahl. Claus Oldenburg har desuden været klummeskribent ved Berlingske.Og han holder foredrag om bl. a. forholdet mellem stat og kirke, kulturpolitik og - igen! - Thomas Mann.Kollegerne har valgt ham til tillidsmand i Holmen-Østerbro Provsti, ligesom han bestyrer flere mindre bestyrelsesposter.Det hører også med til historien om Claus Oldenburg, at han i sit første embede udnævntes til årets fynbo for sit lokale kirkelige engagement. Og sognebarnet dronning Margrethe udnævnte sin lokale pastor til ridder af Dannebrog i forbindelse med sit 25-års regeringsjubilæum i 1997.

40 I DAG. Engang var han kendt for at bøvse, råbe fisse og kaste rundt med jakabov, da han sammen med medværten Jan Elhøj fik sit gennembrud i satireprogrammet ' Banjos Likørstue'i 2001. Nu er Simon Jul både medejer af den bæredygtige slagterforretning ' Spis min Gris' på Østerbro og har åbnet en kursusgård på Djursland sammen med Frank Erichsen, bedre kendt som Bonderøven fra DR. Her vil han lære danskerne om bæredygtigt landbrug og biodiversitet. Simon Jul er en meget alsidig mand.Han var klassens klovn i folkeskolen, der drømte om at blive musiker eller kok.Født i Korea, adopteret som spæd og opvokset i Grenaa og Roskilde.Da Simon Jul i 1998 blev optaget på DR's talenthold, var det dog som tv-og radiovært, at han kom til at slå sine folder. Siden har han medvirket i adskillelige satireserier, reklamefilm og i den Sundancevindende dokumentar ' Det Røde Kapel' fra 2006, som foregår i Nordkorea.I 2012 udgav han sit eget eget album ' 35', og har også turneret som musiker for prominente danske navne som Malk De Kojn, Selvmord, Niarn og Den Gale Pose, Simon Jul er en livsnyder, og han gør alting med en intensitet, der grænser til det ekstreme. I 2010 var han dog nødsaget til at lægge sit liv om, da han fik konstateret diabetes 2. Efter en mindre nedtur genfandt han sin glæde ved at lave mad og fik arbejde på den dengang nyopstartede radiokanal Radio24syv, hvor han i en periode kørte landet tyndt med en autocamper i satireprogrammet ' Halløj i Betalingsringen'.Til folkemødet i 2014 introducerede Niels Hausgaard ham for Frank Erichsen, og efter en våd nat i de bornholmske klipper besluttede de to sig for at starte deres eget landbrug sammen.»Jeg er pollenallergiker, jeg er dyreallergiker, så det dummeste i verden er jo at blive bondemand og slagter, men nu er det altså en ting, som jeg rigtig gerne vil«, sagde han i 2015 til dagbladet Information.I dag pendler han mellem lejligheden på Frederiksberg og gårdprojektet ' Handar' på Djursland. Han holder foredrag om kvalitetsslagtekød og har siden 2013 lavet en times radio hver dag i det satiriske radioprogram ' Bæltestedet', hvor han atter er forenet med kollegaen Jan Elhøj.ALEXANDER JONASSEN.Efter en våd nat i de bornholmske klipper besluttede de to sig for at starte deres eget landbrug sammen.Fejl og Fakta: 14.03.2017Simon Jul bliver 40, meddelte vi i det femspaltedeportræt af komikeren og musikerenFra banjo til bondeknold pånavnesiderne søndag 12.3., og det er rigtigtnok. Der er bare den detalje, at denrunde dag først er 1. juli ... Undskyld.

Det er en af de helt tunge drenge, der står bag denne bog.Peter Dürrfeld har ved siden af en livslang gerning som lærer på Zahles Gymnasium skrevet en halv snes romaner og novellesamlinger og et par skakbøger.I mange år bestyrede han en fast klumme om skak i dagbladet Information, de senere år har han skrevet om og anmeldt musik i Kristeligt Dagblad.På begge aviser har han gennem årene derudover med ujævne mellemrum diverteret læserne med artikler om, hvad der nu faldt ham ind at interesse sig for lige for tiden. Dürrfeld er efterhånden blevet 75 år, en gammel, ærkekøbenhavnsk intellektuel skribent som andre københavnske spinatfugle, som for eksempel undertegnede, skylder stor respekt og taknemmelighed for en masse lærdom og underholdning gennem årene.Peter Dürrfeld er indfødt københavner.Hans verden går fra kvarteret omkring Ørstedsparken, hvilket han levende fortæller om i en af historierne i sin bog ' København med V og N og Ø og K'. Med andre ord: Dürrfeld er ikke bare københavner med K. Han er det også med V for Vesterbro, N for Nørrebro og Ø for Østerbro.Det er de kvarterer, han har boet i livet igennem. Oplevelser fra et driftigt og nysgerrigt københavnerliv udgør fundamentet i bogen, som udkommer med undertitlen ' En lystvandring gennem syv årtier'.Lysten driver nemlig værket i denne lille samling tekster om hovedstaden og livet i byen i en grad, så det er svært at se, at emnevalget er styret af andet end forfatterens fortællelyst.Dürrfeld slentrer, ligesom på en god spadseretur gennem byen, fra det ene fokus til det næste uden at se sig tilbage.Med en anden ved roret kunne denne tekstsamling godt være blevet lidt for forvirret og løs i kødet. Men da Peter Dürrfeld er en stilsikker skribent, lader han ikke læseren i stikken. Det hele glider ned som smør, især fordi skribenten, mangfoldigheden til trods, holder et skarpt fokus i de enkelte beretninger.Det gælder, hvad enten Dürrfeld beretter om sin barndoms Nansensgadekvarter, om sporvogne, seksdagesløb og gadens fulderikker eller overvejelser om byplanlægning og sådan noget som Vesterbros udvikling. Nu, hvor det er en gammel rutineret knark, der skriver, er det en glædelig overraskelse, at Peter Dürrfeld også interesserer sig for at udlægge nyere fænomener i byen som for eksempel de økologiske luksusbagere eller udviklingen af det nye Nordhavnskvarter.At man oven i det hele får en lang række personportrætter af legendariske københavnere som Knud Lundberg, Paul Fischer og Olga Svendsen med på flanørens lystfyldte tur gennem byen, historien og hans eget liv - ja, det er sgu bare ekstra birkes på københavneren, som de siger i Jydeland.henrik.vesterberg@pol.dk 
BØGER Peter Dürrfeld flanerer stilsikkert gennem Københavns og sin egen historie ien ny tekstsamling.

Helle Basse Larsen bliver tegnestuechef i Henning Larsen. 
En radikal borgmester ryger ud efter at have brugt rådhuset til sin private bryllupsfest.Det får nu Københavns Kommune til at indskærpe kommunens skoler, at private ikke må benytte skolernes lokaler, medmindre de betaler for brugen. Børne-og ungdomsforvaltningen har i en mail til lederne i byens folkeskoler gjort opmærksom på, at private, der bruger lokaler, skal betale for det.Dermed risikerer kommunen at lukke og slukke for de private musikskoler, der siden skolereformen er rykket ind for at give små og store mulighed for efter skoletid at lære at beherske guitarer, klaverer og trommer. Hundredvis af spirende små musikere risikerer at blive hjemløse som følge af den opstramning, kommunen har sat i værk, for den kommunale musikskole har ikke kapacitet til at tage dem ind.Opstramningerne undrer Caroline Borello Lerche, der er musikkonsulent og driver Musikskolen Caro på Lange linieskolen i København. Hun gik i gang, da skolereformen lagde op til, at skolerne skulle indlede et samarbejde med lokale organisationer og andre i lokalmiljøet om undervisningen.»Der er et kæmpestort behov. Det var kommunens eget oplæg efter reformen.Folkeskolen skulle samarbejde med iværksættere, og nu spænder de så ben for det«. Caroline Borello Lerche og hendes kolleger kan få lov at fortsætte, hvis de får stablet en forening på benene for på den måde at benytte de kommunale lokaler.»Men at drive en forening er meget baseret på frivilligt arbejde, og jeg vil helst bruge min tid på at undervise. Vi kan blive tvunget til at oprette en forening, men det er svært at gøre på 14 dage«.Borgmester: Der må ikke være tvivl»Man har lavet en folkeskolereform, hvor man gerne vil have en åben skole, der samarbejder med lokalområdet. Så er det da en dum idé at tage pusten fra sådanne initiativer her, for det bliver børnene og musikken, der bliver taberne. Tæppet er trukket væk under vores musikskole«, lyder reaktionen fra Iben Vestergaard fra Østerbro Musikskole.Hun vil forsøge at redde sin musikskole ved at omdanne den til en forening med det besvær med regler og møder, der følger.Det sidste håber børne-og ungdomsborgmester Pia Allerslev (V) vil ske: »Skynd jer at få oprettet en forening, så er der ingen problemer. Det er ikke svært at lave en forening med generalforsamling en gang om året og standardregler, man kan hente på nettet. På grund af de sager, der har været om rådhuset, bliver vi nødt til at gå reglerne igennem, så der ingen er i tvivl om dem«. »Vi må ikke tabe de her menneskers engagement på gulvet. Jeg er imponeret over, at nogen tager det her på sig. Derfor er det her en ærgerlig sag. Det er med til at fratage folk det gode initiativ«, siger Pia Allerslev.soren.astrup@pol.dk .Skynd jer at få oprettet en forening Pia Allerslev (V) børne-og ungdomsborgmester.
KØBENHAVN København strammer op på brugen af lokaler efter Anna Mee Allerslev-skandalen. Det rammer private musikskoler.
Fra Holbæk over Østerbro til Klampenborg.Sådan har Pia Jette Hansens rejse været i rollen som teaterdirektør. Hun er netop tiltrådt som ny chef for Bellevue Teatret på Strandvejen nord for København. Hun kommer fra jobbet som direktør for Østre Gasværk Teater, hvor hun har virket gennem de seneste syv år. Fra 2001 til 2010 var hun chef for Holbæk Teater, hvor hun både var med til at skaffe Reumert-priser til huset og indførte de succesfulde ' kaffesaloner'.I teaterchefstolen i arkitekt Arne Jacobsens elegante teaterbygning afløser Pia Jette Hansen Anette Vendelbo, der valgte at gå fra stillingen tidligere i år efter svigtende billetsalg.Pia Jette Hansen, 60, er uddannet skuespiller fra skuespillerskolen ved Odense Teater i 1987. Hun blev teatret tro i de følgende syv år, før hun brød op for at virke som freelanceskuespiller i København.Blandt hendes største publikumssucceser på Østre Gasværk teater var forestillingerne ' Skammerens datter' 1 og 2, ' Cykelmyggen Egon' og ' Jordens søjler'.Allerede her til morgen har Pia Jette Hansen sit første arrangement i det nye job, når hun byder byens borgere, kolleger, politikere og pressen på ' badekåber og morgenhår' for at fortælle om fremtidsplanerne.»Jeg ser frem til kaste mig ud i arbejdet på Bellevue Teatret ved stranden. Jeg er klar til at samarbejde med Gentofte Kommune fra dag et og genskabe et aktivt hus at mødes i, hvor dørene står på vid gab for både gentofteborgere og alle oplevelseselskere i Danmark. At tænke hus, vand og beliggenhed før noget andet. At give erhvervslivet en særlig rolle at spille - og samtænke og krydsbefrugte. Det kræver, at vi samproducerer, åbner for gæstespil, åbner Arne Jacobsens teaterhus på nye tider af døgnet og rammer borgere og gæster i øjenhøjde«. Pia Jette Hansen bliver naturligvis mødt med stor velvilje af sine nye omgivelser: »Vi er glade over, at vi har ansat en af landets bedste teaterdirektører. Pia Jette Hansen har vist, at man kan tænke stort, innovativt og samtidig skabe en gedigen bundlinje. Det er den direktør, vi har brug for, når man som os har en stor sal med 740 sæder, og naturligvis ambitioner om at byde så mange gæster som muligt til store og spændende teateroplevelser«, siger Bellevue Teatrets bestyrelsesformand, Niels Kornerup, i en pressemeddelelse.Bellevue Teatret får hvert år egnsteaterstøtte fra Gentofte Kommune. Byens borgmester, Hans Toft (K), er ifølge samme pressemeddelelse, også en glad mand: »Bellevue Teatret er en markant kulturinstitution i Gentofte Kommune med en unik placering og en fantastisk arkitektur.Det forpligter, og derfor glæder det mig, at Bellevue Teatret får en teaterdirektør med solid erfaring, der både kan styrke Bellevue Teatret som professionelt producerende teater og udvikle lokalt forankrede kulturtilbud«. thyge.

Slushice for voksneSommermode: I øvrigt bliver frossen rosé det helt store hit denne sommer.Det skriver magasinet Euroman, der plejer at vide den slags. Magasinet citerer Ted Dako, der er medindehaver af cocktailcateringfirmaet "We Got Spirit", som selv har eksperimenteret med at lave drinken til nogle arrangementer: »Jeg tror, frosé kommer til Danmark i år. Det kunne godt gå hen at blive en trend. Danskerne elsker rosévinen, og det er meget forfriskende at drikke den som sådan en voksen-slushice om sommeren. Den er også nem at lave. Det eneste, den kræver, er en slushice-maskine,« siger Ted Dako.Bar Primi i New York menes at have været first mover på den såkaldte frosé, og barchefen dér har forklaret tilblivelsen med ordene. »Nogen sagde noget i retning af; "mand, det er rosésæson, hvad skal vi finde på?" Så jeg tænkte, hvad med at vi bare hælder en masse rosé i maskinen og ser, om det bliver til is. Så det gjorde vi.«.Fernet Branca og tarteletterRock-kost: Den dansk-tyrkiske kok Umut Ra Sakarya simpelthen knuselsker svinekød og gammeldags, borgerlig dansk mad, hvad hans gæster på grillbaren "Grisen" på Nørrebro længe har vidst. På hans nyåbnede Guldkroen kan - lokale som tilrejsende - koncertgæster med hang til Guns &amp; Roses tirsdag den 27. juni købe en særlig menu med Fernet Branca som aperitif, fulgt af tarteletter (tre stk., selvfølgelig), wienerschnitzel og Irish Coffee med dobbelt væge til slut. Fra Guldkroen i Fredensgade på Nørrebro til Parken på Østerbro, hvor koncerten afholdes, er der normalt godt et kvarters gang, men det varer muligvis lidt længere, hvis man har siddet med ved bordet.Rosé på RoskildeFestivin: Der er rødvin, og der er hvidvin, og når man blander de to, får man rosé - det ved vi fra Rytteriet. Men gæsterne på Roskilde Festival har hidtil selv måttet stå for at blande, hvis de ville nyde kold rosé af papdunke på pladsen. Det bliver der lavet om på i år, meddeler festivalen, der forklarer, at det har været svært at finde en passende rosé, der kunne leve op til festivalens skrappe krav til bæredygtighed, økologi og emballage. Det er nu løst, og rosé vil kunne købes i papkarton - naturligvis 100 procent økologisk og i øvrigt fra Spanien. Til gengæld forsvinder rødvin ud af sortimentet.

Efter 12 år som topchef for Lauritz.com har Mette Rode Sundstrøm valgt at sige sin stilling op, blot ni måneder efter auktionshuset gik på børsen.Ifølge meddelelsen fra Lauritz.com har den mangeårige topchef selv valgt at stoppe. Det fremgår ikke af meddelelsen fra Lauritz. com, præcist hvorfor hun vælger at træde tilbage.På vej væk fra topjobbet i Lauritz.com modtager Mette Rode Sundstrøm en særlig tak fra sin mand, Bengt Sundstrøm, som er bestyrelsesformand i Lauritz.com. Han forklarer, at den snart forhenværende topchef har »gjort et fantastisk arbejde« i Lauritz.com.Mette Rode Sundstrøm fortsætter, indtil hendes afløser er fundet.Det er herefter planen, at hun skal fortsætte i Lauritz. coms bestyrelse.Netop den tætte forbindelse mellem auktionshusets direktør og bestyrelse har gentagne gange været udsat for hård kritik. Især har Dansk Aktionærforening igen og igen under streget, at relationen mellem auktionshusets to øverste aktører er alt for tæt.Med Mette Rode Sundstrøms overgang fra direktør til menigt medlem af bestyrelsen kan Lauritz.com tage brodden af den vedvarende kritik af selskabets ledelsesforhold, lyder det fra Otto Friedrichsen, der er aktiestrateg i Formuepleje.»Lauritz.com har haft den ledelsesmæssige udfordring, at Mette Sundstrøm som direktør er gift med Bengt Sundstrøm, som er bestyrelsesformand.Det er selvfølgelig noget, som investorerne bør notere sig. Jeg tror, at en af årsagerne til, at der bliver skiftet ud i ledelsen, er, at Lauritz.com i vid udstrækning får løst den problemstilling,« siger Otto Friedrichsen.Selv om Mette Rode Sundstrøm fortsat vil have en ledelsesrolle i Lauritz. com, er hendes kommende opgave som bestyrelsesmedlem langt fra så problematisk som hendes nuværende titel som administrerende direktør, mener aktiestrategen.»Vi har set flere andre eksempler på, at familiemedlemmer sidder i den samme bestyrelse. Det er i sig selv ikke så unormalt, men det er selvfølgelig et forhold, man skal være opmærksom på. Man skal huske på, at bestyrelsen i Lauritz.com består af en række medlemmer, hvor hun selvfølgelig kommer til at indgå på lige fod med de øvrige bestyrelsesmedlemmer,« siger Otto Friedrichsen.Lauritz.com var igennem en særdeles turbulent børsnotering i juni 2016, der i første omgang blev udskudt i sidste øjeblik. Få uger senere landede det omdiskuterede auktionshus så alligevel på børsen i Stockholm til en noget lavere pris.Det har dog været en gedigen aktienedtur for forretningsparret Mette Rode og Bengt Sundstrøm, der har set selskabets aktiekurs rasle ned.Bl. a. har auktionshuset store problemer med en nedslidt lagerejendom på Østerbro, der skal renoveres for et stort millionbeløb, som Berlingske Business tidligere har beskrevet.Derudover tynges selskabets pengekasse hvert år af en 20 mio.kroner stor renteregning på Lauritz.coms obligationslån i Sverige.Derudover har flere af Lauritz.coms partnere i selskabet haft økonomiske vanskeligheder.I midten af februar overtog Lauritz.com derfor den nødlidende partner Ztuff, der står bag Lauritz.thmo@berlingske.dk jakc@berlingske.dk 
Efter 12 år som administrerende direktør i auktionshuset Lauritz.com forlader Mette Rode Sundstrøm sin stilling. Det fremgår af en meddelelse fra Lauritz.com. Ifølge auktionshuset har Mette Rode Sundstrøm selv valgt at sige op.
RENOVERING Bygherrerne opnår ikke altid de ønskede besparelser ved en energirenovering.Det er et af de aspekter, der kommer i fokus, når energirenoveringer kommer under lup på den første udgave af Ejendomsmessen, der åbner på onsdag i Bella Center i København.Projektet " Reelle energibesparelser ved energirenovering af etagebyggeri" ved Teknologisk Institut har undersøgt, hvorfor de forventede energibesparelser ikke altid opnås.Vagn Holk Lauridsen, der er Sektionsleder på Teknologisk Institut, leder projektet, der har gennemført en gennemgribende kortlægning og dokumentation af før og efter-situationen og en registrering af byggeprocessen i syv energirenoverede ejendomme.Data er blevet grundigt analyseret for besvarelse af det vigtige spørgsmål.Han vil på Ejendomsmessen præsentere projektet, som har sat fokus på vigtige udfordringer ved omfattende renoveringsprocesser i forbindelse med energirenovering.Lejernes adfærdEt andet aspekt ved energirenoveringer er lejernes holdninger og adfærd Graves Simonsen, der er projektchef og arkitekt i Bygherreforeningen, fortæller på Ejendomsmessen om lejeres holdninger og adfærd ved energirenoveringer, fordi netop lejernes adfærd er afgørende for udlejerens udbytte af energiinvesteringerne.Udlejeren får nemlig ikke det ønskede resultat, hvis det samlede energiforbrug forbliver uændret. Og stiger det, fordi den ønskede energibesparelse efter en renovering er vekslet til komfortforbedringer, opnår udlejeren heller ikke det optimale resultat.Lejernes efterfølgende adfærd har derfor stor betydning for, hvordan det samlede energiregnskab ser ud, efter en ejendom eller lejebolig er blevet energioptimeret i forbindelse med renovering.For lejerne er det vigtigt at de kender huslejen. For udlejerne er det vigtigt at budgettet for investeringer holder vand.Indeklima efter renovering Endelig ser professor i sundhed i byggeriet på Aalborg Universitet Lars Gunnarsen ved et seminar på sammenhængen mellem energirenoveringer og indeklimaets kvalitet.Lars Gunnarsen og hans kolleger har undersøgt renoveringen af flere hundrede boliger, og hvorvidt energieffektivitet og indeklimakvalitet er modsætninger eller begge kan eksistere og leve godt.Projektet har undersøgt indeklimaets kvalitet efter renovering af et rækkehusområde, af en boligforening på Østerbro og af en udlejningsejendom.brahe.SeminarerOnsdag 29. marts 10.30-11.15 Lars Gunnarsen. Professor i sundhed i byggeriet ved Statens Byggeforskningsinstitut på Aalborg Universitet, København: " Indeklimaets kvalitet efter renovering for bedre energieffektivitet i boliger" Onsdag 29. marts 11.45-12.30 Vagn Holk Lauridsen. Sektionsleder Energieffektivisering &amp; Ventilation Teknologisk Institut: " Reelle energibesparelser ved renovering" Torsdag 30. marts 9.15-10.00 Graves Simonsen. Projektchef, arkitekt MAA, Bygherreforeningen: " Lejeres holdninger og adfærd ved energirenovering" Det fulde program over seminarer og aktiviteter på Ejendomsmessen kan findes på http:// www.easyfairs.com/ da/ ejendomsmessensikkerhed-2017/ ejendomsmessen-2017/.
Teknologisk Institut og Bygherreforeningen er blandt oplægsholderne, når de nyeste resultater inden for energirenoveringer præsenteres på Ejendomsmessen.
Der har gennem de sidste 10 år spredt sig en ny kostepidemi i form af glutenhysteri. Det er en form for madstress, hvor man uden reelt god grund undgår gluten på fanatisk vis.Glutenhysteri er særligt udbredt på Østerbro i København (hvor jeg selv bor) og i store dele af Nordsjælland. Lidelsen rammer især kvinder i 30' erne, og den smitter fra mor til barn.KERNESYMPTOMET I GLUTENHYSTERI er, at man tilskriver alle helbredsmæssige og eksistentielle problemer til indtagelsen af et protein (gluten) fra kornprodukter. Gluten er opbygget af proteinerne gliadin og glutenin, og de er videre opbygget af aminosyrer. Patienter med glutenhysteri ønsker ofte samtidig at indtage unødvendigt store mængder protein, hvilket skaber et paradoks i denne spiseforstyrrelse.Gluten findes især i hvede, rug og byg.DET ER VIGTIGT at skelne mellem glutenhysteri og glutenallergi. Glutenallergi er cøliaki, som er en genetisk betinget allergisk sygdom. Cirka 1 ud af 200 danskere har glutenallergi og skal derfor undgå gluten. De typiske symptomer på glutenallergi er fordøjelsesproblemer såsom diarré, men glutenallergi kan også give problemer andre steder i kroppen, bl. a. i huden. Når en glutenallergiker undgår glutenholdige fødevarer, så er det ikke glutenhysteri. Gå til lægen, hvis du mistænker dig selv for at have glutenallergi og få det undersøgt ordentligt.DER ER FLERE sundhedsmæssige problemer ved glutenhysteri: DU GÅR GLIP af de gode aminosyrer i gluten.DU KOMMER LET til at spise for lidt fuldkorn, når du spiser glutenfrit.DU UNDGÅR AT finde ud af, hvad det reelt er, du ikke kan tåle, f. eks. mælk eller stress.DU FÅR MADSTRESS, og det forværrer dine problemer, hvis den fundamentale årsag er stress.DU BLIVER IRRITERENDE at være sammen med.HVIS DU GERNE vil ud af din glutenhysteri, så er du velkommen til at booke en tid til holistisk kostvejledning hos mig. Hvis du har en veninde, der døjer med glutenhysteri, så send denne artikel til hende. Vær dog opmærksom på, at veninder kan være irriterende af andre årsager end glutenhysteri.VEJEN UD AF glutenhysteri omfatter mindful spisning, hvor du øver dig på at være mindful med dine tanker og følelser om gluten samt dine kropsfornemmelser.VEJEN UD BESTÅR også i at foretage konkrete eksperimenter, hvor du spiser noget andet, end du plejer. Du kan bruge samme metode til at finde frem til, hvad det præcis er, du ikke kan tåle. Måske er du overfølsom overfor tanken om, at du er overfølsom overfor gluten? Kuren består derfor i at få en ny overbevisning om, at du sagtens kan tåle at spise gluten, indtil det modsatte er bevist. Du kan så ved hjælp af mindfulness praktisere fuld accept af de automatiske, glutenhysteriske tanker og følelser, mens du spiser din rugbrødsmad. Måske er det hele bare tanker? Per Brændgaard. selvstændig ernæringsrådgiver, sundhedscoach.'' Hvis du har en veninde, der døjer med glutenhysteri, så send denne artikel til hende. Vær dog opmærksom på, at veninder kan være irriterende af andre årsager end glutenhysteri.
 KLUMME Glutenallergi er en genetisk betinget allergisk sygdom. Glutenhysteri er problematisk og udbredt blandt kvinder i 30' erne.
Mens en 18-årig albaner bliver stillet for retten for et brutalt hjemmerøveri og mordforsøg på en 69-årig cykelhandler fra Østerbro i København, er to medgerningsmænd stadig på fri fod.Den ene er ukendt, mens politiet har identificeret den anden hjemmerøver som en 34-årig makedoner. Han opholder sig på fri fod i Makedonien, som afviser at udlevere ham til Danmark, fordi Makedonien aldrig udleverer egne statsborgere til retsforfølgelse i andre lande.Den 34-årige er internationalt efterlyst med fængslingskendelse, og politiets eneste håb er nu, at han på et tidspunkt rejser til et andet land og bliver anholdt der, så han kan blive udleveret til Danmark.- Det er vilkårene, når der ikke er en udleveringsaftale.Vi har været i kontakt med Makedonien, men de udleverer ikke egne statsborgere, siger efterforskningsleder Hans Erik Raben.Det var den 34-årige makedoner, der ifølge tiltalen i sagen opfordrede den 18-årige albaner til at dræbe cykelhandleren under hjemmerøveriet, som skete 27. februar sidste år mellem klokken 8 og 8.40, da cykelhandleren kom hjem efter at have luftet sin hund.Røverne slap væk med guldsmykker, guldure, kontanter, mobil og to computere til samlet værdi på cirka 95.000 kr.Brud på strubehovedet- Slå ham ihjel, sagde den 34-årige til sin kumpan, hvorefter røverne i fællesskab trådte den 69-årige på halsen, så han fik to brud på strubehovedet, blev slået og sparket, fik flere slag i hovedet med et koben og blev stukket med en kniv i skulderen, venstre underarm og venstre lår.Så efterlod røverne den 69-årige bundet, hjælpeløs, bevidstløs og i livsfare. Efter operation og en kritisk periode overlevede cykelhandleren de voldsomme kvæstelser.Ifølge tiltalen blev den 18-årige og den 34-årige kørt til Østerbrogade af den tredje ukendte person. Maskeret trængte de to røvere ind i lejligheden medbringende snor, en kniv og et koben og råbte ' røveri'.Kørt væk af den ukendteDe bandt cykelhandleren og rodede lejligheden igennem efter værdier, før de forsøgte at dræbe offeret.Hjemmerøverne blev fanget på video-overvågning efter røveriet, og de blev igen samlet op af den ukendte tredje mand.Politiet fik sporet den 18-årige albaner til Sverige, hvor han blev anholdt 4. maj sidste år og senere udleveret til Danmark.Imens var den 34-årige makedoner rejst hjem til sikkerheden i Makedonien. Politiet står uden spor af tredjemanden.Den 18-årige albaner stilles for et nævningeting 12.februar i Københavns Byret.Han nægter sig skyldig.js@eb.dk Vi har været i kontakt med Makedonien, men de udleverer ikke egne statsborgere.
Kan ikke blive udleveret til Danmark.
Ufrivillig tyndhed er et overset problem i Danmark.VI HØRER KUN om overvægt og slankeguides, især i januar. Men mange kvinder og mænd i Danmark ønsker faktisk at tage på, og de har svært ved det.ENDNU FLERE OPLEVER sig som tykke, uden de reelt vejer for meget. De har ikke brug for en ny slankeguide. De har derimod brug for en tykkeguide, der lærer dem at være glade for de naturlige fedtdepoter.HER ER DEN så: Danmarks første tykkeguide med tre effektive råd.1. FEDT ER FEDT! DETTE RÅD BESTÅR egentlig af to råd: Fedt er fedt forstået som, at fedt bare er fedt i form af energidepoter i kroppen. Hvis du ligger andet i det, så er det tanker om fedt. Tanker om fedt er ikke fedt.ØV DIG PÅ den måde i at være mindful med fedt.Fedt er fedt kan også forstås som, at det er sundt og lækkert at have fedt på kroppen.FORSKNINGEN TALER HER sit klare sprog: Det er sundt at kunne lagre overskydende kalorier som fedt (ellers ville man hurtigt blive syg), fedtdepoterne danner livsvigtige hormoner, fedtdepoterne gør ingen skade, så længe de ikke er for store (og de skal være ret store, før de er for store rent fysiologisk, så længe du holder dig nogenlunde fysisk aktiv), og så foretrækker de fleste mænd kvinder med former fremfor kvinder uden former (og former kræver fedt).SÅ LAD OS alle råbe i kor: FEDT ER FEDT!2. SPIS DIG TYK OG SUND EN KALORIE ER en kalorie, men kalorierne i nogle madvarer virker bedre end andre, hvis du vil være tyk på den sunde måde.DE BEDSTE KALORIER får du fra madvarer, der ikke mætter for meget pr. kalorie, og som samtidig indeholder en masse sunde næringsstoffer.Her er nogle eksempler på mad-og drikkevarer, der giver fed næring: frisk frugt, tørret frugt, nødder, fuldkornsbrød, havregryn, smoothie, juice, kokos, olivenolie og rapsolie.PLANTEBASERET KOST ER i det hele taget velegnet, hvis du vil spise dig tyk på en sund måde. Men lad være med at spise for mange grøntsager.3. KRAM med EN, DER NYDER DIN KROP KRAMNING ER EN eminent metode til at lære at nyde og elske sin krop, som den er. Det kræver blot, at du finder en, der nyder din krop, som den er. Med hofter, maver, bryster, tigerstriber og det hele.NÅR DU MÆRKER, at din krammeven virkelig nyder din krop, som den er, så vil det hen ad vejen smitte af på dig, så du selv begynder at nyde din krop, som den er.KRAMMETERAPI VIRKER BEDST, hvis I ligger og krammer i mindst 10 minutter ad gangen, mindst tre gange om ugen og uden at snakke eller gøre andet imens.I SKAL BARE mærke hinandens kroppe og synke ned i en dyb, helende kropsro. Det virker også bedst, hvis I beholder tøjet på og lader være med at have sex.Per Brændgaard er selvstændig slankecoach, tykkecoach og krammeterapeut med base på Østerbro i København.'' Krammeterapi virker bedst, hvis I ligger og krammer i mindst 10 minutter ad gangen.
Drømmer du også om at blive tyk og glad? Så lad dine nytårsforsætter inspirere af denne tykkeguide. KLUMME.
Det var et umage makkerpar bestående af Ole Birk Olesen (LA) og Morten Kabell (EL) - regeringens liberale tra-fik-, bygnings-og boligminister samt Københavns røde teknik-og miljøborgmester - der i går stod for at klippe den røde snor over og officielt indvie Københavns nyeste omfartsvej, Nordhavnsvej.»Det er værd at bemærke, at vejen ikke kun vil føre bilerne ud af byen - som venstrefløjen ofte ynder at fremhæve - men at vejen også vil føre biler ind i byen,« sagde Ole Birk Olesen blandt andet i sin tale, hvor han også nævnte ideen om Nordhavnsvej som en del af en fremtidig østlig ringvej rundt om København.Morten Kabell fortalte, at han længe har set frem til dagen, og han lagde i sin tale vægt på, at knap 15.000 bilister fremover vil blive ledt uden om Østerbro og ud på den nye vejstrækning.Fremover skal op mod 30.000 biler hver dag køre på strækningen, men ved åbningen var københavnerne inviteret til at prøvekøre strækningen på cykel for første og eneste gang nogensinde.Og københavnerne tog i den grad imod invitationen.De fremmødte stod i alenlange køer, blot for at komme ned på vejen med deres cykler, og da avisens udsendte forlod området, strømmede det stadig til med cykelglade og nysgerrige gæster.En markant begivenhedBlandt de allerførste cyklister, der prøvekørte tunnelen, var Erik Darre, der er pensioneret klinikchef fra Rigshospitalet. Han kommer ikke selv til at gøre brug af den færdige tunnel, da han sjældent kører i bil.Alligevel mener han, at åbningen er en stor begivenhed for byen, som han gerne vil være med til at markere: »Det vil jo give bedre plads på cykelstierne og gøre trafikken i København mere sikker. Så jeg synes, det er en god idé.« Til trods for nattens friske snelag og medfølgende glatte vejføre blev gennemkørslen af tunnellen dog gennemført uden større dramatik.Midt imellem de mange ivrige fremmødte var blandt andet den tidligere minister Bertel Haarder (V), der spændt ventede på sin tur til at prøvekøre tunnellen.Hvad har lokket dig herud i vinterkulden? »Jeg er kommet herud, fordi jeg vinterbader nede ved Svanemøllen Bugt. Det vil sige, at jeg har kigget på den nye tunnel hver morgen ved syvtiden. Når man nu denne ene gang kan cykle gennem den, så vil jeg da gerne prøve det.« Ifølge Bertel Haarder er det på tide, at København får en ordentlig tunnel, der kan aflaste den tætte trafik på Øster Allé.»Så håber jeg bare, at teknik-og miljøborgmesteren ikke får den idé, at man nu skal genere bilerne endnu mere i resten af byen,« tilføjer han.Tunnellen og den nye vejstrækning er Københavns Kommunes største anlægsprojekt nogensinde og har kostet over 2,5 milliarder kroner.sifh@berlingske.dk 
I går formiddag valfartede københavnerne til området ved Svanemøllen for at se Ole Birk Olesen (LA) og Morten Kabell (EL) indvie byens nyeste tunnel ved.
Mine børn er nærmest voksne.Johanna er myndig, går i 3. g og er gråhåret (måske mere kemi end alder, men alligevel) og har denne søndag travlt med Operation Dagsværk.Christian er snart 20 centimeter højere end mig og går rundt for nedrullede gardiner og afprøver noget nyt camouflagetøj og antiduggende briller fra Taiwan til brug på airsoftbanen, hvor de skyder hinanden med plastkugler.Og hvad så med mig? Ja, jeg har sammen med to andre fædre i Komponistkvarteret på ydre Østerbro i København lavet et lille juleorkester. Så nu kommer vi efter en sidste febril øver - der skal altid være nerver på, når man skal optræde, ellers er der noget galt - trækkende med hver vores roma-vogn.I de ramponerede cykelvogne med solblegede kalecher, som ungerne tidligere sad i, har vi forstærkere, mikrofonstativer og guitarer, fordi vi skal spille i Weysesgade for små glade julegrise og deres gløggdrikkende forældre til det årlige marked.Ja, vi ligner hjemløse. Og ja, jeg erkender, det er en smule sølle, at tre mænd midt i 50' erne ikke har noget mere fornuftigt at gøre på en kold og regnvåd søndag end at drysse omkring med deres vogne, som landevejsridderne, de såkaldte sprittere, gjorde i gamle dage. Men det ændrer ikke ved, at vi sørme sagtens stadig kan slå ud med armene og underholde, hvis nogen spørger os. Selv hvis ingen spørger, kommer vi alligevel.Så der sidder vi - Don Martin, Kaptajn Kim og jeg - på klapstole og hævder, at vi er fædre i kvarteret, og at vi derfor har lov til at spille. Selv om noderne blæser om ørerne på os, og fingrene fryser fast til gribebrættet midt i en akkord. Pyt, det er der ingen, der hører, når julemanden kommer med sin autoritet og ryster rytmeægget til ' Jingle Bells'.Heldigvis har julemanden et større lager af den udmærkede grønne chartreuse, som han gerne byder af i pausen, og som han med nogen besvær selv lister ind bag sit vatskæg.Så da en flok små piger og en enkelt dreng i hvide lagner og stearinlys skridter gaden af med Lucia, højre-venstre-stå, venstre-højre-stå, føler jeg mig pludselig som en rigtig far igen. Bare uden egne børn.Så nu overvejer jeg, om en dagplejetjans kunne være min exitplan fra værestedet inde på Rådhuspladsen. Tre figenmadspisende minimennesker i gulgrønne refleksveste, som skal til afrikansk dans i Krudttønden. Inden vi skal hjem, ud af flyverdragterne og forme fimoler.»I er alle sammen mine børn«, mumler jeg for mig selv, mens chartreusen løber ned ad mundvigene. Og i det øjeblik går det op for mig, at far ikke er en beskyttet titel, der kræver dna-bevis. Faktisk kræver det ikke engang, at man selv har børn. Bare man har kærlighed. Og chartreuse.En gang far, altid far. Den far, der ler sidst, ler bedst. Ho, ho, ho.per.munch@pol.dk Fakta: KLUMME Anden halvlegPer Munch skriver om at være 50+ og spærret ind i en midaldrende mands krop, job og familiesituation.WWW Læs tidligere klummer på politiken.dk/tema/andenhalvleg.
1. KLUMME I ADVENT Trods fraværende børn kan man stadig spille farkortet og drikke grøn chartreuse med julemanden.
På Østerbro i København sidder Jørgen Elmeskov som direktør for Danmarks Statistik (DST), og Elmeskov er dermed chef for en af de offentlige myndigheder, som cheferne ude i de mindre virksomheder synes er mest tidkrævende og mest frustrerende at skulle lave indberetninger til. "Vi ved godt, at vi er en irritation for virksomhederne," siger Jørgen Elmeskov. 

U dlændingepolitik er øretævernes holdeplads. Det kan Claes Nilas, der fylder 60 år den 30.april, om nogen skrive under på.Ikke færre end to skandalesager har den erfarne embedsmand været tæt på - den første gik han fri af, den anden sendte ham midlertidigt hjem fritaget for tjeneste.Claes Nilas blev efter endt juraeksamen i 1980 ansat i Justitsministeriet. 13 år blev det til i Slotsholmsgade, blandt andet som ministersekretær for den konservative justitsminister Erik Ninn-Hansen. Det var i den periode, hvor tamilsagen udviklede sig.Den endte med at koste Ninn Hansen en betinget fængselsstraf ved en rigsretssag.Nilas slap uplettet.Efter årene i Justitsministeriet rykkede Claes Nilas til Indenrigsministeriet, men det blev til et kort ophold, for snart var det tilbage til udlændingeområdet - denne gang som direktør i Udlændingestyrelsen fra 1995 til 2000.Herefter holdt Claes Nilas igen pause fra det farefulde område, indtil han i 2005 blev departementschef i Ministeriet for Flygtninge, Indvandrere og Integration.Statsløse palæstinensere Her var det sagen om de statsløse palæstinensere, der ramte ham. 50 palæstinensere havde ikke fået deres ønske om dansk statsborgerskab behandlet fra 2008 til 2010. I den periode var Nilas departementschef, og i 2015 kom den såkaldte Statsløsekommission frem til, at han ikke havde opfyldt sin pligt til at rådgive og advare daværende integrationsminister Birthe Rønn Hornbech.Det betød i første omgang et farvel til jobbet i Integrationsministeriet.Et halvt år efter var han imidlertid tilbage - nu som kommitteret (afdelingsleder uden stab, red.) i Styrelsen for International Rekruttering og Integration.Lærte at handle ind Claes Nilas er gennem årene blevet beskrevet som en ualmindelig dygtig embedsmand med politisk tæft og ikke mindst et godt humør.Selv har han fortalt om en opvækst på Østerbro i København, der i perioder var problematisk. Som otteårig døde hans far, og hans mor havde efterfølgende svært ved at få hverdagen til at hænge sammen.»Men det gjorde, at jeg meget tidligt lærte at tage ansvar for mig selv. Jeg købte ind, lavede mad, og nogle gange måtte jeg ned at betale regningerne - ting, som andre først lærer langt senere i livet,« har han tidligere fortalt.Claes Nilas er gift med Lise-Lotte Nilas, der er statsadvokat for København og Bornholm. / ritzau/ Claes Nilas, embedsmand, København.
Tamiler og statsløse palæstinensere. Claes Nilas er lig med udlændingepolitik. Den 30. april fylder han 60 år. Han beskrives som en dygtig og vellidt embedsmand.
Enhver sommer skal have sin debat. I år har eliten måttet holde for. Men det har ikke været om glæden ved eliten f. eks. ved sportsstjernernes resultater eller glæden over, at nogle havde arbejdet sig op til at blive virkelig kompetente med andre ord til at blive elite.Næh, nu var det skidt at være elite. Noget med dem i København, som var eliten modsat dem i provinsen, der ikke var det. Værst var det med dem, der boede på Østerbro i København! Debatten fik sit eget forvrøvlede forløb, hvor ingen havde lyst til at fortælle, at det var partiet Venstre, der med kommunalreformen ødelagde velfungerende enheder i provinsen: Skoler, uddannelsesinstitutioner, sygehuse, biblioteker, politistationer, brandstationer, købmænd med meget mere. Alt det, der fik provinsen eller udkantsdanmark, som det hedder i dag, til at leve. I stedet blev det en diskussion om, at det var elitens skyld, og den ene politiker efter den anden fraskrev sig at være elite. Sjovt nok var der heller ingen af dem, der fortalte, hvad det var, der var sket med Venstres store reformer.Det er ikke længe siden, jeg selv erklærede, at jeg var elite-feminist, men der var ikke trængsel om at tilhøre eliten i denne sommer. Selvfølgelig tilhører jeg selv eliten, og det har jeg det fint med og mener ovenikøbet, at det forpligter at være elite.Det saglige udgangspunkt for debatten blev leveret af det socialdemokratiske medlem af Folketinget Kaare Dybvad, men han var ude i et helt anderledes alvorligt ærinde med sin vedkommende bog ' De lærdes tyranni'.En af pointerne her var, at der var alt for lille fokus på de faglige uddannelser og produktionen i det hele taget - også den i den offentlige sektor. Det var et sundt opgør med alle dem, der selv mente, at de tilhørte den kreative klasse, og dem der ikke bekymrede sig om alle de andre.Og der er grund til bekymring.Lige som mange andre højtindustrialiserede lande bliver forskellene mellem de højtlønnede og dem, der ikke får nogen løn, alt for stor - og den er stigende. Produktionen og arbejdskraften negligeres, lige som den offentlige sektors servicemedarbejdere næsten kun skal forholde sig til, at der skal skæres ned på deres arbejdsplads, og de selv skal bruge mere og mere tid på dokumentation, hvis de ikke bliver fyret, som resultat af besparelser. De er slet ikke i fokus i den offentlig debat.Der er brug for den reelle diskussion, som Kåre Dybvad startede, og der er brug for ændringer i politikken, så Danmark i langt højere grad får alle med.Og så kan alt vrøvlet om elite godt pakkes ned. Det er slet ikke der, problemet ligger, og det er slet ikke der, der mangler politisk opmærksomhed og løsninger.Det er slet ikke der, problemet ligger.
Opinionen Læs mere på ekstrabladet.dk/opionionen.
Elisabeth Feder har i snart mange år været en af landets førende jordemødre.Helt præcist 50 år inden for jordemoderfaget blev det til, inden hun gik på pension i sommeren 2012.Blandt andet flere år som jordemoder og forstander for jordemoderskolen i Aalborg, siden som overjordemoder og chefjordemoder på Gentofte Hospital og 2011-2012 som sundhedsfaglig konsulent i Region Hovedstaden.Hun blev efter tre år på jordemoderskolen færdiguddannet som jordemoder ved Rigshospitalet i 1965, hvor hun efterfølgende fik fast ansættelse.I 1967 blev hun instruktionsjordemoder ved Danmarks Jordemoderskole i København, og fra oktober samme år tog hun til Israel, hvor hun arbejdede som jordemoder i halvandet år.Efter hjemkomsten til Danmark i 1969 fortsatte hun på Rigshospitalet og derefter på Gentofte Hospital, indtil hun i 1973 flyttede til Aalborg, hvor hun arbejdede som jordemoder og senere som forstander for jordemoderskolen frem til 1981. Efter at have været medansvarlig for planlægningen og opførelsen af den første jordemoderskole uden for København, Danmarks Jordemoderskole i Aalborg, hvor hun som forstander forestod tilrettelæggelsen af såvel administration, økonomi, fysiske rammer, personale samt pædagogisk indhold af skolen, overtog hun i 1981 stillingen som overjordemoder på Gentofte Hospital.I 1984 var hun initiativtager og primus motor sammen med en håndfuld læger og kolleger i forbindelse med indførelsen af vandfødsler i Danmark. Her blev Gentofte Hospital det første sygehus i Danmark, hvor vandfødsler blev gennemført, og det skabte overskrifter i aviser og på tv i såvel ind-som udland - selv CNN var på banen. I dag er vand som smertelindring indført på mange fødesteder i Danmark.I de følgende år brugte Elisabeth Feder mange kræfter på at udvikle forskellige alternative fødselsmetoder.Hun var den første, der fik gennemført et projekt med zoneterapi i forbindelse med fødsler, og senere blev også brugen af akupunktur indført på sygehuset.I 1990' erne arbejdede hun for at etablere en fødeklinik på Amtssygehuset i Gentofte.Dette blev en realitet i 1996, hvor klinikken som den eneste i København kunne tilbyde både graviditetsundersøgelser, fødsel og barselsophold i samme enhed.I 1998 fik hun ansættelse som chefjordemoder på sygehuset, en stilling hun bestred, indtil hele fødeafdelingen på hospitalet lukkede i 2011.Derefter blev hun ansat som sundhedsfaglig konsulent i Region Hovedstaden, hvor hendes primære opgave blev at implementere den politisk vedtagne fødeplan for regionen.I sin fritid arbejdede Elisabeth Feder, der bor i Charlottenlund, som sundhedsfaglig konsulent i Patientklagenævnet, hvor hun har gennemgået mange hundrede sager, hvor jordemødre har været involveret.Derudover blev fritiden også brugt på bestyrelsesposter i Det Mosaiske Troessamfund, blandt andet som medlem af repræsentantskabet, skolebestyrelsen, Dansk-Jødisk Museum og gennem 16 år som formand for de jødiske plejehjem i København.Elisabet Feder var primus motor i oprettelsen af et nybygget plejehjem og dagcenter for ældre jøder, Deborah Centret på Østerbro.Elisabeth Feder har været giftmed teaterinstruktør og tidligere teaterchef Leon Feder, som døde i 2013. De har to voksne børn, og i dag går en stor del af Elisabeths tid med at passe fire små børnebørn.75-årsdagen fejres med børn, svigerbørn og børnebørn.navne@k.dk 
portræt Chefjordemoder Elisabeth Feder fylder 75 år i dag. Hun har i årtier gået forrest for at forbedre fødevilkårene på flere af landets hospitaler ved blandt andet at tilbyde alternative former for smertelindring.
Det skal være slut med klamme toiletter, surt indeklima og dårlige lokaleforhold på de københavnske skoler.En enig borgerrepræsentation har tirsdag præsenteret en aftale, der indebærer renovering af otte skoler i København for samlet 534 millioner kroner.Der er sat penge af til en såkaldt helhedsrenovering af Blågårds Skole, Korsager Skole, Nørre Fælled Skole, Sankt Annæ Folkeskole og Skolen i Peder Vedels Gade. Samtidig indbefatter aftalen mindre omfattende renoveringer på Fensmark Skolen, Øresundsskolen og Frejaskolen.Hermed er 60 ud af 61 skoler i København bragt op til ordentlig standard gennem investeringer på i alt 4,2 mia. kr. de sidste ti år, fremhæver overborgmester Frank Jensen (S).Den sidste skole er Heibergskolen på Østerbro, og partierne i Københavns Borgerrepræsentation er enige om at finde penge til den ved efterårets budgetforhandlinger. Frank Jensen fremhæver, at aftalen i høj grad dækker de ønsker, man ikke fandt penge til i de seneste budgetforhandlinger.»Der er jo ønsker nok, men øverst som mærkesag gennem de seneste ti år har for mig været at få Københavns skoler renoveret. Det har været et maratonløb, men inden for en kort årrækker vil alle københavnske folkeskoler leve op til de krav, elever og forældre med rette kan stille til dem,« siger overborgmesteren.Det er alle Borgerrepræsentationens partier og medlemmer, der står bage aftalen »Skole-og renoveringspakke 2017 - Klar til flere københavnere«, som henter pengene i det, der kaldes »Overførselssagen«. Den består af overskuddet fra 2016-regnskabet -uforbrugte midler på i alt 695,8 mio. kr., samt indtægter fra salg af ejendomme - 270,9 mio. kr.- hvor de sidste dog er øremærket vedligeholdelse rundt om i byen.Folketallet i hovedstaden stiger i disse år med omkring 1.000 nye københavnere om måneden. Det giver flere børn og mere pres på både skoler og idrætsfaciliteter. Derfor rummer skolepakken også penge til at købe en grund til en ny skole og svømmehal i Ørestaden, til planlægning af en ny skole og idrætshal i Holmbladsgade, en udvidelse af Skolen ved Sundet med bl. a. madskole og til udvidelse af Guldberg Skole. Endelig er der også penge til at planlægge en ny idrætshal i Sydhavn Skole.Ud over skolerne er der også faldet penge af til blandt andet medfi-nansiering af køkkener på tre af kommunens plejecentre, en million til at udvide Støjvagtens åbningstider, så der kan føres mere tilsyn med støj i nattelivet og 1,9 mio. kr. til belysning langs Øresundsstien i Amager Strandpark.ic@berlingske.dk 

Da hele debatten om DR's såkaldte ' røde lejesvende' var på sit højeste i begyndelsen af 1970' erne, betalte Carsten Clante prisen for sin politiske orientering til venstre for midten.Han blev simpelthen fyret, selv om han var både dygtig og flittig. Så i en årrække måtte danske radiolyttere undvære hans velmodulerede stemme og udsøgte formuleringsevne i æteren; til gengæld nød eleverne på Vallensbæk Statsskole godt af hans pædagogiske evner og store viden i fagene tysk og dansk, indtil han vendte tilbage til DR i midten af 1980' erne, hvor han frem til pensioneringen i 2004 anmeldte, causerede og orienterede i diverse sammenhænge, i de seneste år først og fremmest ' Kulturnyt', som han var en drivende kraft i oprettelsen af.Carsten Clante blev født på Østerbro i 1930' ernes kriseramte København. Efter studentereksamen læste han tysk og dansk på Københavns Universitet, og i 1962 blev han cand. mag. med speciale i den unge Henrik Pontoppidan og dennes sociale digtning. Som så mange andre fra sin generation fascineredes han af kommunismen og var i mange år medlem af Danmarks Kommunistiske Parti. Hans og partiets veje skiltes imidlertid i 1982, da han sammen med et antal andre fremtrædende DKP'ere meldte sig ud i protest med det endnu Moskva-tro partis begrædelige kulturpolitik.Inden han oprindeligt kom til DR som programsekretær, fungerede han også som gymnasielærer, men han har tillige slået sine folder som forfatter. Faglitterært har han blandt andet udgivet Tage Skou-Hansen-monografien ' Den hårde sandhed' og Scherfig-analysen ' Normale mennesker - om Hans Scherfig og hans romaner', og som skønlitterær skribent er det blevet til adskillige romaner. I 2006 kom den delvis selvbiografiske ' Klassen' og i 2009 ' Rent bord'. Han lavede også tv-dokumentarer, og sammen med vennen Poul Martinsen skrev han manus til Peter Watkins' eksperimenterende mockumentary ' Aftenlandet' i 1977.Carsten Clante var en ægte debatterende intellektuel, der satte en ære i at holde den kritiske fane højt.I sine senere år brugte han årligt en uge om sommeren som kursist på Den europæiske filmhøjskole i Ebeltoft, hvor hans medkursister kunne være sikre på at få begavede analyser og/eller vrisne tirader efter filmene. Undertegnede har haft denne fornøjelse og blandt andet lagt øre til, hvorledes han skilte Lars von Triers lobhudlede ' Antichrist' ad som en blanding af Ibsens ' Lille Eyolf' og Nicholas Roegs ' Rødt Chok'. På sin egen vidende, vennesæle og engagerede facon holdt han galden flydende til det sidste, hvor barndommens polio forhindrede ham i at stå ud af sengen.Skarp i tanke, skarp i sprog - og gavmild, både med ris og ros. Carsten Clante blev 82 år og efter sig hustruen Nina samt børn og børnebørn.

Københavns Kommune vil nu have advokatfi Horten til at undersøge tidligere beskæftigelses-og integrationsborgmester Anna Mee Allerslev (R) igen.' Vi har bedt advokatfi Horten, som er kommunens juridiske rådgiver i sagen, vurdere, om de artikler, der har været fremme i medierne i de seneste dage, indeholder nye oplysninger af betydning for Hortens oprindelige vurdering', skriver Bjarne Winge, administrerende direktør i Beskæftigelses-og Integrationsforvaltningen, til Ekstra Bladet i en sms.Ombudsmanden krævede sidste år, at kommunen skulle undersøge Anna Mees habilitet i kommunale sager, hvor Øens Murerfi har været involveret.BT har de seneste dage skrevet, at Øens Murerfi ifølge avisens oplysninger stod for hoved-entreprisen af Anna Mees lejlighed, og at fiangiveligt skulle have betalt regninger for over 25.000 kroner for den tidligere beskæftigelses-og integrationsborgmester.Frikendt i første omgangHorten, der er kommunens hofl af advokatundersøgelser, får på den baggrund derfor nu lov til at udarbejde endnu en undersøgelse på bekostning af de københavnske skatteydere.Folketingets ombudsmand, Jørgen Steen Sørensen, fortalte lørdag til Ekstra Bladet, at han ville overveje, om Københavns Kommune skulle undersøge sig selv endnu en gang.Det sker, selv om undersøgelsen, som advokatfi Horten har udarbejdet for kommunen, viste, at Anna Mee ikke var inhabil i sagen.' Vi vil oversende den nye vurdering til Folketingets Ombudsmand som supplement til den redegørelse, som kommunen fremsendte til ombudsmanden den 22.januar 2018', skriver Bjarne Winge videre i sms'en til Ekstra Bladet.Det har ikke været muligt at få en interview med Bjarne Winge, der ikke ønsker at svare på Ekstra Bladets spørgsmål.Stik imod reglerneI 2016 købte Anna Mee en kæmpe lejlighed på Østerbro.Den stod hende i næsten seks millioner kroner, men til gengæld kunne hun også nyde udsigten ud over søerne midt i København.Ifølge BT satte hun angiveligt Øens Murerfi til at stå for hovedentreprisen i forbindelse med totalrenoveringen af den 234 kvadratmeter store lejlighed. Selve entreprisen havde angiveligt en værdi af omkring 1,7 millioner kroner.Hele sagen om Anna Mee startede, da Ekstra Bladet og BT kunne afsløre, at hun havde holdt sit bryllup gratis på Københavns Rådhus.Stik imod reglerne. Senere trak hun sig fra dansk politik på et pressemøde 25. oktober sidste år efter en række møgsager.Men det blev ikke det sidste, man havde hørt til den tidligere borgmester.Ingen kommentarerDet var nemlig for sent for Anna Mee at trække sig fra stemmesedlerne. Og hun endte med at blive valgt ind i borgerrepræsentationen i København ved valget i efteråret - mod sit eget ønske.Det har ikke været muligt at få en kommentar fra Anna Mee Allerslev, der ikke er vendt tilbage på Ekstra Bladets henvendelser.trs@eb.dk .Den undersøgelse, som advokatfirmaet Horten har udarbejdet for kommunen, viste, at Anna Mee ikke var inhabil.
kommer nu Folketingets Ombudsmand i forkøbet med en ny redegørelse i Allerslev-sagen.
KRISTIAN WEISE, direktør i Cevea, leverer en grundig analyse af, hvordan boligmarkedet er den største årsag til ulighed (24.12.). Tak for den. Men forslaget om avanceskat, som nævnes sidst i interviewet, vil desværre ikke løse problemerne: at have en ejerbolig på det rigtige sted kan gøre én mere rig end et godt betalt job, visse steder er prisen på ejerboliger så høj, at almindelige mennesker ikke kan købe, og visse steder er efterspørgslen på bolig så stor, at priserne på ejerbolig stiger til gavn for (de gamle) ejere, og til ugunst for de unge købere.En avanceskat, der først betales, når man sælger sin sidste ejendom og ikke køber en ny, vil udskyde skatten i op til 30-40 år - fra man køber den første, til man sælger den sidste bolig.Det vil ikke give mindre ulighed mellem lejere og ejere, mellem ejere af små boliger og ejere af store boliger og mellem ejere i yderkommuner og ejere i Gentofte/Rudersdal/Østerbro. Tværtimod.Eftersom der ikke bygges nær så mange ejerboliger, som der efterspørges i de eftertragtede områder, vil priserne stige endnu mere end nu, hvis man ikke skal betale boligskatter hvert år.De, der ejer boligerne nu, vinder på en udskudt skat, mens lejerne derimod skal tjene endnu flere penge for at kunne låne endnu flere penge til at købe. Enten må de unge finde lejeboliger eller rykke ud, hvor ejerboligerne er billigere, og hvor der ikke findes vellønnede jobs.Forslaget fra Kristian Weise mangler også en beregning af, hvor meget en avanceskat/exitskat vil indbringe til staten.I dag har vi løbende boligskatter, som indbringer ca. 40 mia. kr. om året, og der er nok mulighed for at få 50 mia.kr. eller mere, hvis politikerne ellers turde sætte niveauet der, hvor priserne på ejerbolig stabiliserer sig.Uden løbende boligskat vil den enkelte boligejer ikke opnå megen besparelse ved at flytte til en mindre bolig eller til provinsen, så hvorfor skulle enlige i store parcelhuse overhovedet flytte og give plads til nye børnefamilier? Udskudt skat skaber en ny ulighed - nemlig i antal kvadratmeter bolig og have per indbygger.En udskudt boligskat vil heller ikke lægge en dæmper på økonomiens op-og nedture. Tværtimod. Hvis vi afskaffer de løbende boligskatter, grundskyld og ejendomsværdiskat, giver vi afkald på en af de automatiske stabilisatorer i finanspolitikken.Det er politisk uklogt.

KØBENHAVN HAR snart fået plantet 100.000 nye træer. Gad vide, hvad det kommer til at koste skatteyderne af udgifter i etablering samt vedligehold i træernes levetid? Som bekendt vokser træer ikke ind i himlen, men skal passes og plejes af os jordboere. Døde grene skal fjernes, før vinden knækker dem og efterfølgende dratter ned over sagesløse fodgængere, cyklister og biler. Friske grene skal endvidere fjernes, såfremt de hænger for lavt over kørebaner. Ofte skal der lift og afspærring til, før det arbejde kan begynde.I efterårsmånederne stripper træerne som bekendt, og en hær af kommunalt ansatte med støjende, dieseldrevne fejemaskiner, lastbiler samt river og koste indsættes i kampen mod naturen. Bladene skal ikke ligge dér og flyde i gaderne! Før vinterens komme, skal der opstilles ' salthegn' for at beskytte træerne mod kommunens effektive hær af fejemaskiner, der jo altid sender tonsvis af sne (og salt) i vejtræernes retning. Retningen er uundgåelig, da vejtræer altid befinder sig ved overgangen til cykelsti/fortov. Biler har første prioritet! Følgende absurde situation kan forekomme: En kommunal specialarbejder opsætter salthegn om dagen og bliver samme aften eller nat tilkaldt for at sende byger af sne (og salt) ind over de samme træer, han tidligere på dagen ville beskytte.Arbejde nær køretøjer, der drøner med 50-60 km/t. gennem gaderne er risikabelt for mandskabet. Derfor tilkaldes en ' skiltevogn' for at spærre kørebanen af og lede trafikken uden om de hårdtarbejdende mennesker. Én ekstra lastbil til værktøj, mandskab og hegn etc. er altid en selvfølge.Hen på foråret rykker hæren ind igen.Nu for at fjerne hegnene.DER BRUGES enorme ressourcer på vejtræer.Alt imens ca. 1.000 tilflyttere pr.måned rykker ind i hovedstaden medbringende egne biler og cykler.En gade som Jagtvej sander til i trafik to gange dagligt. Fra Åboulevard til Nørrebros Runddel er der kun én kørebane (retning Østerbro). På samme strækning er der, anslået, 30 vejtræer. På denne gade kan man med fordel fjerne alle træer samt cykelstien.Den ' tidligere cykelsti' giver derefter plads til, at biltrafik afvikles hurtigere, idet der så vil være plads til to kørebaner.Det nuværende fortov ville kunne bruges som fælles bane for cyklister og gående.Dét vil beboerne langs Jagtvej givetvis ikke have noget imod. Hvem vil dog savne bilister i kø uden for sine vinduer? Er der overhovedet nogen, der kan sove i den gade? JEG ER HVERKEN cyklist-eller bilhader.Heller ikke de smukke træer har jeg den mindste aversion mod, men såfremt alle vejtræer i København fjernes, kan alle tra-fikanter få gavn af det.Nogle gader vil (som Jagtvej) få ' bredere' kørebaner og flere parkeringspladser.I andre gader kan cyklister, cykelbåse og fodgængere have første prioritet.Gadetræer er egentlig kun pyntegenstande, når det kommer til stykket. Så hvad er vigtigst: skønhed, hygge eller fremkommelighed?.

Ude foran Ragnhildgade 48 i København, hvor Servet Abdija boede sammen med sine familie, mødte BT i går en lille gruppe af nabokvinder, som netop har været oppe at kondolere hos forældrene. De er tydeligt berørte og fortæller, at forældrene er i dyb sorg.»Servet var deres drømmebarn. I ti år kæmpede de for at få ham, og så mister de ham. Hvad har de at leve for nu? De har intet. Det gør ondt i mit hjerte at se deres sorg,« siger en af kvinderne.Hverken hun eller de tre andre kvinder i gruppen ønsker at få deres navne i avisen, men fortæller, at de kender Servet som en sød, venlig og hjælpsom dreng, der var god i skolen og engageret.Servet Abdija er født og opvokset i Danmark, men hans forældre er albanere fra Makedonien. Han gik i 9. klasse på Lundehusskolen på Østerbro, hvor han netop var blevet erklæret egnet til gymnasiet.Den 16-årige dreng havde efterårsferie, da han mandag var ude sammen med to kammerater. De havde blandt andet spillet bold og hængt ud med nogle venner på Den Røde Plads, da han ved en 21-tiden vendte hjem med pizza fra sin fars pizzeria på Nørrebro. Foran indgangen til sit hjem i Ragnhildgade, blev den 16-årige dreng passet op af en gruppe maskerede mænd, der råbte ham an. Kort efter blev han ramt af seks skud og faldt om blot få meter fra sin opgangsdør. Selvom naboer ilede til og forsøgte at yde førstehjælp, blev han efter kort tid erklæret død af en ambulancelæge.»Det er så tragisk. Han var en af de bedste, vi kendte. Han var et af ' vores børn.' Vi siger altid ' vores børn' om børnene hernede,« siger en af kvinderne, som BT møder foran Ragnhildgade 48.Mangler motivHvorfor den 16-årige dreng skulle miste livet på så tragisk vis, har både venner, familie og bekendte svært ved at forstå.»Han var en god ven. Altid loyal over for sine venner. Han var på ingen måde i problemer, og uanset hvad politiet siger, så var han helt uskyldig. Han havde ingen fjender,« siger 18-årige Mohammed Ali, som var ven med den dræbte, og som BT talte med ved mindehøjtideligheden tirsdag aften.Gerningsmændene, som formentlig er tre unge mænd, flygtede efter skyderiet til fods og forsvandt ind i en mørk bil, hvor en chauffør ventede på dem. De var maskerede, iklædt mørkt tøj og beskrives som atletiske og et sted mellem 16 og 20 år.Københavns Politi vil gerne høre fra alle, der har set den mørke bil køre fra Lersø Parkallé ved 21-tiden mandag aften. Man vil også gerne tale med personer, som kender den dræbte, eller som har en idé om, hvad et muligt motiv kan være.Henvendelser kan rettes til politiet på tlf. 114.jubu@bt.dk ,ksv@bt.dk ,matu@bt.dk 
SKUDDRÆBT Et lille lokalsamfund i København er tynget af sorg, efter 16-årige Servet Abdija mandag aften blev dræbt af skud blot få meter fra sin bopæl.
Lisbet Friis, 60Tekstildesigner, Kgs. Lyngby, bliver 60 år 4. juli.Lisbeth Friis er født i Fredensborg, student fra Hjørring Gymnasium 1977, uddannet tekstildesigner fra Danmarks Designskole 1984 og arbejdede som freelancedesigner i en lang række sammenhænge. Til daglig arbejder hun på sit tekstilværksted i Raadvad som regel med at udvikle nye farveskalaer og mønstre.I indeværende år har hun arbejdet med udvikling af mønstre og overflader til engelske luksusbiler, lavet nye tekstiler til møblerne på kongeskibet og designet den årlige tæppekollektion for Fabula Living. For tiden arbejder hun med at tegne en ny messehagel til Taarbæk Kirke.Lisbeth Friis er gift med læge Hans Forchhammer, og de har tre børn.Frank Rasmussen, 70Arkitekt MMA, Herlufmagle, bliver 70 år 4. juli.Frank Rasmussen blev udlært tømrer, derefter bygningskonstruktør og fik adgang fra Det Kongelige Kunstakademi i 1977. Han flyttede med familie til Ulstrup, Herlufmagle, i 1975 og begyndte som selvstændig arkitekt.Gennem årene er det blevet til mange opgaver for både private og offentlige bygherrer.Bl. a. blev det til mange store opgaver for Landbrugsministeriet, herunder særligt forskningscenteret på Lindholm, i Foulum, Flakkebjerg, Ringsted mm. Også kuplen på moskeen på Østerbro var en af opgaverne.Renovering af Bolig Næstved ejendomme på Grimstrupvej samt opførelse af rækkehuse for Lejerbo i Skelby, der skulle passe ind i landsbymiljøet.Frank Rasmussen var i 1980erne taksator for forsikringsselskaber og samtidig skabte han typehuset Quattro, der er bygget i Holland, Belgien, Tyskland og Danmark.1987 startede Frank et kvistkoncept, Quattro Færdigkviste. Kvistene er stadig i fuld produktion i Hyllinge. Det er blevet til ca. 15.000 kviste og karnapper indtil videre. Frank Rasmussen har de senere år trappet arkitektarbejdet ned og helliger sig fortrinsvist kvistproduktion. Han har også været med til at skrive bøger om Suså Kommune og er med i Bygningsbevaringsforeningen i Næstved.Frank Rasmussen var i mange år gift med fru Inger, som han fik to børn med. Hun døde i 1997.De seneste syv år har han levet sammen med Vivi.Steen Hove, 70Bankdirektør, advokat (H), Herning, bliver 70 år 4. juli.Steen Hove er født i Odense og blev student i 1966. Han blev cand. jur. 1976 og fik møderet for Højesteret 1986.Han var ansat og senere partner i Advokatfirmaet Smedegaard Andersen 1974-1993, ordførende direktør i Aktieselskabet Midtbank 1993-2001 og adm. direktør for Amagerbanken 2010-2012. Steen Hove har desuden siddet i en række bestyrelser.Sten Hove er gift med fhv. landsdommer Fritse Sidenius Hove. Sammen har de to børn og fem børnebørn. De er glade for at rejse og har bl. a. besøgt Nordkorea og New York, samt de fleste lande imellem.

Bettina Lange har netop sat sig til rette i chefstolen for Castellums danske afdeling i København. 
Bettina Lange er netop skiftet fra Deas til Castellum, hvor hun bliver den svenske gigants  danske landechef . 
Spørger man forbundsformand i Kolonihaveforbundet Preben Jensen, er det ikke meningen at kolonihaver skal sælges for priser i millionklassen. "I kolonihavetanken er der et socialt sigte, hvor man gerne vil holde priserne nede, så alle kan komme til," siger Preben Jensen. 

Barndommen blev tilbragt i en lille by i Jugoslavien, hvor hun gik i en romersk-katolsk søndagsskole.Fødselsdage var noget hele byen fejrede sammen.Derfor er skuespiller Ida Dwinger vokset op med fællesskabet som en primær faktor i sit liv, og det sørger hun stadig for at holde ved lige.I fællesskabets ånd skal fødselsdagen fejres i selskab med datteren på 17 år, men ligesom alt andet i Ida Dwingers liv så tager hun det hele en dag ad gangen. Derfor er hun heller ikke helt sikker på, hvordan den runde fødselsdag skal fejres derudover.Skuespilleren har altid fulgt sin mavefornemmelse, og det fortsætter hun med, selv om hun i dag fylder rundt.Ida Dwinger er uddannet fra Skuespillerskolen ved Odense Teater i 1984 og har haftroller i blandt andet " En verdensomsejling under bordet" på Café Teatret i 1996 og i flere roller på Det Kongelige Teater, som for eksempel " Skybrud", " Egelykke" og " Sparekassen". Første film, hun medvirkede i, var " Sort høst" fra 1993, og den seneste er " En chance til" fra 2015.Den første ud af de i alt 16 tvserier, hun har medvirket i, var " Skjulte spor" fra 2000, og senest har man kunnet opleve hende i " Dicte 3" fra sidste år.Ida Dwinger har taget beslutningen om at færdiggøre endnu en uddannelse, så de sidste syv-otte år har hun læst et fag op, når hun har hafttid. Men nu er hun fuldtidsstuderende, og i 2019 bliver hun bachelor i teologi.Hun har for år tilbage fortalt til " Udfordringen", at hun for omkring 35 år siden havde en oplevelse af at møde " Guds ild", som hun kaldte det.Lang tid efter, i 1997, begyndte hun at gå i sin dengang lokale kirke på Østerbro i København, hvor hun også blev døbt i 1999. Siden fik hun kontakt til Pinsekirkebevægelsen.Fællesskabet søger hun således også i religionen. Ida Dwinger har for eksempel en bibelstudiegruppe med en kvinde, der bor i Los Angeles." Vi var flere til at starte med, men det er kun os to, der er tilbage, fordi vi er stædige, fortæller hun.I karrieren som skuespiller peger Ida Dwinger også på, at hendes mest mindeværdige oplevelser har været, når fællesskabet stod i front." Når man indser, at det ikke er en enkelt person, der har nøglen, men at problemet kun kan løses ved at samle kreativiteten. Det er de øjeblikke, jeg ser tilbage på med de mest positive følesser," siger hun.Men karrieren er langt fra slut endnu. Ida Dwinger lever nemlig tilværelsen med en idé om, at det bedste ligger forude, især hvis det foregår i fællesskab med de mennesker, hun holder af. J.navne@k.dk 
portræt Skuespiller Ida Dwinger drages af fællesskaber, både på scenen og privat. For eksempel har hun en bibelstudiegruppe med en amerikansk kvinde. I dag fylder Dwinger 60 år.
Boede din tipoldemor i hovedstaden? Kom hun fra det bedre borgerskab? Og gik hun til klaver? Du skal i så fald lige tjekke hendes gamle kasse med noder. For de kan meget vel være en tidlig pensionering værd.Eventyret begynder med en af alle tiders mest berømte komponister: Wolfgang Amadeus Mozart. Geniet gifter sig i 1782 med sangerinden Constanze Weber og lever med hende i lyst og sommetider nød. Manden selv dør i december 1791 og efterlader sig gæld, diverse instrumenter og bjerge af manuskripter.Constanze er altså blevet enke efter verdens største komponist og må fra nu af klare sig selv plus finde en løsning med kreditorerne.Hun bliver boende i Wien og deler fra 1797 adresse med den danske chargé d'affaries, Georg Nicolaus Nissen.Forskerne kan ikke greje de nærmere detaljer: Har hun lejet værelser ud til ham? Eller har de senere turtel duer bare truffet hinanden i opgangen? De ender i hvert fald som et par. Georg fra Haderslev bliver slet og ret kæreste med enken efter historiens største musikgeni. Han og hun gifter sig i 1809 og flytter året efter til den adresse, der med tiden bliver til Købmagergades Postkontor. Siden til et hus på hjørnet af Lavendel stræde og Heste møllestræde.Adressen er i dag prydet af en mindeplade på facaden og rummer en afdeling af Københavns Byret, ironisk nok Fogedretten med alle skyldnerne.Parret bor der til 1820 og bliver lidt af et hotspot for københavnske skønånder. Gode mennesker mødes til selskaber i huset og sender gerne deres børn til spil hos ejeren. Hun har trods alt været gift med komponisten bag »Don Juan« og »Tryllefløjten« og alle de andre! Folk opkalder også rask væk deres børn efter Mozart eller endda enken selv: Constantin Hansen med fødeåret 1804 bliver en af tidens store malere. Faderen, Hans Hansen, har portrætteret Wolfgang og Constanzes to sønner. Han lader enken Constanze stå fadder ved Constantins dåb og giver ham navn efter hende.Mozart Waagepetersen, født 1813, bliver kgl.hofleverandør og køber 1857 det ubebyggede Rosenvænget på Østerbro og lægger grunden til Danmarks første villa kvarter. Den kendte klarinetvirtuos, Mozart Petersen, født 1817, ender i Det Kongelige Kapel og drukner i Nyhavn år 1874.Alt dette på grund af Constanzes danske forbindelse.Først som enkefru Mozart, siden som gift med Nissen.Og altså københavnsk spillelærer.Har berømtheden ligefrem ruttet med klaverstykker af sin første mand? Formentlig ikke.Constanze gjorde det kun i begyndelsen - indtil Georg fik sat en stopper for det.Men hun kan meget vel have sat små hilsner og fingersætninger ind i din tipoldemors spillehæfter.Så kravl ned i kasserne og kig efter. Det kunne da være sjovt hvis.shx@berlingske.dk 
Enken efter verdens største komponist var københavner i ti år og havde bedre folks børn til spil. Så tjek lige dine gemmer.
Fodboldklubberne får nu lettere ved at holde tilhængere, som først og fremmest går til fodbold for at deltage i et slagsmål med modstanderfans eller politiet, ude fra landets stadioner.Justitsminister Søren Pape Poulsen (K) har udstedt en bekendtgørelse, der gør det muligt for fodboldklubberne at udveksle oplysninger om, hvem de har givet karantæne.Det har klubberne hidtil ikke kunnet gøre.De karantæneramte har derfor frit kunnet gå til kampe på udebane.De nye regler vil give klubberne mulighed for at identificere fodboldbøllerne og forhindre dem i at få adgang til stadion.»Det skal være en god oplevelse for både børn og voksne at se fodbold på stadion«, siger justitsminister Søren Pape Poulsen i en pressemeddelelse.»Desværre har vi gentagne gange set eksempler på, at hensynsløse fodboldbøller spreder utryghed og ødelægger fodboldoplevelsen for alle de helt almindelige fans. Det er fuldkommen uacceptabelt, og derfor er det vigtigt, at klubberne nu får bedre mulighed for at dele oplysninger om, hvem der har karantæne. På den måde sikrer vi, at de karantæneramte fodboldbøller ikke bliver lukket ind på stadion, så vi undgår at se flere vanvidsscener på tribunen«. Klubberne må kun videregive oplysningerne til autoriserede kontrollører fra andre klubber.VoldsderbyDet er ikke mindst de utallige slagsmål, som fans af Brøndby og FC København har sat i gang ved de to klubbers indbyrdes opgør, som har fået justitsministeren til at udstede den nye bekendtgørelse.Kampene udløser ofte noget, der ligner en undtagelsestilstand med massiv tilstedeværelse af politi i enten Brøndby eller på Østerbro i København. Ved et af de seneste lokalopgør 6. august sidste år opstod der voldelige konfrontationer mellem tilhængere af FC København og politiet inde på stadion.FCK-tilhængerne på udebaneafsnittet forsøgte at rive et hegn ned og komme i slagsmål med kontrollørerne, og dommeren måtte afbryde spillet, mens der blev tilkaldt en større politistyrke.Tidligere har man set Brøndby-tilhængere smide rotter ind mod spillere fra FC København på banen, og det har i mange år været almindeligt med slagsmål i gaderne, når de to klubber spiller.Flere indgreb på vejKlubberne har selv bedt om at få mulighed for at udveksle oplysninger om fans, der er udelukket fra stadion, under de møder, der har været holdt med Rigspolitiet, DBU, Divisionsforeningen og Danske Fodbold Fanklubber, som justitsministeren indkaldte til i efteråret.»Og så håber jeg selvfølgelig, at danske fodboldklubber vil sørge for, at bøller ikke kommer ind til fodbold, siger justitsministeren.Han vil fortsætte møderne for at finde flere midler til at styrke indsatsen mod fodboldbøllerne, og han lover på regeringens hjemmeside, at der senere på året vil komme flere indgreb mod vold på tribunerne og uden for danske fodboldstadioner.»Det skal være godt at gå til fodbold.Bøllerne skal ud af stadion«, siger justitsministeren.hans.drachmann@pol.dk 
HOOLIGANS Justitsministeren giver fodboldklubber mulighed for at udveksle oplysninger om fodboldbøller, der har fået karantæne. Ministeren vil undgå flere »vanvidsscener«.
Nedslående læsning ramte for nylig nyhedsbilledet. De danske elever er faldet markant i den seneste internationale læseundersøgelse PIRLS - fra at være i top 5 til en 13.plads. Dette fald er sket i en tid med skolereformen, længere skoledage, flere pædagoger i undervisningen og tvungne lektiecaféer. Folkeskolen har længe været en politisk kampplads, det er der ikke noget nyt i, men en så stor reform uden evidens bag, det er historisk. Og det er ikke i orden, at vores børn betaler prisen. I 2012 udtalte jeg om reformen til Information, at »det er en tynd gang leverpostej, som i værste fald vil gøre eleverne dårligere fagligt.« En udtalelse som nu desværre viser sig at holde stik.Man valgte at koble skolereformen op på lærernes arbejdstid - f. eks. skulle alle lærere på Frederiksberg, hvor jeg arbejdede, undervise i gennemsnit to klokketimer mere om ugen. Tildelt en dagsorden om øget inklusion i normaltilbuddene og længere skoledage med krav om mere varieret undervisning samtidig med, at lærerne var kørt igennem en opslidende lockout. Ikke det bedste udgangspunkt for elevernes undervisning. Man lovede befolkningen en bedre skole, men holdt det stik? Nej, det mener jeg ikke. Mine børn går på en helt almindelig folkeskole på Østerbro, hvor de dagligt møder fantastisk engagerede lærere og en dygtig ledelse. I København rulles reformen også ud under overskrifterne« »eleverne skal løftes fagligt«, »øget trivsel« og »skolen ud i verden«. Alle ting, der er svært at være uenige i. Men hvad hvis der fra politisk hold er lovet mere, end man kan holde? Og første bevis er PIRLS-undersøgelsen? Skolen forsøger på bedste vis at tilgodese faglige udfordringer, inklusionselever og strålende faglige forløb med kulturlivet. Men tiden til fordybelsen er ikke til stede, da ressourcerne mangler i dagligdagen.Det samme billede tegner sig på Frederiksberg.Vi havde en rigtig god skole i 2012, der løftede eleverne, var udfordrende og udviklende. Ikke mindst havde vi glade elever og tilfredse forældre. Derfor var vi uforstående over for en ikke-evidens baseret reform. Desuden var den politiske kamp om lærernes arbejdstid ikke til gavn for eleverne.Mit spørgsmål er til slut: Hvornår tager politikerne ansvar over for skolereformen? Hvornår indser man, at ressourcer hænger sammen med kvalitet? Og hvornår kommer sandheden for alvor frem - skolereformen gør ikke vores børn dygtigere? Jeg er træt af, at mine egne børn skal være prøveklude i dette projekt. Det er dine børn også. Men jeg kender til skolen, til det politiske spil, og jeg vil kræve, at politikerne tager ansvaret på sig og fortæller sandheden.At man ikke lyttede til eksperterne, til skolelærerne, i 2013, har nu konsekvenser i form af dårligere faglige resultater. Det er dog aldrig for sent at blive klogere og sadle om. Den dygtigste og mest troværdige politiker er den person, som formår at sige »jeg tog fejl«, men nu tager vi ansvar. Det ansvar har vi og vores børn krav på.Kristine Falgaard er forælder, lærer og Formand for Frederiksberg Lærerforening.Hvornår indser man, at ressourcer hænger sammen med kvalitet? Og hvornår kommer sandheden for alvor frem - skolereformen gør ikke vores børn dygtigere?.
Kommentar.
PRIS Så har Byplanprisen 2017 fundet sin vinder blandt de tre nominerede.Prisen går i år til Banebyen/ Viborg Kommune.Det blev afsløret ved Det danske Byplanmøde i Fredericia 5. oktober, hvor 600 politikere og byplanlæggere var samlet om temaet " Business og Bykvalitet" Med på vejen har juryen blandt andet givet kommunen ros for det samlede greb i byudviklingen, som udføres med inddragelse af interessenter og sans for praktisk gennemførelse.- Det er en meget gennemtænkt og gennemført planlægning, som har været afgørende for, at Byplanprisen 2017 lander i Viborg.Særligt omdannelsen af det gamle industrikvarter, der nu er kernen i Banebyen, er et flot og inspirerende eksempel på god og konsekvent planlægning. Planen skaber sammenhæng i byen på en ny og inspirerende måde og viser, hvordan man kan lave stationsnær byfortætning i samspil med borgere og virksomheder, siger jurymedlem og arkitekt, Mads Rue, i en pressemeddelelse.- Banebyen har alle forudsætninger for at blive en aktiv og attraktiv del af Viborg, fortsætter han.Når det gælder Banebyen, så etableres der på sigt 1.700 nye boliger samt erhverv og institutioner -herunder blandt andet det moderne ungdomshus Game Streetmekka, et nyt plejecenter, gymnasium og grønne områder.Samlet set investeres fem mia. kroner i Banebyen.Fremhæver godt samarbejde Juryen fremhæver desuden, at Viborg kan fremvise en række resultater - fra tiltrækning af Apple til gennemførelse af klimaprojektet Sønæs ved Søndersø.- Viborgs planlægning er stærkt forankret og samarbejdsformen skaber dynamik.Man kan se, at det politiske ejerskab er stærkt, og der er løbende dialog på tværs af offentlige og private aktører.Det er en tilgang som bør inspirere andre kommuner, siger Mads Rue.Kommunen har nedsat et Banebyråd med deltagelse af såvel politikere som større grundejere, private udviklere og bygherrer, hvor borgmester Torsten Nielsen (K) er formand.Og han lægger netop vægt på, at resultaterne er opnået gennem samarbejde.- Jeg er glad og meget stolt over, at Viborg Kommune modtager Byplanprisen i år.Det er en flot anerkendelse og et skulderklap, som vi vil give videre og dele med en bred kreds af samarbejdspartnere, siger han og fortsætter: - Vores gode samarbejde med eksterne parter giver nye løsninger, som kommunen ikke var kommet frem til alene. Samtidig skaber det grobund for et bredt engagement i at gennemføre forandringerne.Det er en meget gennemtænkt og gennemført planlægning, som har været afgørende for, at Byplanprisen 2017 lander i Viborg Mads Rue, jurymedlem og arkitekt.De tre nomineredeViborg Kommune vinder Byplanprisen 2017 foran to andre nominerede.Det gælder: Østerbro i Odense Kommune Naturbydelen Ringkøbing K i Ringkøbing -Skjern Kommune .De senere års vindere2016: Aalborg Kommune 2015: Hjørring Kommune 2014: Odense Kommune 2013: Københavns Kommune og Frederiksberg Kommune 2012: Roskilde Kommune Kilde: www.byplanlab.dk/ byplanprisen .Juryen? Lisbeth Nørskov Poulsen og Mads Rue, udpeget af Akademisk Arkitektforening ? Jes Møller og Lene Krogh, udpeget af Dansk Byplanlaboratorium ? Peer Frank, udpeget af Foreningen af Byplanlæggere .ByplanprisenByplanprisen uddeles af Dansk Byplanlaboratorium og Arkitektforeningen, og prisen er uddelt siden 1996.Byplanprisen tildeles hvert år til en kommune, en region eller en organisation, som har gjort " en særlig indsats for at fremme gode, smukke eller innovative bymiljøer".
Viborg Kommune får blandt andet ros for at inddrage interessenter og for sin sans for praktisk gennemførelse.
For tiden er det ikke hårlokker og saks, dronning Margrethes frisørmester holder i hænderne.Snarere en god roman, idet Poul Nejlund - med prædikat af ' Frisør for Hendes Majestæt Dronningen' - har forladt lejligheden i Charlottenlund og holder ferie i sommerhuset i Vejby i det nordsjællandske.Her holder han meget af at læse, men begræder, at han i år ikke har fundet en bog at forelske sig i.Som det var tilfældet sidste sommer, hvor læsehesten nød at dykke ned i Elena Ferrantes fire-binds værk, ' Napoli-kvartetten'. Dog har Jan-Philipp Sendkers ' At høre hjertet slå' for nylig gjort stort indtryk på fødselaren.En stilfærdig og smuk (kærligheds) historie om to usædvanlige personligheder. Og netop dét er Poul Nejlund - og hans kompagnon samt tidligere kæreste, Ole Jepsen.Usædvanlige personligheder, tolerante, kunstneriske, kreative.Gennem 56 år har de to drevet Salon Jean-Léonard, siden 1978 beliggende i Købmagergade, hvor de har været med til at forny tidsbilledet samt flytte (hår) grænser. Salonens historie er en fortælling om fest og farver. Og rent fagligt, siger kollegerne, har Ole og Poul altid været i en klasse for sig.Nejlund og kompagnon har formået at bevare en ydmyghed over for faget og samtidig være i stand til at omgås alle slags mennesker. Derfor lever salonen i bedste velgående, og i disse rammer opfattes en frisure som et kunstværk, ja, en slags skulptur! Som ung havde Poul Nejlund ikke noget udtalt ønske om at sætte damers hår. Han voksede op på Østerbro, hvor moderen var alene med tre børn. Den unge mand uddannede sig som balletdanser fra Birger Bartholins Balletskole, blandt andet med timer hos Toni Lander og Erik Bruhn. Som 18-årig var han på nippet til at underskrive kontrakt med Folies-Bergère Balletten i Paris, da Ole Jepsen fik ham fra det med ordene, ' Når man som 18-årig ikke er stjerne i balletverdenen, bliver man det aldrig'. Resten er historie.Nejlund blev i stedet stjernefrisør med opsætning af langt hår og brudefrisurer som speciale. Siden 1981 som dronningens faste frisør og følgesvend på rejser rundt i verden.Hvad taler de om?Og hvad taler de så om, Dronningen og frisøren, mens håret sættes? Ifølge Poul Nejlund primært om musiske emner. I Dronningen finder han en inspirerende samtalepartner, i kraftaf sin veludviklede humoristiske sans har regenten en ganske særlig evne til at trylle med sætningerne.Privat deler Nejlund tilværelsen med Arne Hother, fhv. designchef hos IC Companys, og denne nyder godt af frisørmesterens evner udi kogekunsten. Til gengæld klarer Hother alt i haven - mens de har musikinteressen, ikke mindst opera, til fælles.Poul Nejlunds livsfilosofi? Vær positiv og gør mindst én god gerning om dagen.Pensionering er der ingen planer om. Og skulle man have fået lyst til en Nejlund-behandling i den ikoniske salon i Købmagergade, ja, så ringer man og bestiller tid. Ikke noget halløj med internet eller insisterende påmindelser per sms. Thi her trives den menneskelige faktor.Frisørens fødselsdag fejres i sommerlandet under private former.navne@berlingske.dk 
75 ÅR I MORGEN Frisør Poul Nejlund har i 36 år sat Dronningens hår og er hendes følgesvend på rejser rundt i verden.
Mens dagligvarekoncernen Coop forsøger at udnytte digitaliseringen til at nå ud til sine 1,7 million medlemmer og genopfinde andelsrødderne, er en del af baglandet tilsyneladende på udkig efter et alternativ til Coop.I hvert fald har Dagrofa fået flere henvendelser fra brugsforeninger i Coop. Det fortæller Dagrofas administrerende direktør, Per Thau, efter at brugsforeningen i Fensmark ved Næstved har meldt sig ud af Coop-fælles skabet.»Vi har hørt fra andre brugsforeninger også, men der er ikke nogen aftale med andre,« siger Per Thau, som tilføjer, at det ikke »som sådan er en strategi« at indgå aftaler med brugsforeninger og gøre dem til en del af Dagrofa.»Vi har fået en henvendelse fra Fensmark Brugsforening, og det passede fint ind i Dagrofa.Derfor skal de være velkomne. Det skal andre også, uanset hvor de kommer fra,« siger han.Det er kun et par måneder siden, at Dagrofa tog konsekvensen af manglende resultater i Kiwi og lukkede hele discountkæden i Danmark.Dansk Supermarked har overtaget 81 Kiwi-butikker, men både Coop, Aldi, Rema 1000 og Lidl havde lagt bud ind på de ledige lokaler. Der er altså fortsat interesse for at åbne nye dagligvarebutikker, selv om Danmark er et af de markeder med flest dagligvarebutikker per kvadratmeter.Per Thau mener således også, at der er plads til flere butikker under Dagrofa, som foruden Meny har Spar, Min Købmand og Let-Køb under sig. Ifølge Per Thau kan Meny bidrage med en højere grad af fleksibilitet i en butik som Superbrugsen i Fensmark.»Det, vi er i gang med at skabe med Meny, passer godt til brugsforeningen i Fensmark, hvor der er brug for lokal tilpasning, ligesom der er i Hellerup og Bogense og på Østerbro.Det er ikke de samme butikker, man skal have alle steder,« siger han og tilføjer: »For os er det stort. Det er en blåstempling af det, vi er i gang med, at en af de største brugsforeninger ønsker at skifte til Meny. Det er vi rigtig glade for.«.Coop satser på dialogHos Coop er man ikke bekymret for, at flere brugsforeninger er på vej væk. Det handler ifølge informationsdirektør Jens Juul om at »gå i samlet flok og være enige«. »Der er grundlæggende en god dialog med brugsforeningerne. Det her er et udtryk for et enkeltstående tilfælde. Vi kan ikke se, at der er andre med samme planer,« siger Jens Juul og tilføjer, at det er vigtigt, at Coop har et godt samarbejde med brugsforeningerne.Coop består af cirka 1.200 dagligvareforretninger fordelt på kæderne SuperBrugsen, Dagli' Brugsen, Kvickly, Irma og Fakta foruden en netbutik, der blev lanceret tidligere på året.Omkring 70 procent af butikkerne er ejet af Coop A/ S, mens resten er ejet af knap 400 selvstændige brugsforeninger.sigp@berlingskemedia.dk For os er det stort.Per Thau, topchef i Dagrofa.
Brugsforeningen i Fensmark ved Næstved har vendt Coop ryggen og bliver i stedet en del af Dagrofa. Ifølge Dagrofas topchef, Per Thau, har flere brugsforeninger henvendt sig med henblik på at skifte.
Det var et særdeles bestialsk drab, der fandt sted op til Kr. Himmeldagsferien i et kontor-fællesskab på Østerbro i København.En 70-årig mand, der arbejdede som selvstændig bogholder skulle lige forbi kontoret, for at hente nogle ting.Men han kom aldrig hjem igen. I stedet lå han død i den blodpøl, da han blev fundet om aftenen onsdag 24. maj.MedgerningsmændOnsdag blev en 30-årig mand fra Cameroun anholdt og sigtet for drabet efter et intenst efterforskningsarbejde.Den høje, spinkle mand blev derfor i går fremstillet i grundlovsforhør med krav om varetægtsfængsling.Af sigtelsen fremgik det, hvor voldsomt drabet har været.Bogholderen er myrdet med ikke færre end 54 knivstik, oplyste specialanklager Jakob Buch-Jepsen i Københavns Dommervagt.Af sigtelsen fremgik det også, at politiet arbejder ud fra en teori om, at den 30-årige begik drabet sammen med en eller flere medgerningsmænd.Iført blå cowboybukser og en skjorte tog den anholdte plads i dommervagten i går formiddag og svarede sagte gennem en tilkaldt tolk på dommerens spørgsmål om hans fødselsdato og navn.Manden oplyste, at han gerne ville udtale sig til retten, men at han nægter sig skyldig i drabssigtelsen.Efterfølgende blev dørene på anklagerens begæring lukket af hensyn til efterforskningen.- Det her er en meget alvorlig sag, og der kan være medgerningsmænd på fri fod. Derfor lukker jeg dørene, lød det fra dommeren.Vi er i chokIfølge politiet fandt drabet sted 24. maj mellem klokken 18.15 og 20.25 på anden sal i ejendommen på Aldersrogade, der huser flere firmaers kontorer.Mordet sendte en bølge af chok gennem de firmaer, som den 70-årige var tilknyttet.Han blev beskrevet som et regelret og pligtopfyldende menneske, der knoklede uafbrudt.- Vi er fuldstændig i chok og går rundt som zombier, lød det fra en virksomhedsejer efter drabet.Siden drabet har der været spekulationer om baggrunden for mordet.Efterforskningsleder Carsten Ahrends siger dog, at den anholdte ikke umiddelbart kender den dræbte. Og at der ikke er klarhed over motivet.Den drabssigtede er ikke dansk statsborger. Ifølge politiet har han befundet sig i Danmark siden 2009.Ved gårsdagens grundlovsforhør blev han varetægtsfængslet i foreløbig 27 dage.Samtidig blev der nedlagt navneforbud på både den anholdte og på offeret.cama@eb.dk 
30-ÅRIG FRA CAMEROUN ANHOLDT.
 Smagen af Danmark - i lære som pølsemager. DR K. Kan ses på dr.dkDet er barske løjer. Først en Morten Korch-idyl, hvor solen skinner, køerne græsser på marken og Morten Lindberg - i visse kredse kendt som Master Fatman - tuller huldsaligt rundt i al sin venlige vælde. Han snakker om Jørgen, der er slagter, og så sandelig om ikke vi ser Jørgen komme anstigende med et gevær. Det er et drama, som vi godt ved ikke ender godt for den store hvide ko. Der lyder så et skud, og så er det ellers nat med det kæmpemæssige dyr, der kommer til at ende sin cyklus som fyld i en oksespegepølse efter original bornholmsk opskrift. Sådan er det. Den enes død, den andens kødpålæg.Programmet er det andet i en serie om smagen af Danmark. Og hvis man var et vrissent tidselgemyt, kunne man godt - med en vis ret - brokke sig over den kælne og overdrevet lækkert fotograferede stil, der præger produktet. For det kunne være bestilt af Turistrådet, som nu hedder VisitDanmark på ægte provinsielt internationanglish, med henblik på at lokke sentimentale gastronomer til Dannevangs veldækkede ' smorgasbord'.Men det er faktisk ganske interessant at følge den proces, der tager sin grusomme begyndelse med et kreatur skudt på klos hold og ender som et halvt stykke mad. Og det er ikke mindst på grund af Morten Lindberg, der altså er noget nær Vorherres gave til enhver formidlingsbagmand.I det første afsnit af serien var han i lære som bagersvend og baksede med surdej, mel og ælteri. I den forbindelse spurgte han til surdejen, der blevet lavet af mel og vand: »Er det ikke andet?« - men ikke som en blasert Østerbro-unge, der får serveret sushi til en børnefødselsdag. Nej, han modtog informationen med en smittende, oprigtig glæde. Ov, mand.Hans radikaliserede fordomsløshed fungerer supergodt i sammenhængen, også når der skal produceres pølser. Selv om manden er erklæret vegetar, besidder han nysgerrighed i forhold til pølsehåndværket.For han vil nemlig gerne, som han siger, smække en pølse eller en skinke på bordet foran sin carnivore familie og sige: Den har far lavet.Og så er gammeldags håndværk ganske enkelt fascinerende. Hvad enten det er brødbagning, pølsemageri eller stråtækning, kitning af vinduer eller flikning af sko. For et fremmedgjort storbymenneske, som nedlægger sit bytte per Mobile-Pay, synes det nærmest som magi, når Jørgen fremstiller den ene vellignende pølse efter den anden. Vældigt er det. Og man føler trang til at istemme Svend Dellepudes gamle ørehænger: Jeg har lige lavet en pølse. Yeah, manner.henrik.palle@pol.dk Gammeldags håndværk er ganske enkelt fascinerende.

Det kunne have været en kriminalroman med en usandsynlig handling, men nej - det var en mordgåde fra den virkelige verden, som hele byen talte om i 1931.Om morgenen den 16. maj gjorde en af de ansatte på H. C. Ørstedsværket i Sydhavnen et makabert fund. I området bag værket, hvor den vældige Belvederekloak tømte sit indhold ud i havneløbet, fik han øje på den nederste halvdel af et menneskeben. Det var smidt i vandet, og samme eftermiddag fandt politiet endnu et afskåret ben omtrent samme sted. Formodentlig var der tale om en forbrydelse, men hvem var offeret, hvem var den skyldige, og hvor var resten af kroppen? Masser af spørgsmål.Politiet var på bar bund.Efter at have endevendt bunken med navne på efterlyste personer rettede interessen sig mod den 24-årige Henriette Dalby, enlig mor til fire, som man intet havde hørt fra i et halvt års tid. Hendes lejlighed i Bellmansgade på Østerbro var blevet ryddet af fogeden i december 1930, og hendes kæreste, sømand Peter Hansen, havde nogenlunde samtidig overladt de fire børn til Børneværnet - angiveligt fordi han ikke havde tid til at passe dem og ikke længere gad vente på, at hun kom tilbage. Den mystiske sag optog sindene, aviserne skrev flittigt om den og bragte detaljerede billeder af de afhuggede ben med de usædvanlig små fødder.Men det vigtigste manglede jo. Et par uger senere gik en mand morgentur ved den idylliske vandgrav omkring Kastellet, da han pludselig så noget tøj, som flød på vandet. Kunne det være..? Han alarmerede politiet, som straks kom til stede  og ja, pakket ind i en blå frakke fandt man liget af en kvinde uden det nederste af benene. Et par mursten og en jernstang havde ikke haft den ønskede virkning, og man konstaterede hurtigt, at det som ventet var den efterlyste kvinde, der var fundet i Kastelsgraven.Nu var der en del, politiet gerne ville tale med sømanden om, og han var let at finde. Han sad nemlig bag lås og slå dømt for bedrageri, og da han blev udspurgt om sin gøren og laden på det tidspunkt, hvor Henriette Dalby forsvandt, forviklede han sig ind i et net af selvmodsigende beretninger. Han endte dog med at erkende, at han var kommet til at slå hende i hovedet under et skænderi i begyndelsen af december 1930.Hun var faldet uheldigt og måtte have slået sig. For da han ville hjælpe hende, var hun død. Grebet af panik ville han skaffe hende af vejen. En økse havde han fundet tilfældigt i en gård, og resten blev klaret i køkkenet.»Det bedste er naturligvis en god samvittighed,« sagde Storm P., »men det næstbedste er en god sagfører,« og det havde sømanden.Han blev frikendt for forsætligt at være skyld i kærestens død, men fordi han med en falsk underskrift havde tilegnet sig hendes understøttelse, fik han halvandet års fængsel.

Bandefolk med relationer til Loyal to Familia tog fejl af en civil politibil med to betjente og rivaler fra Brothas-grupperingen i Mjølnerparken.Derfor affyrede de fem skud mod venstre side af politibilen.Mirakuløst slap betjentene uden en skramme, men de var chokerede.I dag fremstiller politiet tre 19-årige og en 21-årig, der tilhører LTF-gruppen, i Københavns dommervagt, hvor politiet begærer dem varetægtsfængslet, sigtet for drabsforsøg på de to civile betjente. To af de 19-årige sidder i forvejen fængslet på andre sigtelser.Men ifølge sigtelsen vidste gerningsmændene formentlig ikke, at det var politiet, de skød på. Sigtelsen mod de fi-re anholdte LTF'ere siger nemlig, at de ' antog fejlagtigt, at der i bilen befandt sig personer fra en bandegruppering'.På jagt efter rivalerSkudepisoden skete ved 19-tiden 29. september, hvor de to civile betjente observerede i området ved Mjølnerparken fra en grå Mercedes. De fik øje på en scooter med to unge og fulgte efter den.Scooteren standsede, og så blev der affyret de fem skud mod politibilen.Politiets teori er, at LTF den aften var på jagt efter rivalerne fra Brothas, men kom til at skyde mod politiet ved en fejl.Kort efter skyderiet anholdt politiet tre unge efter fundet af den formodede flugtscooter på Strødamsvej på Østerbro. Lyset var stadig tændt på køretøjet, der lå smidt på vejen.De anholdte blev fremstillet i retten og sigtet for drabsforsøg, men fik kun anholdelsen opretholdt i tre døgn. De blev herefter løsladt, fordi politiets beviser ikke rakte til en fængsling.To er gengangerePolitiinspektør Torben Svarrer bekræfter over for Ekstra Bladet, at to af de fire, der blev anholdt i går, er de samme, som blev anholdt 29.september, men løsladt efter få dage. Gengangerne er den ene 19-årige og den 21-årige.Efter drabsforsøget mod politiet kaldte formanden for Københavns Politiforening, Michael Bergmann Møller, skyderiet for ' sindssygt': - Hele bandekonflikten er jo gennemsyret af, at civile bliver ramt, fordi de med hovedet under armen trækker deres våben og pløkker til højre og venstre, sagde han.87 sidder fængsletMed torsdagens anholdelser fortsætter politiet opklaringen af de mange skyderier under bandekonflikten mellem LTF og Brothas.I en status oplyste politiet i går, at der hidtil er fængslet 62 personer i relation til bandekonflikten.Desuden er 25 bandefolk fængslet for andre former for kriminalitet.Politiet har visiteret 4021 personer i visitationszonen, der ikke er blevet forlænget, efter at tidsfristen udløb i går. Politiet har fundet 154 stikvåben, 47 slagvåben og 43 skydevåben eller eksplosiver.js@eb.dk .
Fire sigtes for drabsforsøg under bandekonflikten.
Reklameblokkene på TV 2 Regional, tirsdag.Det går godt i Danmark. Det kan man se på videoadvertissementerne på de kommercielle kanaler, hvor det ikke længere er to liter letmælk for femten kroner, der falbydes, men nye udgaver af mellemklassebiler med fodgængersikring og nærmest tankestyret musikanlæg samt gps med passionsfyldt og æggende styrestemme. I sprøde skarpe billeder ser man superpæne udgaver af den vestlige middelklasse - hvis altså ikke det er George Clooney som står og drikker kapselkaffe og dermed upper standarden til det næsten uopnåelige - drøne gennem moderne storbyer, hvor de hjemløse er gemt af vejen, og ingen pizzaæsker ligger og flyder i synsfeltet.Det er dejligt, er det, også når behagelighederne momentant forstyrres af en jobannonce, hvor en virksomhed, der i gamle dage ville hedde noget med rutebiler, søger en ny leder, fordi organisationen befinder sig i en overgangsfase mellem transportvirksomhed og mobilitetsvirksomhed.Så kan man lige tænke lidt over det, inden man overvejer et nyt automobil til at flytte familien mellem Østerbro og Nordsjælland. Virksomheden, der mod - må man gå ud fra - gode ord og betaling hjælper den transformerende organisation til at finde den helt rette m/k til direktørstolen, markedsfører sig selv med, at »mennesker betyder alt«. Det har de sikkert betalt en mindre formue for at få formuleret af en anden virksomhed, måske den samme, som fandt på det med ændringen fra transport til mobilitet. Og så kommer man måske til at tænke på, hvad der ville ske i fald den lokale vvs'er hyrede et slæng sådanne Boss-beklædte konsulenter til at optimere sin approach til markedet af folk med mod på at kaste nogle gysser efter blikkenslagerarbejde: ' Ring til Ib Andersen VVS - fordi han rør på sig' eller måske ' Vi bukker og skraber, når det drejer sig om rør og kakler'. Det er ikke til at sige, endsige forudsige, men da væsentlig mere underholdende end at høre på en fløjlsblød røst, der forsøger at binde ens bevidsthed ind i åndelig gaze, så man ikke lægger mærke til, hvor meget ævl, der lukkes ud i æteren.Men ingen kommer noget til, og penge lugter overhovedet ikke i den digitale tidsalder. Så det er svært at rette skytset andre steder hen end mod ens eget sure selv, der kun nølende griber ud efter fjernbetjeningen for at klikke videre til en ny kanal, hvor andre stemmer reklamerer for andre biler og køkkener med termostatstyrede varmeplader. Det går ufattelig godt i Danmark. Uanset om borgmesteren hedder Frank eller kong Volmer.henrik.palle@pol.dk Penge lugter overhovedet ikke i den digitale tidsalder. 

Fredag aften omkring klokken 19 blev der affyret flere skud mod en civil patruljevogn i området omkring Mjølnerparken på Nørrebro i København.Den civile patruljevogn var kørt efter en knallert med to unge mænd på, da knallerten stoppede kort og begyndte at affyre skud mod de civile betjente. Fem skud ramte i alt patruljebilen.Derefter flygtede de unge mænd væk på knallerten. Politiet fortalte lørdag, at der sad to betjente i vognen, men at ingen blev ramt. Politiet har også oplyst, at de civile betjente ikke besvarede skuddene. Et billede af bilen viste skudhuller i en siderude og i forruden. Mindst en rude blev skudt helt i stykker. Efter skudepisoden fandt politiet en efterladt knallert, hvor lyset stadig var tændt, på Strødamvej på Østerbro. Kort derfra blev tre unge mænd med tilknytning til bandemiljøet anholdt.»Vi er massivt til stede i hele området omkring Mjølnerparken. Både for at skabe tryghed for områdets beboere og for at efterforske og afhøre vidner, der kan hjælpe os videre«, sagde vicepolitiinspektør Rasmus Skovsgaard på et pressemøde lørdag.Flere områder i Mjølnerparken var spærret af, mens politiet efterforskede.Da betjentene var i civil, kunne politiet endnu ikke vide, om de unge mænd handlede overlagt mod politiet.»Vi kan ikke udelukke, at der var tale om en forveksling. Vi har ikke lagt os fast på en teori endnu og efterforsker fortsat, hvorvidt der var tale om en bevidst handling mod betjentene«, sagde vicepolitiinspektør Rasmus Skovsgaard.Efterforskning er i gangDe tre unge mænd blev lørdag klokken 14 fremstillet i grundlovsforhør i Dommervagten i Københavns Byret.De tre er 18, 19 og 20 år gamle og blev sigtet for drabsforsøg. Dommeren fandt ikke, at der var grund for at varetægtsfængsle dem.I stedet valgte man at forlænge anholdelsen i yderligere tre dage for at give efterforskningen mere tid.Alle tre nægtede sig skyldige i sigtelsen.Kåre Traberg Smidt, forsvarsadvokat for en af de tre sigtede, sagde til Ritzau, at politiet har taget fejl.»Der er tydelige tegn på, at de har fat i de forkerte mænd«, sagde han efter grundlovsforhøret.Politiet oplyste, at de tre anholdte er en del af bandemiljøet, men i går ville de ikke komme nærmere ind på, hvilken bande, der er tale om.»Jeg kan ikke sige mere, da vi stadig er i gang med efterforskningen af episoden«, sagde Rasmus Skovsgaard som afslutning på pressemødet lørdag.Vicepolitiinspektøren understregede, at der bliver taget hånd om de betjente, som fredag kom under beskydning.»Det var selvfølgelig en meget voldsom oplevelse for betjentene, og de får den hjælp de skal have«, sagde han.Skyderiet kom efter en sommer med en række konfrontationer i området mellem kriminelle bander.Der har fra juni og frem til september været mindst 32 skudepisoder i København.Hen over sommeren er adskillige personer fængslet i relation til bandekonflikten, der blussede op igen efter en mere rolig periode.silja.thogersen@pol.dk 
BANDEKONFLIKT De tre mænd var i går i grundlovsforhør og blev sigtet for drabsforsøg.
Erik Sviatchenko har længe været rygtet til FCK, og i går blev han så blevet spottet i Københavns Lufthavn. Også midtbanen kan være tæt på at blive forstærket, da Panathinaikos' anfører, Carlos Zeca, også rygtes til Østerbro.Da FC København med sejren over FK Vardar som minimum spillede sig i Europa League, sagde Ståle Solbakken, at han skulle hente to spillere.En til midterforsvaret og en til midtbanen. Siden er forsvarskrumtappen Erik Johansson blevet meldt ude resten af året med den skade, han pådrog sig mod AC Horsens, og derfor vikarierer Nicolai Boilesen for tiden i midterforsvaret.FCK har længe været meldt interesseret i Erik Sviatchenko, og nu kan klubben være endnu tættere på midterforsvareren. BT kunne søndag fortælle, at Ståle Solbakken er villig til at betale 22,5 millioner kroner for Sviatchenko - et prisleje, kun klubbens allerstørste stjerner har ligget i. Celtic kræver dog stadig mere for Sviatchenko, efter han i vinter var tæt på at skifte til Leicester for 82 millioner kroner.Således skrev freelancejournalisten Anders Ebbesen i går på sin Twitter-profil, at han havde spottet Sviatchenko i Københavns Luft-havn.Tvivlsom fremtid i CelticSviatchenko ligner heller ikke en spiller, der har en fremtid i Celtic.Alligevel var han først for dyr til FCK, men siden har Sviatchenko pådraget sig en skade. Det har gjort, at prisen på danskeren er faldet, og at FCK altså har øget interessen i spilleren, der sidder ude 10 uger endnu.BT har spurgt FCK-træner Ståle Solbakken, hvorvidt Sviatchenkos ankomst til Danmark betyder, at klubben snart kan præsentere den danske Celtic-spiller i Parken. Til det svarer Ståle Solbakken: »Vi kommenterer ikke på eventuelle ferieplaner.« Også græske Carlos Zeca, der er anfører i Panathinaikos FC, er rygtet til København. Lørdag skrev en græsk avis, hvordan FCK havde budt på midtbanemanden, men at Panathinaikos havde afvist buddet.Nu skriver det græske medie SDNA imidlertid, at klubben er villig til at lade spilleren gå, hvis FCK er parat til at øge det bud, der ifølge mediet først lød på 11,15 millioner kroner. FCK vil tilknytte Zeca på en treårig kontrakt med en løn på seks millioner kroner årligt - Superligaens højeste.Vil have flere penge for ZecaIfølge BTs oplysninger har FC København i aftes forhøjet sit bud til 2,5 mio. euro (18,6 mio. kr) for midtbanemanden, mens grækerne som udgangspunkt ikke vil sælge for mindre end 22,5 millioner kroner, da det er det beløb, Panathinaikos angiveligt skal bruge for at erstatte den græske landsholdsspiller.Forhandlingerne skulle angiveligt stadig foregå.Carlos Zeca skulle selv have brugt buddet fra FCK til at spille sin kontrakt ud mod sin nuværende arbejdsgiver. Klubben ønsker dog angiveligt ikke at matche den høje løn, da Zeca sidste år skrev en ny kontrakt med en årsløn på 4,5 millioner kroner og derfor tjener pænt med penge allerede. Derfor skulle grækeren også være interesseret i et skifte til dansk fodbold.Ståle Solbakken siger til BT, at har ikke ønsker at kommentere på en mulig tilgang af Carlos Zeca.jham@bt.dk 

Meget tyder på, at den 24-årige mand, der onsdag aften blev ramt i et bandeskyderi, var på det forkerte sted det forkerte tidspunkt.Offeret var sammen med en ven ved at krydse Tuborgvej/Tomsgårdsvej og Frederiksborgvej, da to maskerede mænd på knallert kørte ind foran dem.Efter en kort ordveksling blev offeret ramt af skud i nederste del af ryggen, mens han forsøgte at løbe fra stedet.- Det virker, som om man bare har skullet skyde nogen, og han er blevet et tilfældigt offer, siger sektionsleder ved Afdelingen for Organiseret Kriminalitet Poul B. Hansen til Ekstra Bladet.- Vi kender ham ikke som banderelateret. Han har et perifert kendskab til personer i miljøet, men ikke noget unormalt, hvis man er vokset op på de kanter, siger Poul B. Hansen.Politiet har talt kort med den 24-årige, der nu meldes uden for livsfare, men stadigvæk er meget rystet over hændelsen.- Han er skudt lige over lænden, og kuglen sidder stadigvæk i kroppen, så han skal opereres igen senere, siger Poul B. Hansen.Maskerede gerningsmænd på knallertDet er kun tre dage siden, at to maskerede mænd på knallert åbnede ild mod en frisørsalon på Nørrebrogade. Her blev en mand ramt i balden, og knallerten blev senere fundet udbrændt ved en nærliggende station.Samme fremgangsmåde blev brugt 28. juli, hvor to mænd på en knallert afgav skud i Mjølnerparken på ydre Nørrebro. Ved den episode blev flere parkerede biler - men ingen personer - ramt af skuddene.Københavns Politiet har endnu ikke fundet køretøjet fra onsdagens skyderi og efterlyser derfor vidner, der har set to mænd på en knallert umiddelbart efter skyderiet.- Det er sådan en sag, hvor det er afgørende, at vi får tip fra borgerne. De er formentlig kørt i retning mod Utterslev Mose, så hvis nogen har set to personer forsøge at skaffe sig af med en knallert, hører vi meget gerne fra dem, siger Poul B. Hansen.13 skyderier siden juniKonflikten mellem bandegrupperingen Loyal To Familia (LTF) og en mere løst defineret gruppering fra blandt andet Mjølnerparken og Nordvest-kvarteret har hidtil resulteret i 13 skyderier på halvanden måned.Københavns Politi valgte derfor torsdag at forlænge visitationszonen, der siden 20. juli har givet politiet ret til at visitere personer, deres ejendele og køretøjer uden konkret mistanke. Området er også blevet udvidet, så det nu også omfatter dele af Østerbro og skal forhindre personer i at bære våben.- Hver aften, når vi går hjem, så tænker vi ' nu kommer der forhåbentlig ikke et igen', men vi er jo desværre blevet skuffede det seneste stykke tid, siger Poul B. Hansen til Ekstra Bladet.db@eb.dk 
Blev ramt i ryggen, da han flygtede.
Den efterladte kone til en 70-årig bogholder håber på en hurtig opklaring af, hvorfor hun onsdag aften skulle finde sin mand dræbt på hans kontor.- Det håber vi, siger kvinden, da hun åbner døren til parrets fælles hjem i Gentofte i går eftermiddag.Det er få kilometer væk fra det kontorfællesskab på Østerbro, hvor hun mindre end et døgn før fandt ham dræbt af knivstik.- Men vi kan ikke sige noget.Ikke lige nu. Det er meget hårdt, fortsætter hun, mens hun knuger et tårevædet lommetørklæde i hånden.Mens mange naboer nød det gode Kristi Himmelfartsvejr opholdt kvinden sig sammen med sin voksne datter inde i huset.- Jeg tror ikke engang, vi selv har forstået, hvad der er sket, lyder det fra steddatteren til den dræbte.Gode naboer Nyheden om tragedien havde tilsyneladende heller ikke bredt sig til den lille stikvej i de grønne omgivelser nord for København.- Jeg er chokeret. Jeg talte med ham i forgårs. Han virkede helt, som han plejer, fortæller den dræbtes nabo, som i en periode ikke havde set naboen, fordi begge havde været ude at rejse.Naboen, som ikke ønsker sit navn frem i Ekstra Bladet, beskriver revisoren som arbejdsom og venlig: - Vi var gode naboer, som talte en masse om politik.Noget, vi var enige om, fastslår manden, som uddyber, at snakken gerne gik over hækken med et glas hvidvin.- Han havde temperament, men ikke noget udover det sædvanlige. Han var et almindeligt menneske.Glad for at gå i haven De to skulle om ikke længe have været sammen om en årligt tilbagevendende tradition, hvor flere beboere hjælpes ad med at klippe hæk på et fællesområde.- Vi sagde til hinanden: Skal vi igen i år. Ja, selvfølgelig.Han var rask og rørigNaboen fortæller også, at bogholder var rask, rørig og aktiv og glad for at gå i haven med sin kone.- Han tog sig af de store ting som at slå græs og klippe hæk - og hun tager sig af blomster, siger naboen, som takker af, før han går den tunge gang ind i sin have igen for at overbringe den sørgelige nyhed om drabet til sin hustru.ehren@eb.dk ;linette@eb.dk Jeg tror ikke engang, vi selv har forstået, hvad der er sket Jeg er chokeret. Jeg talte med ham i forgårs. Han virkede helt, som han plejer.
BOGHOLDEREN: Efterladte til 70-årig mand er knuget af sorg - naboerne er chokerede. Politiet efterlyser vidner.
Der var ikke tale om reelle bombeplaner - derimod snarere en fantasiverden, hvor det ene skridt førte til det næste.Sådan forklarede den nu 17-årige ' Kundby-pige' første dag i retssagen, hvor hun er tiltalt for terrorplaner rettet mod to skoler.Den ene var den jødiske Caroline-skole på Østerbro, den anden Sydskolen i den vestsjællandske flække Fårevejle, hvor hun på et tidspunkt havde gået.Pigen blev anholdt under stor dramatik i januar 2016 - på det tidspunkt var hun 15 år gammel.Og dengang var der stor mediebevågenhed, fordi så ung en pige var anholdt og sigtet for terror.I går fik hun så for første gang mulighed for offentligt selv at give sin version af historien.' Satans mor'Her bekræftede hun, at hun havde skrevet sedler med trusler rettet mod de to skoler, som siden blev fundet i hendes hjem i den vestsjællandske landsby Kundby, hvor boede hos sin mor.Hun bekræftede også en flod af kontaktforsøg og dialoger på forskellige sociale medier og forskellige chatplatforme med både virkelige og formodede jihadister, ligesomhunnikkede bekræftende til, at hun havde havde søgt på fremstilling af både gødningsbomber og det stærkt ustabile sprængstof, TATP, kaldet ' Satans mor'.Men ved gårsdagens retsmøde forklarede hun indgående, hvordan det hele havde været del af en ustabil 15-årig piges hjernespind, hvor det ene tog det andet. Ret vanvittigt fremstod det, da hun forklarede sig om, hvordan hun havde forsøgt at komme i kontakt med ledende figurer fra Islamisk Stat med det formål at få IS til at sende folk op for at bombe Sydskolen.Skudt i hovedet- Jeg gjorde det for at virke interessant. Alle snakkede om IS på det tidspunkt, forklarede pigen ved dagens retsmøde.Her dokumenterede anklageren også dele af hendes forklaring fra grundlovsforhøret, hvor hun blev fremstillet.' Der er ikke mange muslimer, der kan li' jøder. Jeg kan ikke li' muslimer. Jeg vil bare dræbe jødisk børn', lød det dengang.- Under grundlovsforhøret sagde jeg mange ting, der ikke passer, siger hun ved dagens retsmøde.- Jeg sagde mange ting for at lyde lidt sej og lidt hård.På det tidspunkt vidste jeg ikke, hvor alvorligt det var.- Hvad hvis jeg spørger dig i dag? - Så vil jeg sige, at det er skudt i hovedet, svarede pigen.Ved gårsdagens retsmøde beskrev anklager Kristian Kirk, hvordan pigen i juledagene 2015 var begyndt at indkøbe kemikalier i lokale Matas-butikker til bombefremstilling.Men også det var del af det samlede fantasifoster.fish@eb.dk .På det tidspunkt vidste jeg ikke, hvor alvorligt det var Jeg gjorde det for at virke interessant. Alle snakkede om IS på det tidspunkt.
' KUNDBYPIGEN' OM BOMBEPLANER: 17-årig pige kan ikke genkende sig selv fra tidligere, hvor hun truede med at bombe skoler.
" Where's the Revolution", sang Depeche Mode. Der var dog ingen revolution under opsejling i den udsolgte Royal Arena, da det legendariske britiske synthpopband for første gang spillede i hovedstadens største indendørs arena. I stedet roterede den godt to timer lange koncert kærligt om en indbyrdes forståelse mellem det - i antal - lille band på scenen og de cirka 16.000 tilhørere på gulvet foran scenen og på siddepladserne fra gulv til loft i den store sal.Depeche Mode kom for at spille et lille udvalg af numre fra det seneste album, "Spirit" fra 2017, og så en række klassikere fra 1980' erne og 90' erne.Tilhørerne tog respektfuldt - og indledningsvis en anelse tirsdagstavse - imod det nye materiale, mens de til gengæld brød ud i betingelsesløs begejstring, så snart gruppen med et riff blot antydede, at en gammel sang stod på sætlisten.Så handlede det om fællessang.Og da Depeche Mode skruede op for det regulære evergreen-materiale i skikkelse af "Everything Counts", "Stripped" og ikke mindst "Enjoy the Silence" og "Never Let Me Down Again" kunne ingen påkalde sig retten til at surmule - i hvert fald ikke over valget af klassikere.De holdt i den grad, og de vil også være virkningsfulde om 10 og 20 år, fordi melodierne som de mest sejlivede rock-, pop-og countrysange er enkle og effektfulde.For lidt vokal pondus Det var dog et irritationsmoment, at vokalerne fra i særdeleshed den ellers karismatiske og storsvedende frontfigur Dave Gahan, men også bandets dominerende sangskriver Martin Gore i flere tilfælde ikke bragede ud af højttalerne med den tyngde, man kunne have forventet af en gruppe, der i både Europa og USA i en årrække har haft status af stadionnavn.Og som i første halvdel af 2017 optrådte i Parken på Østerbro.Når d'herrers vokaler til gengæld gik klart igennem, var det tydeligt, at både Gahan og Gore på trods af en lang, slidsom karriere, der bragte dem til København allerede i begyndelsen af 1980' erne, stadig har vokale kræfter på egen hånd, men også i fællesskab i deres særegne sang-symbioser, som for altid vil gøre Depeche Mode til noget særligt i sammenligning med endnu større stadionnavne som The Rolling Stones og U2.Dave Gahan og Martin Gore supplerede med henholdsvis maskulinitet og følsomhed hinanden vokalt på en måde, som ikke kan beskrives som andet end unik. Dét ord kunne også klistres på bandets højstemte og uopslideligt iørefaldende afskedssalut "Personal Jesus".Hvis vokalerne brager ud af højttalerne, når Depeche Mode til sommer er hovednavn på festivalen Tinderbox i Odense, kan den oplevelse kun blive forrygende.peter.schollert@jp.dk 
Frontfigur Dave Gahan var en veloplagt hvirvelvind, da Depeche Mode fyldte Royal Arena.
For 10 uger siden var der biografpremiere på Birgitte Stærmoses balletdrama "Darling". Filmen var ikke helt vellykket, men blev reddet overbevisende i mål af en storspillende, blændende Danica Curkic. Det samme er lidt gældende for denne uges danske premiere, Christian Dyekjærs maskuline deroute "Fantasten", bortset fra at filmen har så mange mangler, at selv ikke en imponerende Dejan Cukic kan gøre den andet end halvbagt. Cukic, i en klædelig hovedrolle, spiller Claus. En friskfyrsagtig platugle, der hustler sig gennem tilværelsen og konstant venter på det store sus. Det trivielle job som bilsælger krydrer han med fuskede underhåndsaftaler, så han kanskaffe sig nogle tiltrængte kontanter til sin eneste store passion; gambling. Claus er nemlig galopperende ludoman og bilder sig selv ind, at den store gevinst er lige om hjørnet. Når det ikke sker, lurer den ultimative opgivelse lige i korridoren. Men da Claus' fremmedgjorte søn, Silas (Oscar Dyekjær Giese) - lige da det ser ud til at være for sent - ringer på den anonyme hotellejlighed på Bryggen, hvor Claus har indrettet sig kun med Red Bull i køleskabet, og beder om husly, øjner Claus en mulighed for endelig at kunne være der for sin søn.Sønnen er en åbenbaringChristian Dyekjær, der tidligere har instrueret "Spillets regler" (2007) og den ujævne børnefilm "Fuglejagten" (2012), har fint blik for dynamikken mellem far og søn, og Cukic fanger overbevisende den kåde fars forsøg på at indynde sig hos sin tabte knægt, der får fornemt liv af Gieses lydefri spil. Han er i det hele taget en åbenbaring og får replikkerne i en film, der ellers halter på dialogplan, til at lyde ægte.Silas er også imponeret over de store fadøl og ditto armbevægelser, som farmand bevæger sig ud i verden med. Da heldet endelig vender, og Claus rykker ud med coke, ludere og champagne, kan den lamslåede Silas ikke undgå at blive imponeret. Det er filmens bedste scene, og Cukic er fænomenal med sin lallende devil may care-attitude. Men energien fra den scene varer desværre ikke ved, og filmen som helhed virker mere som en generisk midtvejskrise-film end en originalt tænkt filmfortælling om den fantast, der har lagt navn til titlen. Selvom Claus har alt på spil, fornemmer man det ikke som publikum.Det store problem er, at man ikke i udgangspunktet betragter Claus som værende succesfuld. Han er hele tiden en magtesløs brik i et misbrug, han for længst har opgivet at kontrollere. Derfor kommer filmens afslutning også til at virke fersk. For selvom Dyekjær har en herligt rå fornemmelse for locations (det er vidunderligt, at den kinesiske restaurant på Østerbro-siden af Jagtvej er omdannet til nådesløs gangsterbule), så har "Fantasten", sin dokumentariske æstetik til trods, ikke samme nerve som eksempelvis Fenar Ahmads "Underverden", der havde premiere i januar.kultur@jp.dk 
Dejan Cukic imponerer i ny fillm, der ikke er helt så uforudsigelig og rå, som den selv tror.
Problemet med at skrive om at blive ramt lige i mellemgulvet er, at det er blevet en industri at ramme folk lige i mellemgulvet.Facebook har i over ti år snyltet på det, der virkelig rammer os og har kommercialiseret det, så man efterhånden vil skide på, hvor nuttede andres børn er. På TV kalkulerer de iskoldt, hvordan de kan ramme os i det eftertragtede mellemgulv. Hvis de en sjælden gang formår at hive os væk fra den bevidstløse swipen på smartphonen eller tabletten og får os til at se gammeldags flow-TV, skal vi helst blive rørt i en helvedes fart, så vi ikke forsvinder tilbage til de sociale medier. Vi skal lynhurtigt have maksimal indlevelse i de få programmer, der stadig kan samle familier foran skærmen.I »Voice Junior« skal vi få våde øjenkroge over bedårende Østerbro-børn, der i hele deres opvækst har fået at vide, at de kan synge som Whitney Houston - eller endnu bedre - børn, der taler jysk, for så er det mere autentisk. I »X Factor« elsker vi tykke ensomme mænd, der aldrig har stået på en scene i deres liv før, hvad enten det er gameren fra Odder eller den autodidakte operasanger Paul Potts, der stadig trækker fulde huse, fordi han er åh så ikke-elitær. I »Toppen af poppen« forvandler Søren Huss ligegyldige pophits til rørende salmer - »Nu skal der tudes,« som han sagde i det sidste program med klædelig selvironi, som for os andre desværre også var lidt trist, fordi vi blot fik vished om the name of the game.Vi skal rammes lige i mellemgulvet på kommando, men det er et designerdrug, der kun virker flygtigt og bare gør, at vi vil have mere. Det er kunstig købesex, virtuelle blowjobs.Apropos det virtuelle var jeg inde at se den ny »Blade Runner« forleden. Den første fra 1982 er den film, jeg har set flest gange, selv om jeg ikke er til science fiction. Den rammer mig lige i mellemgulvet. Hver gang. Toeren efterlod mig lunken. Den mand, der satte sig ved siden af mig i Imperial med et bæger popcorn på størrelse med en hoppeborg, som han insisterede på at spise enkeltvis i én lang kontinuerlig bevægelse på godt en time, hvorefter han snottede en halv liter cola op, ham havde jeg til gengæld lyst til at ramme. Lige i mellemgulvet. Med et håndkantsslag.
Følelser på samlebånd.
Den bare 16-årige Servet Abdija blev mandag aften dræbt af flere skud på Ragnhildgade på grænsen mellem Ydre Nørrebro og Ydre Østerbro i København. Uanset motiv føjer hændelsen sig til en efterhånden lang liste af skudepisoder i det nordvestlige hjørne af København.Og det kriminalpræventive samarbejde mellem skoler, sociale myndigheder og politiet i Københavns Kommune, SSP København, modtager som følge af skuddrabet adskillige henvendelser fra bekymrede børn og unge. Det fortæller sekretariatschef Tommy Laursen." I går var der en mindehøjtidelighed derinde, hvor han blev skudt. Jeg kommer lige derindefra, og hvis du ser, hvor mange blomster der ligger derinde, og de breve, der er lagt derinde fra unge, jævnaldrende mennesker, indikerer det meget godt, at der er et stort behov for at hjælpe de unge med at komme videre i deres liv og hjælpe dem med at forstå det uforståelige," siger han og fortsætter: " Det er jo i deres øjne fuldstændig urimeligt og uforståeligt, at en 16-årig knægt bliver skudt på den måde, han er blevet. Det er klart, at det dels afstedkommer en masse spørgsmål fra disse unge, dels masser af sorg og masser af frustration over at miste en god kammerat. Derfor har vi valgt, at alle de her unge mennesker ikke skal gå alene med deres sorg." Tommy Laursen fortæller, at tre fritidsklubber i Københavns Kommune nu har fået " ekstraordinært lange åbningstider" i efterårsferien, og at yderligere en fritidsklub er blevet særåbnet og har fået " knyttet nogle psykologer på i tilfælde af, at der skulle være nogle unge, der havde behov for det"." Og det har der været," siger han.Ifølge Tommy Laursen har børn og unge både ved dette og tidligere skyderier på Nørrebro haftbehov for at stille voksne spørgsmål om, hvad der sker, og om de selv kan risikere at blive " et offer næste gang", som han siger: "' Kunne det være mig?'.Det er det, de tænker." Tommy Laursen oplever dog ikke en generel frygt blandt børn og unge på Nørrebro, fortæller han. Men, siger han, " når der sker sådan noget, og man kender ham eller nogen, der er døde, så bliver man da berørt af det".Er der nogen kriminalpræventiv indsats forbundet med at hjælpe de her unge, som du siger, med at forstå det uforståelige eller med at yde dem støtte i sorgen? " Det kan man sige, at der er i forhold til, at hvis frustration går over i vrede, kan det afstedkomme, at man bliver sur på samfundet og gør nogle dumme ting. Så ja, det vil jeg mene, at der er," siger Tommy Laursen: " Hvis et barn er så ked af det, at det ikke trives, har det afledte konsekvenser efterfølgende, måske i skolegangen og i ens videre liv."taholm@k.dk 
Det tager hårdt på mange børn og unge, at en bare 16-årig dreng mandag blev dræbt af skud i København. Det kriminalpræventive SSP-samarbejde oplever et stort behov for sorgbearbejdning blandt unge, hvoraf nogle stiller spørgsmålet: " Kunne det være mig?".
Snart fyrer DR for sjette gang op for ovnene, når en flok bageglade amatører igen skal jonglere med mel, smør og fondant i den bedste sendetid.Og når Timm Vladimir siger de berømte ord: ' Klar, parat, bag', vil der også være skruet op for sendetiden. De to første bage-programmer dette efterår er nemlig hævet, så sendetiden strækker sig over halvanden time.Som Ekstra Bladet tidligere har skrevet, er det to nye dommere, der skal smage på amatørbagernes værker.Markus Grigo og Katrine Foged Thomsen afløser Jan Friis-Mikkelsen og Mette Blomsterberg, og det glæder de sig ikke overraskende til.- Programmet skal være med til både at underholde, men bestemt også at inspirere danskerne til at prøve noget nyt samt at ændre vores madvaner og -forståelse. Det skal være sjovt at være i køkkenet, og man skal turde eksperimentere og fejle, og det tror og håber jeg på, at programmet vil inspirere seerne til, siger Katrine Foged Thomsen i pressemeddelelsen.De ti nye amatørbagere er mellem 20 og 60 år og kommer fra alle dele af landet.Fælles for dem er naturligvis deres store kærlighed til bagning og bagværk.Den 59-årige bedstemor Rosa bager med sine børnebørn, som elsker hendes kager.21-årige Kirsten får blandt andet sin inspiration, når hun roder med sin folkevognsboble i garagen.27-årige Nip bager næsten hver dag, hvilket spreder stor glæde i studiegruppen, og så er der 31-årige Jacob fra Østerbro, der har diabetes, hvilket umiddelbart burde være et handicap, når man stiller op til et program med rå mængder sukker.Inspireres af rejserDen udfordring har Jacob dog tænkt sig at håndtere ved kun at smage små stykker af sine egne kager.Han kan dog godt spise lige så meget kage som alle andre.Det kræver bare, at han medicinerer sig, oplyser DR.Deltagerne inspireres af alt fra kunst, rejser og noget så utraditionelt som bilmekanik, hvilket allerede kommer til udtryk i første program, hvor deltagerne udfordres og blandt andet skal fortolke den gode gamle ' snitte'.' Den store bagedyst' har sæsonpremiere 4. oktober klokken 20.pc@eb.dk ;rms@eb.dk .Det skal være sjovt at være i køkkenet.Fakta: DE TI DELTAGEREAnton Dahl Grue, 20 år, Lyngby Nicolai Mouritzen, 43 år, Hellerup Jesper Søvndal, 28 år, Kolding Kirsten Jazmin Thur, 21 år, Odense Nipuni Julie Jakobsen, 27 år, Aarhus C Rosa Christensen, 59 år, Glyngøre Anam Akhtar, 28 år, København NV Lisette Toth Larsen, 35 år, København Ø Jacob Lund Hjort, 30 år, København Ø Andrea Søllested, 50 år, Næstved.
KLAR, PARAT, BAG! Årets bageamatører er som vanligt en blandet flok. I år er der blandt andet blevet plads til en diabetiker.
Han er allerede en gang blevet idømt adskillige års fængsel for et opsigtsvækkende drabsforsøg i en bandekon-flikt. Onsdag røg en 29-årig mand igen bag tremmer efter skyderiet tirsdag aften på Rovsinggade på Østerbro i København.Her blev en 26-årig mand med tilknytning til indvandrerbanden Loyal to Familia, LTF, kort efter kl. 18 ramt af to skud, da en gerningsmand steg ud af en sort Mercedes, knælede for at tage sigte og affyrede otte-ti skud. To af dem ramte skudofferet i henholdsvis låret og bagdelen.»Den 26-årige er i selskab med nogle venner i nærheden, som med det samme får ham kørt til behandling på Rigshospitalet.Han er nu udskrevet igen, og har ikke ønsket at udtale sig til politiet,« oplyser politikommissær Steffen Th. Steffensen fra Afdelingen for organiseret kriminalitet i Københavns Politi.Vidner kunne give en god beskrivelse af den sorte Mercedes, som gerningsmanden, og mindst en medgerningsmand, straks kørte væk fra gerningsstedet i.Fanget efter fem minutterKun fem minutter senere blev en tilsvarende sort Mercedes med det samme registreringsnummer standset i Mjølnerparken kort derfra af et par af politiets særlige tryghedspatruljer, der er sendt på gaden i forbindelse med den senere tids mange skyderier på åben gade i København.I bilen sad to mænd på henholdsvis 29 og 23 år, der straks blev anholdt, selv om betjentene ikke fandt noget skydevåben i bilen. Derfor har politiet en teori om, at der har været mindst en medgerningsmand med i forbindelse med drabsforsøget.Begge anholdte, der er tilknyttet Mjølnerparkens bandemiljø, blev onsdag middag fremstillet i grundlovsforhør for lukkede døre i København. De nægtede sig begge skyldige, og kun den yngste ønskede at udtale sig i retten, hvor de blev sigtet for drabsforsøg.Dommer Sanne Bager valgte at beskytte dem begge med et navne-og identifikationsforbud, hvilket forhindrer BT i at give detaljerede oplysninger om deres kriminelle fortid.Kendt af politietDog kan det oplyses, at de begge er særdeles godt kendte af politiet i forvejen for blandt andet overfald, knivstik og røverier. Særligt den 29-årige har før påkaldt sig opmærksomhed ved under en tidligere bandekonflikt at have forsøgt at dræbe en banderival på åben gade på Nørrebro.Det udløste for nogle år siden en langvarig fængselsdom til den unge mand.»Baggrunden for skyderiet tirsdag aften i Rovsinggade er formentlig, at der kan være tale om »en bytter« for et skyderi i Mjølnerparken i sidste uge.Her skød to personer på en motorcykel 20. juli tre-fem skud mod en gruppe unge i en baggård, dog uden at nogen blev ramt.Vi har flere gange set, at den slags bliver gengældt kort efter - det er skruen uden ende. Formentlig handler det bare om, at gerningsmændene vil pisse territoriet af,« vurderer politikommissær Steffen Th. Steffensen.baa@bt.dk 

Den seneste tids knivstikkeri og skudløsninger fik i sidste uge Københavns Politi til at indføre en visitationszone for anden gang denne sommer.Indtil videre ser banderne dog ud til at fortsætte deres voldelige overfald på hinanden, og visitationszonen har kun medført en beslaglæggelse af et enkelt våben.143 personer er blevet visiteret, siden zonen blev indført 20. juli, og det har ført til en sigtelse for besiddelse af en kniv og fem for besiddelse af euforiserende stoffer, skriver DR Nyheder.Selv om fangsten er beskeden, mener politiet, der er tale om en succes.»For mig at se er det yderst positivt, at vi kun finder en kniv og lidt euforiserende stoffer. Det tyder på, at det virker,« siger politikommissær Steffen Thaaning Steffensen til Berlingske med henvisning til, at visitationszonen virker præventivt.Men så får I ikke mange våben ud af omløb, inden visitationszonen ophører? »Næ, men det gør ikke så meget. Det er mere det præventive.Vi ved godt, de har våben, men de har dem ikke på sig, når vi stopper dem. Det er da positivt,« siger Steffen Thaaning Steffensen.Når I kun har beslaglagt én kniv, og der stadig er skyderi i gaden, er visitationszonen så effektiv? »Jeg ved godt, der har været et skyderi på Rovsingsgade tirsdag, men fordi vi kører så massivt på i Indre og Ydre Nørrebro, fik vi trods alt to mand anholdt i flugtbilen. De blev taget af de to tryghedspatruljer, vi havde i Mjølnerparken,« fortæller Steffen Thaaning Steffensen.De to mænd på 23 og 29 år har begge relation til Mjølnerparken og er sigtet for drabsforsøg, mens den 26-årige mand, der blev skudt i benet, har relation til banden Loyal to Familia (LTF).Skyderiet på Rovsingsgade på Østerbro tirsdag aften er det seneste i en række overfald i den eskalerende bandekonflikt, hvor LTF spiller en fremtrædende rolle.310 visitationer i AarhusOgså uden for København oplever politiet problemer med banden.I Aarhus blev en visitationszone indført 25. juni. Ligesom i København er det småt med antallet af beslaglagte våben. 310 visitationer har afsløret tre stikvåben og to slagvåben, men politiinspektør Lau Thygesen fra Østjyllands Politi erklærer sig godt tilfreds.»For os er det en succes, at man ikke har våben med ude, for så virker vores indsats og vores udmelding om visitationszonen. Våbnene er der selvfølgelig, men man render ikke rundt med dem ude på gaden. Det er det, der er det vigtigste for os lige i øjeblikket,« siger han.I Aarhus blev et bandemedlem tirsdag aften bidt af en hund fra s in egen gruppe, da to bandegrupperinger havde samlet sig ved Hasle Torv.Visitationszonerne er et af flere redskaber, politiet bruger for at sætte ind over for banderne.matg@berlingske.dk mals@berlingske.dk Vi ved godt, de har våben, men de har dem ikke på sig, når vi stopper dem.Det er da positivt.Steffen Thaaning Steffensen, politikommissær ved Københavns Politi.

Så kører den igen: Danske fædre og mødre er overbeskyttende curlingforældre.Hvad hulen bilder vi os ind sådan at hjælpe vores børn med livet og lektierne? Og hvis vi ikke er dårlige på den ene måde, så er vi det på en anden måde. Ligesom folkeskolelærere og DSB og Skat.Og vi har værsgo at have dårlig samvittighed hele vejen til skole-hjemsamtalen eller festivalen.Not! Det er bare en minimal gruppe letantændelige kritikere i en debatspalte eller i et kommentarspor, der larmer i mediebilledet i et forsøg på at stemple middelklassens forældre som inkompetente og separationsangste med rod i værdierne, bare fordi vi pumper vores børns cykler eller kører dem til dér, hvor de skal hen.Ios forældre har børn og unge i dag nogle af danmarkshistoriens hidtil bedste opdragere, modspillere og vejvisere.Vi sætter ikke, som forældre gjorde engang, rigide grænser bare for at sætte grænser. Vi har ikke fortidens paranoide og fordomsfulde forhold til ungdom, seksualitet, musik og kultur i det hele taget.Vi engagerer os i vores børns liv. Vi er ikke fremmedgjorte over for deres værdier, og vi forsøger efter bedste evne at forstå deres hovedløse brug af sociale medier, internettet og alt dets væsen. Vi taler til dem som til »rigtige« mennesker. Hvad fanden skulle vi ellers gøre? Siger politikerne til vores unge: »Skynd dig at få en uddannelse og et job«. Så siger vi: »Rolig nu.Find ud af, hvad du er god til. Hellere en glad skraldemand end en sur jurist. Pyt med om du så må undvære perlegrus i indkørslen, når du bliver stor«. Vi lytter og vejleder vores børn, når de mærker forvirringen over, hvem de er, og hvad de skal være i livet. Gid vores egne forældre havde gjort det samme.Og vi roser dem, når de til vores store forundring alligevel navigerer overbevisende i en fragmenteret verden.Nogle gange kan vi lide den samme musik som vores børn og tager måske med dem på festival. Vi kan lide deres venner, og vi ser måske vennernes forældre. Det gør vi, fordi vi har lyst, og fordi det er sjovt. Og det er herligt at se, at vores børn og unge nyder det.Og ja, vi fejler en gang imellem. Forældre kommer til at sætte for mange og for få grænser. Vi giver for meget og for lidt opmærksomhed.Vi kører dem for sjældent og for ofte til Roskilde.Nogle kalder os curlingforældre. Et dejligt billedskabende discountbegreb alle kan forstå og derfor trækker fra hoften, blot de hører om en mor eller far på Østerbro, der har smurt en lidt for lækker madpakke.Livets curlingbane er ikke glat og fejlfri. Børn er ikke masseproducerede 20 kilo tunge sten af poleret granit.Og ser man fligen af en forælder, der aldrig fejer foran sit barn, kan man være sikker på, at det er bluf.
KLUMME.
Ien tid med bekymring for, at det moderne liv leves alt for meget bag skærme, og at de sociale medier har fortrængt det fysiske møde, er det svært ikke at blive begejstret over det overflødighedshorn af festivaler, der er kommet i Danmark.Hvor man end retter øjet hen i kongeriget her om sommeren, er der festival.Festivalkalenderen er efterhånden så tætpakket, at anmelderne slet ikke kan følge med, men danskerne strømmer alligevel til.Der er noget for enhver smag.Er man til metal, er Copenhell på Refshaleøen senere på måneden lige sagen. Er det det mere det folkelige og de musikalske slagere, der trækker, er den netop overståede Jelling Musikfestival eller den kommende Smukfest oplagt, mens den snakkende kreative klasse kan hygge sig til Heartland og Folkemødet og der drøfte fremtiden og dens mangesidede udfordringer over et godt glas georgisk naturvin.FESTIVALERNE ER blevet vor tids store offentlige festrum. Stederne, hvor vi mødes, danser, debatterer, fester og er sammen.Det er glædeligt, ikke mindst i en terrortid, at danskerne ikke lader sig kue af frygten og bliver hjemme, men tværtimod farer land og rige rundt for gå til festivaler.Det er herligt, at vi er nysgerrige og har overskud og interesse i kultur, debat og musik og lyst til at være sammen. Det er der livslyst og masser af samfundskraft i.På den måde er det fristende at se festivalboomet som den endelige afvisning af Jean Paul Sartres berømte teaterstykke ' Lukkede døre' hvor helvede helt bogstaveligt er de andre mennesker.På festivaler er der ingen lukkede døre, det er tværtimod udendørs, og danskerne elsker tydeligvis at vælte rundt og mænges med hinanden i al slags vejr.MEN HELT SÅ enkelt er det alligevel ikke. For i Sartres stykke var pointen netop, at det var tre meget forskellige mennesker, der blev tvunget sammen.Nøglen til succes for alle de nye festivaler er det omvendte. En benhård segmentering, der betyder, at vi også på festivaler i stigende grad tager ud og møder dem, der er som os selv. Der er muligvis geografisk et stykke fra Kartoffelrækkerne på Østerbro til Heartland på Fyn, men stemningen er identisk.Festivalerne er selvsagt også kun for dem, der har råd - ligesom så meget andet i samfundet er priserne på festivaler steget voldsomt og frivillighed afløst af benhård jagt på profit. Tiden, hvor festival var lig med en sovepose i et fugtigt telt, er for længst forbi. Nu står den på gourmetmad og håndbryggede øl overalt.Det er der intet forkert i, men på den måde er festivalerne mere en afspejling af det opdelte samfund og ekkokamrene på sociale medier, end de måske umiddelbart virker i al deres festlige folkelighed. mr.
POLITIKEN MENER Festivalerne er det moderne samtalerum.
Siden 2011 har politiet, hjemmeværnet, forsvaret og PET mistet mindst 37 skydeklare våben. 16 af dem er endnu ikke blevet fundet og er ifølge tidligere PET-chef løsslupne missiler, som i de forkerte hænder kan gå af til hver en tid. S vil have strammet op.Mellem 2011 og 2017 har hjemmeværnet, forsvaret, politiet og PET samlet set mistet mindst 37 komplette - eller skydeklar - våben. I samme tidsrum er kun 21 af våbnene ' tilvejebragt', som det hedder i de aktindsigter, BT og metroxpress har modtaget fra de respektive institutioner.Syv af de 16 våben, som der altså ikke kan gøres rede for, er såkaldte løse-eller øvelsesvåben, som ikke kan skyde med skarpe skud, men stort set ligner rigtige våben og altså vil kunne bruges til at true med. De sidste ni er fuldt ud funktionelle 9 mm-pistoler eller fuldautomatiske M95-og M96-geværer, som i hænderne på kriminelle kan gøre stor skade.Særdeles farlig situationDet viste Omar El-Hussein, da han i februar 2015 med et M95-gevær - som viste sig at være stjålet fra Hjemmeværnet - affyrede 28 skud og dræbte filminstruktøren Finn Nørgaard ved Krudttønden på Østerbro i København. Et scenarie, som ifølge tidligere PET-chef Hans Jørgen Bonnichsen sagtens kan udspille sig igen.»Et hvilket som helst våben, der befinder sig i hænderne på en kriminel, er jo ensbetydende med en særdeles farlig situation. De her våben kan bruges til alt fra røverier til, som vi også har set herhjemme, koldblodige likvideringer. Ja, faktisk alt derimellem er muligt, når du har så farligt et våben, som en pistol eller et gevær nu engang er,« siger han og fortæller, hvordan myndighederne tager det alvorligt, hver gang der ikke kan gøres rede for et våben.»De følger det her utrolig tæt. Det er der ingen tvivl om. Interessen for at finde de her løsslupne missiler, som nu ligger rundt omkring i det danske samfund, er meget stor,« siger Bonnichsen.Det har ikke været muligt at få en kommentar fra hverken politiet, hjemmeværnet eller forsvaret, som gerne måtte svare på, hvordan sådanne våben ' bare' kan forsvinde, eller hvad man konkret gør for at finde dem igen.bowe@bt.dk 
VÆK.
KL. 9.00: står jeg op efter at have sovet længe. 
Skuespiller Neel Rønholt har en travl hverdag med filmoptagelser på Fyn. 
" Jamen, der er intet alternativ til EU", udtrykker Uffe Elbæk (Alternativet) blandt andet ved et arrangement i Brumleby på Østerbro.Men ud fra hans egen ofte anvendte replik: " Det er kun fantasien, der sætter grænser", findes der faktisk et alternativ til EU. Nemlig, " Den Alliancefri Bevægelse" -det nuværende NAM (The Non-Alignment Movement) med 120 medlemslande og 17 observatør-lande.Dette til sammenligning med EU's nu resterende medlemslande på kun 27.DEN ALLIANCEFRI BEVÆGELSEBør Danmark på den baggrund også blive medlem af " Den alliancefri Bevægelse"? Jeg syntes vi bør overveje hvilke fordele og ulemper, der måtte være ved at Danmark som en del af Norden også blev medlem.Det vil udgøre et alternativ til både EU og NATO, sidstnævnte ved at erstatte krig med fred. Ville det ikke være skønt, hvis Danmark kunne slippe for EU's afvikling af det danske velfærdssystem? Og tænk, hvis vi tillige kunne slippe for NATOs evige krige, wow! Vi bør blot mindes, at EU har afsat demokratiske præsidenter i flere medlemslande, og EU har længe været i fuld gang med at afvikle velfærdssamfundene i hele EU, så tiden er for længst inde til at finde alternativer til både EU og NATO.Heldigvis er EU i dag ved at falde fra hinanden.Min opfordring til arbejderklassen er: lad EU dø og lad os søge nye og andre veje.Til Uffe og alle andre bør vi råbe, at vi må vi satse på noget andet end fallitboet EU. Måske er svaret, " Den Alliancefri bevægelse" NAM (The Non-Alignment Movement).ALTERNATIVET MÅ TAGE ANSVARUffe og " Alternativet" støtter implicit EU ´ s neoliberalisme med deres ufravigelige fastholden til evig EU-medlemskab og medvirken til at reformere EU indefra, som hermed bidrager til at holde EU i live. Men Uffe og kompagni kan ikke løbe fra deres ansvar for følgerne heraf, bare fordi de endnu ikke har formuleret en klar og holdbar EU-økonomisk politik.Når Alternativet aktuelt aktivt støtter EU under påskud at ville reformere EU indefra, så er dette enten ekstremt naivt, kynisk eller dumt. I virkelighedens verden er deres EUengagement en de facto ført realpolitik - som er dybt reaktionær. EU og Goldman Sachs har jo gjort det folkelige Grækenland til et næsten magtesløst samfund - og årsagen er neoliberalismen, som Uffe og kompagni frivilligt, bevidst, tilfældigt eller dumt kommer til at støtte.Lad os tage Uffe på ordet og med fantasien i behold følge Brexit, indgå associeringsaftaler med EU alá Norges. Lad os omgå EU's handels-restriktioner overfor Island, og lad os skabe fair trade med verden og de dele af Asien, der endnu ikke er helt underlagt neoliberalismens verdensdominans.Ville det ikke være skønt, hvis Danmark kunne slippe for EU's afvikling af det danske velfærdssystem?.
Læserbrev Det virker mærkværdigt, at en politiker, der ynder at argumentere for, at man skal bruge sin fantasi, er så fantasiforladt, når det gælder EU.
70 Christian Winnem Journalist, Ubby ved Kalundborg Med norsk far og dansk mor tilbragte Christian Winnem de første fem år af sit liv på en lille ø i den sydnorske skærgård. Derfra gik turen til Østerbro i København og til videre opvækst på en gård ved Kirke Værløse. Han blev nysproglig student fra Gladsaxe Gymnasium i 1968, og derefter faldt valget på journalistikken, bl. a. inspireret af de voldsomme begivenheder i Prag i august 1968, som han oplevede på nærmeste hold, hvorefter han begyndte i mesterlære hos redaktør C. Aa. Corneliussen, Sjællands Tidende i Korsør.Efter at være blevet udlært i det journalistiske håndværk i begyndelsen af 1970' erne valgte han freelancetilværelsen i Mogens Vemmers B&amp;U afdeling i DR, hvor det blev til mange forskellige arbejdsopgaver for Ungdomsredaktionentv, radioens ' P4 i P1' og Børneradio. I 90' erne stod han fadder til og var vært i P3-morgenprogrammet ' Ti i syv' med Hans Henrik Bærentzen i rollen som Rasmus Radiomus. Udsendelsen blev det mest aflyttede småbørnsprogram nogensinde.I 1985 slog Christian Winnem sig ned på Yppenbjerg ved Ubby, hvor han en årrække var formand for det lokale vandværk.Journalistikken blev efter 26 år i DR udfoldet i bl. a. i Holbæk og Kalundborg Erhvervsråd, på diverse Vestsjællandske lokalaviser og som lokalredaktør på Kalundborg Folkeblads Høng-Gørlev-redaktion.I 2012 sagde han farvel til journalistfaget, og derefter virkede han i fem år som turistbuschauffør.80 Per Hertz Guldsmed, designer, Kolding Kvinder i alle aldre over hele verden glæder sig efter sigende dagligt over at gå med smykker, der er designet af Per Hertz. Gennem mange år arbejde han for Georg Jensen og skabte her en lang række smukke værker, primært i sølv. Bedst kendt er Lotus-serien bestående af halssmykke, armbånd og øreringe.Hans enkle og tidløse design har vist sig langtidsholdbart, og flere af hans smykker har været udstillet på MoMA i New York og Lacma i Los Angeles.Per Hertz er still going strong og er flere gange mester i Kolding Skakklub.Han rejser fortsat over hele verden og var for nylig en af de ældste frivillige for Mellemfolkeligt Samvirke på et børnehjem i Nepal.I anledning af fødselsdagen har han inviteret familien med til Irland, hvor han i sin tid underviste irerne i guldsmedefaget.

Under dette års Copenhagen Jazz Festival kunne man ni gange opleve Bremer/ McCoy, og hver gang foregik det for fulde huse. Den 21.december giver duoen, der bevæger sig i grænsen mellem dub og reggae, Jan Johansson-inspirerede viser, nordisk melankoli og meditativ modal-jazz, deres første koncert i København siden i sommer.Det sker på Bremen Teater, der beskriver bandets musik med følgende ord: »De to musikere og komponister har haft en fælles vision om at komme tilbage til rødderne og skabe en tæt og nærværende stemning, som hvis man sad i samme stue som musikerne. Kompositionerne er enkle og stemningsfyldte og med et gennemgående organisk udtryk.« Gik på samme folkeskole Bremer/ McCoy er udgjort af Jonathan Bremer og Morten McCoy, der har kendt hinanden, siden de som 6-årige rendte ind i hinanden i Ryparken Lille Skole på Østerbro.De havde det til fælles, at de begge elskede musik, og snart begyndte de at spille sammen - som i dag var det med Jonathan Bremer på bas og Morten McCoy bag klaveret.»Da vi var små, sad Morten tit for sig selv og spillede klaver, mens de andre børn løb rundt og legede. Det er ret sigende for ham, ikke fordi han har svært ved det sociale eller er ensom, han er bare meget selvstændig og følger sin egen vej uden at tvivle,« fortalte Jonathan Bremer tidligere i år i et interview med Politiken.Efter folkeskolen skiltes duoens veje for en stund. De begyndte i hver deres gymnasium, men droppede også begge ud. Tre år senere sad igen og lyttede til plader sammen, og så var vejen banet for at sammensmelte Bremer og McCoy.Har udgivet tre albumTidligere i år beskrev Politiken duoen som »en velbevaret hemmelighed«. Bremer/ McCoy har udgivet tre album, hvoraf det seneste, "Forsvinder", udkom i september sidste år. I Berlingske affødte det fem ud af seks stjerner. Og tidligere har også den britiske radiovært og musiker Gilles Peterson erklæret sin kærlighed til danskerne.Ved seneste uddeling af anmeldernes kritikerpris, Steppeulven, var Bremer/ McCoy nomineret i to kategorier.Jonathan Bremer og Morten McCoy har lydstudie på Nørrebro, men den 21. december vender de altså snuden mod Indre By for at sætte punktum for et vellykket år med en sidste live-optræden.Koncerten begynder kl.20.00.temasektion@jp.dk Fakta: VINTERJAZZ Bremer/ McCoyDuoen Bremer/ McCoy vender den 21. december tilbage til live-scenen i København efter ni udsolgte koncerter under Copenhagen Jazz Festival. Det sker i Bremen Teater.
Vinteren bliver varm for en stund, når danske Bremer/ McCoy den 21. december fylder Bremen Teater med musik.
Tirsdag var mere end en dårlig dag for Lauritz.com og hovedejeren Bengt Sundstrøm.Selskabet fik læsterlige klø på børsen efter et regnskab, der afslører en forretning i store vanskeligheder. Salget styrtdykker, gælden tynger og sidst, men måske allermest problematisk: Pengene fosser ud af kassen i et tempo, der i den grad dræner selskabets kapitalberedskab.Der er blot 29,4 millioner kroner tilbage i den likvide beholdning. Ved årets begyndelse var der næsten 80 millioner i kassen.Efter en tumultarisk børsnotering i sommeren 2016 år var der 180 millioner kroner i kassen, men efter at have betalt af på gammel gæld i en nedslidt lagerejendom på Østerbro har selskabets dårlige økonomi nu nået et foreløbigt klimaks.Sammenholdt med det dårlige salg og den store gæld får det øjenbrynene til at hæve sig hos investeringsøkonom Per Hansen fra Nordnet.Økonomen peger på, at selskabet taber penge, mens kassebeholdningen samtidig svinder, hvilket gør det svært for Lauritz.com at komme ud af problemerne.»Man kan ikke være andet end nervøs, hvis man kigger på udviklingen, siden selskabet blev børsnoteret. Der har ikke været en plan, der for alvor kunne vise, at det gik i den rigtige retning. Jeg kan ikke se, at de har ideerne til at få det vendt. Hvis de havde ideerne, har de ingen penge til at gøre det for,« siger Per Hansen.Han mener, at selskabet er under hårdt pres.»Det hjælper ikke at tisse i bukserne længere.Der er utilfredsstillende indtjening, som er under pres. Der er for stor gæld. Jeg har meget svært ved at se, hvordan man skal kunne argumentere for, at det er en god investering, og hvordan de skal få forløst det potentiale, de har,« siger han.Afviser finansielle udfordringerEfter 12 år som topchef for Lauritz.com valgte Mette Rode Sundstrøm i foråret at opsige sin stilling blot ni måneder efter, at auktionshuset gik på børsen. Som afløser for Mette Rode Sundstrøm trådte svenske Erik Norberg ind i stillingen som direktør for det kriseramte auktionshus i september.Han lægger ikke skjul på, at resultaterne gerne måtte se bedre ud. Norberg fortæller, at man nu har sat gang i en finansiel analyse, der skal få kigget selskabets økonomi efter i sømmene.Han vil dog ikke forholde sig til, om analysen skal afdække, hvorvidt Lauritz.com har behov for at rejse yderligere kapital.»Vi har sat en analyse i gang, som skal kigge på forskellige muligheder for, hvordan vi kan skabe os et finansielt manøvrerum på langt sigt,« siger Erik Norberg til Berlingske Business.Ud over de dårlige salgstal afslørede regnskabet også et farvel til auktionshusets mangeårige finansdirektør Claus Boysen, der dog bliver som rådgiver for selskabet. I den egenskab afviser han, at der skulle være nogen som helst finansielle udfordringer for Lauritz.com.»Det er ikke fordi, pengene er ved at slippe op. Vi har altid lavere omsætning i første og tredje kvartal, hvilket påvirker kassebeholdningen og vores arbejdskapital,« siger Claus Boysen.thmo@berlingske.dk jakc@berlingske.dk mori@berlingske.dk 
Der er store problemer i Lauritz. com, som taber penge i et så hastigt tempo, at selskabets kassebeholdning er blevet mere end halveret siden årsskiftet. Firmaets nye direktør vil lave analyse af den finansielle situation. Samtidig stopper selskabets finansdirektør.
Den store bagedyst 2017. Afsnit 3. Kan ses på dr.dkÆ rligt talt forekommer det en kende far fetched, for nu at blive i det danglish-lingo, der prægede Timm Vladimirs præsentation af opgaverne i ugens afsnit af den uendeligt formaterede bagekonkurrence. For første opgave: Cake Pops, altså slikkepindekuglekager, er da noget modernistisk krimskrams og pjat, fuldt ud på linje med en masse andre misforståede kagefusionsprojekter såsom drømmekagesneglen.Og anden opgave: Pretzels, eller Brezel, som de retteligen hedder, hører hjemme i Tyskland. Bare fordi man kan få dem i New York, er det ikke americana. Det er, som om opgavestillerne lider af en ubevidst trang til at lutre det stereotype.Men ugens absolut værste fejltrin tegnede Timm Vladimir sig for, da han i oplægget til den afsluttende mesterværksrunde mimede og delvis citerede dr. Martin Luther Kings ' I Have A Dream'-tale fra borgerrettighedsmarchen 28. august 1963. For det hører ganske enkelt ingen steder hjemme at gå på hugst i en af de mest ikoniske udladninger fra de sorte amerikaneres kamp for ligestilling i en sammenhæng, hvor det handler om at begå den mest opulente og farvestrålende lagkage. Det er at pisse på den uret og de grusomheder, der er blevet begået mod det sorte USA, at en hvid veltilpasset mand fra Østerbro approprierer Kings håb om demokrati, lighed og broderskab, så det bliver til et spørgsmål om creme, fondant og tempereret chokolade. For en ting er, at det er underholdning, og at vi i den forbindelse ikke behøver at interessere os for USA's folkemorderiske tilblivelseshistorie.Det taler vi jo aldrig om, selv om vi burde. Men en anden er sgu respekt for en mand som King, der måtte betale med sit liv for at sætte fut i ændringen af forholdene for slavernes efterkommere i Guds eget land. Fy for pokker.At afsnittet så bragte en ny superstjerne frem fra ovnlågen, nemlig den ranke Andrea, og sendte mensahovedet Nicolai hjem til Hellerup, kommer desværre til at stå i skyggen af den sproglige flovser. Og generelt peger temaet og dets eksekvering på det glamouriserede billede af USA, der efterhånden hersker allevegne i medierne. Stjerner og striber, frihedsgudinden, dejlig jazzmusik og amerikansk fodbold - det er mainstreamkulturens betydningstømte USA. Og man må i den grad sande ordene fra John Fords ' Manden der skød Liberty Valance': »Når myten bliver sandhed, så trykker vi myten«. For i dag lever vi i Donald Trumps tidsalder med fake news og alskens andet djævelskab.Så når myten bliver sandhed, bager vi den som kage.henrik.palle@pol.dk Noget modernistisk krimskrams og pjat.

Danmark. Fra denne uge skal de første københavnere begynde at sortere deres køkkenaffald fra, inden de dumper deres skraldeposer i en container.I stedet for at sende det grønne affald til forbrænding vil det fremover blive indsamlet separat og omsat til biogas, der kan bruges til at lave varme, elektricitet og brændstof og gødning til landjorden.I september sidste år besluttede et politisk flertal i Teknik-og Miljøudvalget, at alle københavnere skal sortere affald, og i denne uge er kommunen begyndt at rulle planen ud.De første beboere i lejligheder har således fået en grøn køkkenkurv og dertilhørende biologisk nedbrydelige poser, de kan smide madrester, kaffegrums og æggeskaller i, leveret på deres dørmåtte. I gårdene bliver der opstillet brune beholdere til affaldet, som kommunen forventer at indkassere en hel del af.Ifølge Københavns Kommune producerer en gennemsnitlig københavnsk husstand 3,5 kg organisk affald om ugen. Det svarer til omkring 40 procent af den samlede mængde, vi smider ud, og det blev i 2016 til 57.000 tons bioaffald i alt.Fra august og tre måneder frem vil affaldssorteringen indtage bydel for bydel med start på Amager. Herefter går turen til Vesterbro, Nørrebro, Østerbro, Brønshøj, Vanløse, Valby, Bispebjerg og til slut indre by i uge 41.På det tidspunkt skulle alle kommunens i alt 280.000 lejligheder gerne være godt i gang med sorteringen, og undervejs får alle besked om initiativet i deres e-boks.Allerede i 2014 fik de i alt 20.000 villaer og rækkehuse tilbudt en frivillig beholder til bioaffald, så omkring hver tredje husejer har allerede er begyndt at få nye vaner. Resten får leveret deres startpakker med køkkenkurv, poser og beholder i november og december - medmindre de selv beder om at blive undtaget. Københavns Kommune har et mål om, at 45 procent af husholdningsaffaldet skal sorteres fra og genanvendes i 2018.Derfor skiftede politikerne sidste år taktik i forsøget på at opnå målet. Oprindeligt var planen en teknologisk løsning, der uden borgernes hjælp kunne sortere mad fra metal, men nu håber politikerne på beboernes gode vilje.Ifølge en undersøgelse, som kommunen har lavet, har 78 procent af københavnerne tilkendegivet, at de gerne vil sortere og genanvende affald, hvis de fik muligheden for det.»Som enkeltperson kan det nogle gange være svært at se, hvad man kan gøre for at rykke på den store klimadagsorden, men her er der en helt konkret indsats, som kommer til at gøre en stor forskel«, siger teknik-og miljøborgmester Morten Kabell (EL) i en pressemeddelelse.cecilie.lund@pol.dk 

De medier og det kulturliv, som Pia Kjærsgaard kalder eliten, er relativt lukkede og ekskluderende kulturer, men de har ikke magt nok til at blive kaldt en ' magtelite', konkluderer eliteforskeren Christoph Ellersgaard.»Det er måske bedre at se det som en subkultur«, siger han.»Det er jo ikke nødvendigvis grupper, som har speciel stor indflydelse på, hvordan almindelige danskere lever deres eget liv. Men den lukkethed, der er i den her kultur, gør jo, at man kan skyde på dem. Det, man som forsker vil sige om de her relativt lukkede grupper, er, at der foregår nogle kampe om at definere, hvad der er det rigtige. De kampe er relativt ekskluderende eller snobbede. De bruger et sprog og snakker om tingene på en måde, hvor udefrakommende ikke kan være med«, siger Christoph Ellersgaard, der er formand for Foreningen for Elite-og Magtstudier og medforfatter til bogen ' Magteliten'.»Forskellen til vores magtelite er, at den her gruppe slet, slet, slet ikke er lige så forbundet og slet, slet ikke styrer de samme magtressourcer. Man kan måske allertydeligst se det i, hvem der egentlig er med til at bestemme, hvordan de her medier og institutioner skal opføre sig. Hvis du kigger på fonde og bestyrelsen for jeres egen avis for eksempel, så sidder Torben M. Andersen der, som er økonom. Der sidder Finn Junge-Jensen, tidligere rektor på CBS, og Lars Henrik Munch, som er i erhvervsnetværket og aldrig har været skrivende journalist. De fleste af de her mennesker bor nord for København og ikke på Østerbro«, siger han.Ifølge Malte Frøslee Ibsen, der er postdoc ved Institut for Statskundskab ved Københavns Universitet, er Pia Kjærsgaards elitebegreb bygget på »et gran af sandhed«, men er uklart og løst.»Når man snakker om eliten som nogle folk, der bor i Københavnsområdet, er veluddannede, stemmer på Radikale Venstre og Alternativet og indtager en privilegeret position i samfundsdebatten, så er der jo en sandhed i, at der er en privilegeret adgang. Men der er ingen klare kriterier for, hvem der er inkluderet i eliten, ud over, at de vil noget andet end højrepopulisterne«, siger han.Netop modstillingen mellem ' folket' og ' eliten' kendetegner ifølge Malte Frøslee Ibsen et populistisk elitebegreb, der vinder frem i mange lande.»Eliten er ligesom dem, der ikke vil det samme som højrepopulisterne. Hvis højrepopulisterne vil lukke grænsen, så er eliten dem, der på den almene befolknings bekostning vil åbne grænserne for muslimerne og have fri bevægelighed, så polakkerne og romaerne kan komme op.Og lukker op for løntrykkeri. For højrepopulisterne er det ikke et spørgsmål om at identificere, hvor mange penge den her person har stående på bankkontoen. Eller hvor mange bestyrelser den her person sidder i. Der er det mere et spørgsmål om at afgrænse det negativt i forhold til ens egen politiske position«, siger Malte Frøslee Ibsen.
Den elite, Pia Kjærsgaard omtaler, skal nærmere ses som en subkultur uden indflydelse på, hvordan danskerne lever deres liv.
Når der findes en medicin, som forebygger en tidlig hjertedød blandt et stort antal, skal de have den. Sol kan også være gavnlig - for at opbygge vores depoter med D-vitaminer. Og så kan det i øvrigt være godt for en at være en smule overvægtig.Med budskaber som disse zoomer professor og overlæge på klinisk biokemisk afdeling på Herlev-Gentofte Hospital, Børge Grønne Nordestgaard, der fylder 60 år 3. juni, ind på emner i hverdagslivet, der optager stort set alle danskere, hvilket har været med til at gøre ham til en af de mest citerede forskere både i danske og internationale medier.Han har bidraget med over 500 videnskabelige artikler og er med på listen over de ca.3.000 mest indflydelsesrige, nuværende forskere i hele verden, ligesom han hver måned er af sted som foredragsholder ved videnskabelige møder rundt omkring i verden. For nylig blev han udnævnt til æresdoktor ved universitetet i Buenos Aires i Argentina.Meget af hans forskning tager afsæt i den helt unikke Herlev-Østerbro-undersøgelse, der rummer helbredsdata på over 25.000 danskere over 20 år, indsamlet i fem personundersøgelsesrunder fra 1976 til 2015, som indeholder en guldgrube af oplysninger.Børge Nordestgaard fokuserer meget på især kolesterol og hjertekarsygdomme, to af de helt store »dræbere« både i Danmark og på verdensplan, og som han ihærdigt arbejder på at forebygge.Håndboldspiller Mette Blak Melgaard, 37.Udenrigskorrespondent, TV-vært Johannes Langkilde, 40.-Billedkunstner, forfatter Lise Harlev, 44. -Ansvarshavende chefredaktør Christian Jensen, 45. -TVvært Anne Vig, 45. -Koncernøkonomidirektør Heine Dalsgaard, 46.-Scenograf Rikke Juellund, 49.Komiker, skuespiller Lars Hjortshøj, 50. -Arkitekt MAA, galleriejer Bettina Køppe, 51. -Lektor, ph. d., kunstkritiker Mette Sandbye, 53. -MF Henrik Brodersen, 53. -Adm. direktør Hans Oluf Krog, 58.Professor, overlæge, dr. med.Børge Grønne Nordestgaard, 60. -Lektor, cand. mag. Benedicta Pécseli, 63. -Sekretariatsleder, cand. mag. Bente von Schindel, 68. -Professor, cand. scient.oecon., ph. d. John Asmus Christensen, 68. -Fhv. forbundsformand Gita Grüning, 68. -Skribent, lokalhistoriker Allan Mylius Thomsen, 69. -Konsul, adm. direktør.Bo Stærmose, 69.Handelsråd Jens Peder Jensen, 70. -Forfatter, foredragsholder Bjarne Nielsen Brovst, 70. -Fhv.koncerndirektør, Chief Operating Officer Hans Bennetzen, 70. -CEO, MBA, BBA Carsten Neumann, 71. -Direktør Torben Krag Nielsen, 72.-Skuespiller, instruktør Lotte Horne, 74. -Brigadegeneral Per Skov-Christensen, 74. -Overlæge Steffen Ellebæk Petersen, 75. -Professor, forfatter Klaus P. Mortensen, 75. -Professor, restaureringsarkitekt Gert Bech-Nielsen, 75. -Overlæge, dr. med. Jens Vuust, 78.-Speciallæge Eva Ingeborg Jensen, 78. -Fhv. højskoleforstander Bendt Steen Drewsen, 78.Fhv. universitetslektor Inge Kryger Kabell, 80. -Fhv. centerchef, dr. med. Torben Pedersen, 82. -Civilingeniør, kammerherre, greve Niels Brockenhuus-Schack, 87. -Konsulent, cand. polit. Svend H.Drachmann, 89.Købmand, direktør Preben Høyen, 90. -Fhv. rektor Lauge Stetting, 92.
I morgen.
Arkitekten Roald Steen Hansen, der i morgen fylder 75 år, er en af Danmarks mange fine, klassisk skolede og tilsvarende tænkende designere og møbelarkitekter.hans stole er enkle og smukke og har et eksklusivt præg, og han er da heller ikke blandt dem, der vil være mest kendt i en større offentlighed.Ikke desto mindre har han opnået et internationalt ry -hans arbejder er repræsenteret på de mest estimerede design-og kunstmuseer verden over -og han har lagt et betydeligt arbejde i gerningen som lærer ved Danmarks Designskole i perioden 1990-2006.På skolen arbejdede Roald Steen Hansen ikke mindst for udveksling af studerende mellem Danmark og andre lande, herunder især Kina og Japan.Det har blandt meget andet resulteret i et gæsteprofessorat ved Nagoya University of Arts i Japan, ligesom han på studierejser har interesseret sig for Shakersamfundets bygninger i USA.Shakerne er en religiøs gruppe, der levede et nøjsomt og jordbundet liv med en storhedstid fra slutningen af 1700-tallet og godt 100 år frem, og som skabte nogle meget kønne og stilfærdige bygninger og møbler i naturmaterialer, der for en dels vedkommende er bevaret for eftertiden.Han blev uddannet hos først møbelsnedkeren Jacob Kjær og siden på såvel Kunsthåndværkerskolens møbelafdeling som Kunstakademiets Arkitektskole, hvorfra han tog afgang i 1972.Han har været medarbejder hos blandt andre Arne Jacobsen og Henning Larsen og siden midten af 1970erne haft egen tegnestue.Forud for etableringen af den var Roald Steen Hansen et par år kandidatstipendiat ved Det danske Institut i Rom.Roald Steen Hansen har udstillet i adskillige år på Snedkernes Efterårsudstilling og siden siddet i SE's censurkomite, og hans møbler har været vist på blandt andet Stedelijk i Amsterdam og separat på Kunstindustrimuseet.I 2015 blev Roald Steen Hansen valgt til kirkeværge - tilsynsførende med bygningen - ved Davids Kirke på Østerbro og er engageret i kirkens kulturelle arrangementer.Roald Steen Hansen har modtaget en meget lang række hædersbevisninger og arbejdslegater.Blandt dem Møbelprisen - som han modtog som en af de første i 1976 - samt skulderklap fra for eksempel Nationalbankens Jubilæumsfond, Augustinus Fonden, Margot og Thorvald Dreyers Fond og Statens Kunstfond.tow@berlingske.dk Fakta: Roald Steen HansenBlå bogSom ganske ung blev Roald Steen Hansen fascineret af træ -og hvordan dygtige håndværkere anvender træ.Optagetheden af besparende udnyttelse af træ førte senere til tre studierejser til amerikanske Shakersamfund for at studere miljøvenlig anvendelse af naturens ressourcer.Roald Steen Hansen har været gæsteprofessor i Japan, Korea og Tyskland.I 2010 blev en særlig RSH Vintage Collection præsenteret ved møbelmessen i Shanghai.
75 i morgen. Arkitekten Roald Steen Hansen har i et halvt århundrede arbejdet med at forbedre dansk design. Både med egne stole og som lærer ved Danmarks Designskole.
Faren var stolt. Familien var samlet. og konfirmanden virkede lidt betuttet. Det var vel, som de fleste konfirmationer - dog med den forskel, at hovedpersonen var en vaskeægte prins. I går blev prins Felix konfirmeret i Fredensborg Slotskirke, nord for København. 14-årige Felix er yngste søn af prins Joachim og grevinde Alexandra.Mellem to vindblæste livgardere med pelshue gik Felix først ud på slotskirkens stentrappe i selskab med kongelig konfessionarius Erik Norman Svendsen. Herefter fulgte familien og stillede op til det klassiske gruppefoto. Felix var i dagens anledning iført jakkesæt og rødt slips.Familietraditionerne blev fulgt - onklen kronprins Frederik og far Joachim samt storebror Nikolai blev også konfirmeret i Fredensborg Slotskirke. Og konfirmanden var dagens centrum - Der var ikke andre konfirmander i kirken - kun gæster.Prins Henrik, der netop var vendt tilbage fra en solferie, havde en fast hånd placeret på konfirmandens skulder, mens han bevægede sig ned ad trappen arm i arm med dronning Margrethe.Royal familie samlet»Det gik så fint. Han blev konfirmeret, og jeg er meget, meget stolt,« sagde Prins Joachim, da selskabet kørte mod København.Til stede var bl. a. også kronprins Frederik og kronprinsesse Mary og deres fire børn - samt selvfølgelig konfirmantens søskende prins Nikolai, prinsesse Athena og prins Henrik til stede.Da der er tale om en skilsmissefamilie, var der også to ' mødre' med til konfirmandens store dag. ' Papmor' prinsesse Marie og mor grevinde Alexandra. Sidstnævnte var uden selskab af sin tidligere ægtemand, den 39-årige fotograf Martin Jørgensen.Martin Jørgensen var i mange år meget tæt på Nikolaj og Felix, da han boede sammen med dem og deres mor.Efter den obligatoriske fotoseance kørte prins Felix videre til konfirmationsfrokosten på Amalienborg i selskab med sin storebror i bilen.I et virvar af bilkorteger, gæster og pressefolk nåede konfirmanden dog at vinke stolt farvel til det store presseopbud.Hans fulde navn er Felix Henrik Valdemar Christian, og han er nummer otte i arvefølgen til den danske trone. Felix går i 8. klasse på Krebs skole på Østerbro.Regentparret vil allerede 4. april vende tilbage til Fredensborg, hvor de flytter ind på slottet, efter byens borgere har budt dem velkommen.matu@bt.dk '' Han blev konfirmeret, og jeg er meget, meget stolt Prins Joachim, far til konfirmanden.
FAMILIESAMMENKOMST Prins Felix blev i går konfirmeret. ' Jeg er meget, meget stolt', sagde far Joachim.
Det kan godt være, at debatten på sociale medier giver et billede af politisk korrekte mødre, som bruger stofbleer, økologisk babytøj og har mænd, der tager halvdelen af barselsorloven.Men virkeligheden er en anden. I hvert fald hvis man ser på, hvad der bliver solgt af baby-og børneudstyr.BabySam er Danmarks suverænt største spiller på det danske marked for baby-og børneudstyr, og her mærker administrerende direktør, Kenneth Nørgaard, stor interesse for de traditionelle produkter til babyer og børn og næsten ingen interesse for økologiske varer, ligesom han heller ikke ser mænd som en vigtig målgruppe.»Tingene går måske i den retning i debatten på sociale medier, men det går meget langsomt. Det er ikke noget, vi ser på vores salg endnu,« siger Kenneth Nørgaard, mens han viser rundt i BabySams nye butik på Frederiksberg i København, hvor pastelfarvet babytøj hænger klar til at pakke nyfødte børn ind.BabySams største konkurrenter de seneste år er supermarkeder og udenlandske netbutikker, hvor forbrugerne kan købe for eksempel barnevogne til konkurrencedygtige priser. Men den nye konkurrence til trods er Baby-Sams salg steget med 14 procent i 2016. Særligt salget af netop barnevogne er vokset med hele 20 procent det seneste år, hvor der var en vækst på syv procent i fødselstallet.En del af forklaringen skal findes i BabySams nye profil, som tager udgangspunkt i en tæt dialog med kunderne.BabySam åbnede for tre måneder siden sin anden butik med kædens nye »citykoncept«, som består af mindre butikker med placering i byerne i stedet for de gigantiske butikker i udkanten af byerne. Indtil videre er BabySam åbnet med bykonceptet på Østerbro i København og på Frederiksberg, mens en tredje er på vej i Vejle.Ekspedienterne i butikkerne har fået besked på at byde alle velkommen i butikken - også selv om nogle ikke nødvendigvis kommer for at købe varer.For eksempel er det i dag muligt at få repareret sin barnevogn i BabySams butikker, selv om vognen er købt et andet sted, og butikkerne har ammerum, hvor mødre kan sidde i ro og amme, hvis de har brug for det, når de er på farten.»Det afgørende er, at vi skaber værdi for kunderne, og rådgivning er vores DNA og skal være vores spidskompetence,« siger Kenneth Nørgaard.Nærheden til kunderne sker foruden i butikkerne også online. Baby-Sam har 95.000 følgere på Facebook, som er virksomhedens primære kommunikationsplatform, hvor alverdens spørgsmål om forældreskab bliver stillet og besvaret.Fædrene kommer i øvrigt på banen, fortæller Kenneth Nørgaard, når anden autostol skal købes.sigp@berlingske.dk 

80 I MORGEN. Det kan godt være, at Aino Kann Rasmussen hen over de seneste år har trukket sig lidt i baggrunden og har overladt den sidste af sine mange tillidsposter til yngre generationer. Men hvis man tror, hun af den grund er blevet mindre aktiv, må man tro om igen.Måske ligger energien og virkelysten i generne. Aino Kann Rasmussen er datter af den opfindsomme civilingeniør Villum Kann Rasmussen, som for trekvart århundred siden udtænkte ovenlysvinduet, der fik navnet Velux. Et vindue, der blev grundstenen til en verdensomspændende koncern.Men Aino Kann Rasmussen valgte en vej uden for familiefirmaet. Hun blev forhistorisk arkæolog.I sine studieår i Aarhus deltog hun blandt andet i rigsantikvar P. V. Globs udgravninger på øen Bahrain. Hun tog sin eksamen ved Københavns Universitet i 1965 og fik job som museumsinspektør ved Nationalmuseets afdeling for den danske oldtid. Senere var hun i en længere årrække ledende museumsinspektør på Esbjerg Museum.Så flyttede hun tilbage til København.Og skiftede kurs.Hun arbejdede 1986-90 for auktionshuset Bruun Rasmussen. Og den dag i dag driver Aino Kann Rasmussens kunstinteresse hende ind i Bredgade, når auktionshuset har noget interessant under hammeren.I 1991 vendte hun på en måde tilbage til sine rødder, da hun blev ansat i sekretariatet for Velux Fonden og Villum Kann Rasmussen Fonden. Hun var i et par år direktør for Velux Fonden, og i 10 år - frem til 2006 - var hun formand for samme fond, som støtter videnskabelige, kulturelle, sociale og miljømæssige initiativer.For efterhånden en del år siden flyttede Aino Kann Rasmussen på landet, til et sted syd for Veksø, for at være tæt på sit eneste barn, datteren Kamilla, og ikke mindst de to børnebørn, som hun hjalp med at passe. Men for 5 år siden flyttede hun tilbage til København, nærmere bestemt til Østerbro.Herfra cykler hun konstant rundt til diverse kulturelle arrangementer i byen.»Jeg prøver at holde mig ajour«, som hun siger. »Og den nemmeste måde at komme omkring på er jo på cyklen«. Når hun ikke dyrker kulturen i hovedstaden, nyder hun at opholde sig i sommerhuset uden for Faaborg. Eller også rejser hun ud i verden, helst til Mellemøsten.Aino Kann Rasmussen har planlagt en tur til Iran i september 2018.

Anders Lonning-Skovgaard har været i spidsen for mediko-koncernen Coloplasts finanser siden sommeren 2014, men har været i koncernen siden 2006 og stille og roligt arbejdet sig helt op i koncerndirektionen. Ud over det overordnede finansansvar i Coloplast har Anders Lonning-Skovgaard ansvaret for al it samt selskabets business center i Polen. 

Det må have været et vanvittigt syn nede fra gaden. En granvoksen mand hænger ud ad vinduet fra 4.sal i en etageejendom på Østerbro i København.En pandelampe om hans hoved kaster en lyskegle mod den mørke asfalt, og horder af unger nærmer sig fra alle retninger.Manden bærer en hvid undertrøje med blodrøde plamager tværet ud over det tyndslidte stof. Der er blodspor fra de opspilede øjne. I hånden holder han en kødøkse af den type, som damerne på markeder i Østen hugger kyllinger i stykker med. Swiiiiiing. Og så råber han af sine lungers fulde kraft: »Kom nærmere. Kom nærmere, alle børn. Lægeklinikken er åben hele aftenen.Vi udfører operationer og amputationer.Operationer. Amputationer. Kom nærmere. Kom nærmere«. Hvis denne gale scene havde udspillet sig enhver anden dag end halloween, havde en håndfuld eller flere bekymrede voksne fluks ringet til politiet, som formentlig var mødt op med en psykiater for at tvangsindlægge manden. Men nu var det lige netop mandag 31. oktober sidste år, og manden i vinduet var såmænd mig selv. Jeg befandt mig godt der i vinduet som den gale doktor.Egentlig havde vi planlagt en moderat form for uhygge med pynt og spas i lejligheden.Vi fik nogle venner og deres unger på besøg og skulle spise sammen, hvorefter de udklædte børn skulle ud for at tigge slik i kvarteret.Men dystre tanker tog form, og jeg mærkede en omsiggribende lyst til, at vi gjorde kvarterets poder bange. Meget bange.Hvorfor? Jo, fordi det grundlæggende er helt utrolig morsomt at skræmme børn. Vi placerede en højttaler i opgangen og lod de dystre toner af Johannes Brahms' orgelmusik give genlyd hele vejen ned til gadedøren, hvor vi placerede græskar med stearinlys. Døren blev åbnet og sat på krog. Vi ventede.Først skete ingenting. Jeg nåede at tænke, at det var en fiasko for børnene.Men jeg skal love for, at løjerne tog fart, da jeg sprang op i vindueskarmen og råbte af mine lungers fulde kraft. Det var effektiv reklame for vores lægeklinik.Min datter og hendes venner hoppede rundt af begejstring over synet af den gale far, der råbte mod gaden. Klumper af børn udklædt som hekse, Dracula og gyserfigurer traskede op ad trapperne i den tro, at de blot skulle høste slik og skræmme den stakkels familie øverst oppe. Vi kunne høre dem stå uden for døren og gøre sig klar. De anede intet om, at vi havde planlagt det stik modsatte.Det var nemlig os, der skulle skræmme livet af dem - ikke omvendt. Jeg flåede døren op med øksen hævet over hovedet og mærkede en salig fryd, da alle ungerne brød ud i skingre skrig og sprang 5-10 trin ned ad trappen.Mellem de mange besøg løb vi fnisende rundt i lejligheden og var 10 år gamle alle sammen. Og slikket? Alle besøgende børn fik selvfølgelig en håndfuld for at holde den gale far ud.anders.schmidt@pol.dk .
Egentlig havde vi planlagt en moderat form for halloween-uhygge med pynt og spas. Men pludselig så jeg mig selv gå amok med en kødøkse.
Restauratør, Andreas Boros med tre takeaway-restauranter under navnet Wedofood mener, at Mobilepay har lyttet til hans og andre erhvervsdrivendes bønner med lanceringen af forretnings-appen, Myshop, der opleves langt mere tilgængelig end før. "En af de vigtigste ting er, at brugerfladen i appen er langt mere intuitiv end tidligere," siger han. 

Den 70-årige revisor, der blev fundet dræbt på Aldersrogade 8 på Østerbro i København i sidste uge, blev stukket ihjel med mange stik fra et endnu ukendt stikvåben, har en obduktion vist.Manden lå død på gulvet på kontoret på anden sal, da han blev fundet af sin samlever og en virksomhedsejer 24. maj omkring klokken 21.Dødstidspunktet menes at være mellem klokken 18 og 20.- Han er stukket ned med adskillige stik mange forskellige steder på kroppen.- Han er formentlig forblødt, siger politikommissær Carsten Ahrends, Afdelingen for Personfarlig Kriminalitet i Københavns Politi.Skulle hente papirer Den 70-årige mand lejede et skrivebord i et firma på adressen, der huser mange forskellige firmaer.- Han var en hårdtarbejdende 70-årig mand, der har været revisor i mange år.Han har haft flere forskellige firmaer, siger Carsten Ahrends.Offeret havde været på arbejde hele dagen og haft flere udkørende aftaler i løbet af dagen for forskellige kunder.Men alt tyder på, at den 70-årige bare var på et kort visit på kontoret, da han blev stukket ihjel. Han skulle være kommet hjem 19-19.30. Sådan, som vi har fået det fortalt, skulle han bare lige hente nogle papirer.Manden var samlevende med en kvinde i Gentofte.Han har en voksen datter fra et tidligere forhold.- Er der noget i hans historik, der kan forklare, hvorfor han skulle dræbes? - Nej, ikke umiddelbart.Men vi udelukker ikke noget.Alle muligheder er åbne, siger politikommissæren.Der er ikke tegn på et stort slagsmål inde på kontoret eller tegn på indbrud.Politiet er derfor i gang med at undersøge, hvordan adgangsforholdene til bygningen og kontoret har været.- Kan der være tale om et rovmord? - Det kan jeg ikke udtale mig om på nuværende tidspunkt, siger han.Vidner har nævnt, at de har set personer omkring adressen, som ikke plejer at være der. Det er noget af det, politiet arbejder videre med.- Vi prøver at finde ud af, hvem der normalt kommer på det sted, og om de personer, som andre nævner, er nogle, der har reel adgang til stedet, siger Carsten Ahrends og understreger, at politiet fortsat gerne vil have hjælp fra offentligheden i sagen.linette1@eb.dk 
Politiet mener, at 70-årig blev stukket ned mellem klokken cirka 18 og 20.
Den tidligere direktør og stifter af onlineboligportalen Boliga, Tim Jensen, springer ud i endnu et iværksætterprojekt, når han i dag onsdag lancerer Headhunterportal, som skal ændre rekrutteringsbranchen og kandidaters synlighed over for relevante headhuntere. 
Den tidligere Boliga-direktør Tim Jensen lancerer nu Headhunterportal, som skal forbinde potentielle kandidater med relevante headhuntere . 
75 I DAG. Det har altid været en af forhenværende borgmester og kriminalinspektør Willy R. Eliasens helt store kvaliteter, at han kan tale både med og til mennesker. Det sidste kom for alvor til offentlighedens kendskab tilbage i midten af 1980' erne, da han som leder af politiets kommandocentral var den, der på tv redegjorde for politiets handlinger under blandt andet bz-aktionerne i Ryesgade på Østerbro i 1986.Det gjorde han med jysk ro - manden er vokset op i nærheden af Hobro - og en evne til at sige præcis så meget, som situationen nu engang tillod, men på en måde, så seerne i dén grad syntes, de havde fået klar og tilstrækkelig besked.Den slags kan man ikke lære på et kursus.Men det skader på anden side heller ikke at raffinere talentet. Hvilket Willy Eliasen blandt andet gjorde, da han som en af relativt få danske politifolk gennemgik det amerikanske forbundspoliti, FBI's, lederkursus og her blandt andet tog eksamen i medierelationer.WILLY ELIASEN var oprindelig uddannet elektriker, inden han kom til politiet i 1965. Fire år senere blev han kriminalbetjent, og derfra gik det kun én vej med karrieren.I 1997 blev han kriminalinspektør ved det daværende Glostrup Politi. Og hvis ikke han allerede var kendt i den brede befolkning, blev han det for alvor - og på en uhyggelig baggrund - da det året efter var ham, der aften efter aften orienterede danskerne om opklaringsarbejdet i sagen om drabet på den 10-årige pige Susan fra Brøndby Strand.Eliasen gik på pension som 60-årig.Men det betød ikke, at der blev skruet ned for aktivitetsniveauet, blot skiftede han politiarbejdet ud med det politiske arbejde.Han havde i mange år været medlem af Venstre, og i 2001 blev han valgt ind i kommunalbestyrelsen i Stenløse, hvor konstitueringen magede det således, at det nyvalgte medlem endte som borgmester.EN GOD POLITIKER skal selvfølgelig kunne tale til folk. Men lige så vigtigt er det, at han også kan tale med folk. Og blandt andet Willy Eliasens evne til at kommunikere med høj og lav gjorde ham også til favorit til at sætte sig i borgmesterstolen, da Stenløse med kommunalreformen blev slået sammen med Ølstykke og Ledøje-Smørum til Egedal Kommune.Men intern splittelse i Venstre betød, at en af hans partifæller konstituerede sig med andre partier og blev borgmester.Dog kun i to år, så var Willy Eliasen tilbage på posten.Der sidder han ikke længere. Men han er stadig politisk aktiv, nu som menigt medlem af byrådet i Egedal Kommune.Willy Eliasen blev i 2000 udnævnt til ridder af Dannebrog og er bl. a. tildelt Hæderstegn for 25 års god tjeneste i politiet.KIM FABER.Han er stadig politisk aktiv.

Da en populær komiker forleden optrådte med et show, der blev vist på TV, faldt det utallige mennesker for brystet, at komikeren på et tidspunkt sagde noget stødende.»Som professionel komiker burde han vide, at den slags gør man ikke grin med,« siger Michael Mortensen, der er blandt de mange danskere, som de seneste dage har diskuteret sagen på de sociale medier.»At sige ' neger' under dække af, at det bare er for sjov, er primitivt og racistisk,« lyder det fra Maja Nedergaard, der dog bliver modsagt af Camilla Sørensen: »Det var ikke ' neger', han sagde, men ' luder',« indvender hun og tilføjer, at ordet »luder« er nedsættende i modsætning til »neger«, som mange bruger neutralt.Men ingen af de to kvinder har ret, mener Søren Carlsen: »Det var ' perker', han sagde,« siger han og understreger, at det er et virkelig grimt ord af grunde, som han vist ikke behøver at uddybe.Flere påpeger, at brugen af ordet ville være i orden, hvis joken havde været sjov, mens andre mener, at det aldrig er okay. Enkelte giver udtryk for den holdning, at det skal være upassende for at være sjovt, men at der selvfølgelig er grænser.»Det eneste, man ikke må gøre grin med, er kræft. Jeg er brun og kvinde, men synes, racistiske og sexistiske jokes er sjove, så hvis han bare havde sagt ' neger' eller ' luder' i stedet for de virkelig ækle ting om kræft, ville alt have været i orden,« siger Akinyi Andile, hvis mor døde af kræft for få år siden.Hertil indvender flere, at de ville have grinet, hvis det var en vittighed om kræft og ikke dødfødte børn. Andre kan godt lide vittigheder om dødfødte børn, men mener, at komikeren gjorde grin med handicappede.En mand fra Østerbro er sikker på, at det handlede om økonomisk kriminalitet, der dermed blev fremstillet som sjovt og uskyldigt, mens en kvinde fra Herning mener, at der var tale om latterliggørelse af jyder. Andre igen holder på, at den krænkende glose omhandlede dyr, der lider, mens en mand fra Asien fastslår, at det mest krænkende ved showet var fraværet af vittigheder om asiater, som på den måde blev usynliggjort.En kvinde ved navn Birthe Olsen synes, det kan være lige meget, hvad komikeren sagde eller ikke sagde: »Det vigtige er, at man er sjov uden at være stødende. Hvor svært kan det være?«.
Trods uenighed om, hvorvidt der blev sagt »neger«, »luder« eller noget helt tredje, er danskerne enige om, at der blev sagt noget meget upassende, som slet ikke var sjovt.
I mangfoldighedens navn opfordres også mænd til at melde sig«. Sådan skrev bagsideredaktøren til alle Politikens medarbejdere, da hun ønskede at teste en kinesisk skabelon til optegning af øjenbryn, købt for 7 kroner hos internetfirmaet Wish (se foto til højre) - det perfekte aggregat at købe sidst på måneden, hvis man for få kroner ønsker at opgradere sit look, oplagt til nytårsaften.I løbet af få døgn stod det dog klart, at meget få kvinder på Rådhuspladsen ønskede at lægge øjenbryn til en afprøvning.I stedet var mændenes interesse noget nær overvældende.Derfor fik de lov. Til at bryde gennem kvindernes glasloft for makeupdominans.At komme derop, hvor kun skabelonen, en eyebrow pencil og håndelag tæller.Til fest. Per Munch: Jeg kan lide, hvad jeg ser, men det er nok mere til show end til egentlig hverdagsbrug blandt de andre midaldrende på Østerbro, hvor vi arbejder i en æstetisk gråzone.På farten. Mathis Askebjerg Schmidt: Jeg har altid fået ros for mine øjenbryn, så det er næsten en skam ikke at fremhæve dem. Det kan jeg nu! Med skabelonen kan jeg endda ordne dem på farten.Ny æra. Mikkel Thuesen: De optegnede bryn fremhæver en fin intensitet i mit blik, som jeg tidligere har haft svært ved at få frem. Fra nu af vil jeg udforske hele markedet for øjenbrynsløsninger.Håb. Adam Løve: Det er ikke, hvad jeg drømte om, men hvad jeg har håbet på - at mine bryn ville blive så flotte en dag.Min søster har mobbet mig med mine små bryn - det er mit største kompleks.Snedigt. Emil Bergløv: Jeg går med læbestift ved festlige lejligheder og får altid ros for det. Endnu et androgynt tiltag kan sikkert fremme mine karrieremuligheder i en moderne medieverden.SØVNDYSSENDE. Henrik Vesterberg: Jeg vaskede det af og faldt i søvn.Til det værre. Thomas Bredsdorff: Troede ikke, jeg kunne se værre ud, end jeg gør fra naturens hånd.Må så tro om. Sikke et fjæs! I vinkel. Nikolaj Lauta: Jeg har virkelig ledt efter en ny vinkel på hipsterlooket, efter at alle de unge fuldskæg har overtaget Vesterbro. Jeg tror, den er fundet..Energi. Alexander Sjöberg: Jeg bliver energisk på en måde, jeg aldrig før har været. Samtidig pinligt berørt over, at det er så eksotisk at lægge makeup.bagsiden@pol.dk 

Jeg kan ikke lade være med at tænke tilbage til den tid, da jeg kom til Danmark som flygtning.Ikke en eneste gang oplevede jeg en negativ tilgang til mig eller mine landsmænd. Om det var, fordi jeg ikke kunne sproget, eller fordi den gennemsnitlige dansker ikke kom så let til orde, som man gør i dag via sociale medier, ved jeg ikke.Men det kunne også skyldes vores tilgang til livet i Danmark og vores borgerlige pligt, eller at de fleste af os gennemgik en naturlig assimilation, som var årsagen til den varme modtagelse af folk fra Balkan.Derfor bliver jeg ked af at se den højredrejning i befolkningen, der er sket inden for de seneste år, men jeg forstår den fuldt og helt. Danmark er visse steder slet ikke til at genkende. Heller ikke fra dengang, jeg var teenager og rendte rundt på Østerbro.Måske sidste chanceDansk Folkeparti er ikke længere dem, som aldrig bliver stuerene, men derimod dem, der hver dag bliver bekræftet i deres påstande via mainstream nyhedsmedier og ikke mindst sociale medier.Vi er nået til et punkt, hvor et parti, Nye Borgerlige, som på udlændingeområdet ligger til højre for DF, er blevet ikke blot en virkelighed, men måske den sidste chance for, at Danmark ikke ender i en katastrofal nødløsning, som kommer til at gå ud over samtlige landets indvandrere og ikke mindst vores efterkommere.Især os, der vil Danmark, som Danmark burde være - frit, demokratisk og åbent.Men det er ikke nemt at skabe sådan et samfund. I hvert fald ikke når man, som vi gør, bare lukker øjnene for det, der foregår for næsen af os, som bor i og omkring storbyer.Vi ved detSocial kontrol, genopdragelsesrejser, vold, kriminalitet, analfabetisme, islamisk radikalisering, arbejdsløshed og respektløshed og ikke mindst had mod alt, hvad der er dansk.Og det er ikke, fordi vi ikke ved det. Nej, vi bliver gennem dokumentarprogrammer som »Moskeerne bag sløret« og »De forsvundne piger« og ikke mindst gennem bøger, som hvert år bliver udgivet af brave muslimske unge, der fortæller om stort set alt det ovenstående med sit liv som indsats.Dem hylder vi i en måned eller to, inden vi lader dem og deres ligesindede sejle deres egen sø. For hvorfor skal vi tage et opgør med noget, som har slået rødder i vores samfund i over 40 år. Nu skal jeg fortælle dig hvorfor: En dag kan det være dit barn eller barnebarn, som falder for en ung, muslimsk kvinde eller mand, der har livet som indsats.En dag kan dit barn skrive, sige eller tegne noget, som kan fornærme nogen, der ikke er bleg for at gribe til vold. En dag kan et vildfarent projektil ramme dig eller en af dine kære. Og den dag vil du, ligesom jeg, ønske, at du i det mindste forsøgte at gøre noget.Mersiha Cokovic er konsulent.En dag kan dit barn skrive, sige eller tegne noget, som kan fornærme nogen, der ikke er bleg for at gribe til vold.
Indspark.
1 sportHvilket dansk fodboldhold har landstræner Åge Hareide også været træner for? 1 Brøndby X FC København 2 AaB.2 TVHvad hed de tre nisser i ' The julekalender'? 1 Lothar, Heino og Uwe X Dietrich, Franz og Erhard 2 Fritz, Hansi og Günther.3 POLITIKHvad hedder den nyvalgte, kun 24-årige borgmester i Holbæk? 1 Karina V. Balle X Josephine B. Olesen 2 Christina K. Hansen.4 LITTERATURHvilken dansk klassiker starter med sætningen: ' For en del år siden døde en ældre mand på Østerbro efter at have spist et maltbolsje.' 1 Hans Scherfig - ' Det forsømte forår' X Tove Ditlevsen - ' Barndommens gade' 2 Bjarne Reuter - ' Når snerlen blomstrer'.5 FILMI hvilken film spiller Tom Cruise en karakter med det herlige navn Cole Trickle? 1 ' Cocktail' X ' Days of Thunder' 2 ' Top Gun'.6 KENDTEHvem var vært på første sæson af ' Paradise Hotel' i 2005? 1 Ibi Støving X Rikke Göransson 2 Mascha Vang.7 GEOGRAFIHvor lever der pingviner? 1 Nordpolen X Sydpolen 2 Grønland.8 MADHvad vil en italiener kalde det, vi i Danmark som regel omtaler som pastaskruer? 1 Rigatoni X Linguine 2 Fusili.9 MUSIKHvilken rapper med det borgerlige navn Kian Rosenberg rendte ved de nyligt afholdte Danish Music Awards både med prisen som ' Årets danske sangskriver', ' Årets danske udgivelse' og ' Årets danske solist'? 1 Kesi X Sivas 2 Gilli.10 VERDEN NETOP NUBritiske prins Harry har netop offentliggjort sin forlovelse med den amerikanske skuespiller Meghan Markle - hvilken tv-serie er hun kendt fra? 1 ' Sopranos' X ' Skadestuen' 2 ' Suits'.11 HVEM?Hvem blev gift 14. maj 2004? 1 Kronprins Frederik og kronprinsesse Mary X Brad Pitt og Jennifer Aniston 2 Poul Nyrup Rasmussen og Lone Dybkjær.12 HVORFOR?Hvorfor marcherede over 5000 mennesker i protest gennem København 11. august 1973? 1 De demonstrerede mod, at kunstneren Jens Jørgen Thorsen havde fået bevilget støtte til en blasfemisk film om Jesus.X De demonstrerede mod planerne om at åbne Danmarks første atomkraftværk nord for Slagelse.2 De demonstrerede mod, at dronning Margrethe var blevet udnævnt til monark i Danmark i stedet for arveprins Knud.13 HVORNÅR?Tjekkoslovakiet deles op i Tjekkiet og Slovakiet, Tamil-sagen vipper Poul Schlüter af pinden som statsminister, og den colombianske narkobaron Pablo Escobar mister livet, da han bliver skudt af politiet. Hvilket år? 1 1992 X 1993 2 1994.Fakta: Hvor klog er du?13 rigtige: Læser De også Ekstra Bladet, hr. Einstein? 10-12 rigtige: Skynd dig at ringe til Hans Pilgaard. Der er penge i det! 7-9 rigtige: Ikke godt nok til Mensa.Men godt nok til at dele på Facebook.4-6 rigtige: Bedre held næste uge.1-3 rigtige: Du kan ikke få skolepengene tilbage. Men hvis du er heldig, kan du måske få dem tilbage, du gav for avisen.0 rigtige: Rul straks avisen sammen - og slå dig selv i hovedet med den.SE DE RIGTIGE SVAR PÅ SIDE 32.
Quiz Test dig selv, og se, om du er klogere end din nabo, ægtefælle eller kollega.
Kan du forstå naboernes bekymringer for en tredobling af antallet af ungdomsboliger på denne grund i forhold til det, lokalplanen i dag giver lov til? »Vi forstår godt nabointeressen for projektet, det er meget naturligt. Overordnet set mener vi, at 8.500 kvadratmeter til cirka 277 beboere - over 30 kvadratmeter per beboer - er passende. Det flugter meget godt med andre studieboligprojekter i København, vi har set. Vores opfattelse er, at de studerende vil bidrage positivt til området, uanset om det er 100 eller 277 studerende. Hvis man tænkte, at der i stedet blev bygget måske 100 familieboliger, og man antog, at nogle af dem blev beboet med par og børnefamilier, så ville man måske ikke nå helt op på 277 beboere, men nok heller ikke langt fra«, siger Michael Helbo.Forstår jeg det ret, at jeres køb af grunden i Nordhavn er betinget af, at projektet kan lokalplangodkendes i sin nuværende form med 277 studieboliger frem for de 100, som kommunen hidtil har givet lov til? »Vi kan ikke udtale os om salgsaftalen.Men kan sige overordnet, at vores nuværende koncept ikke kan gennemføres med 100 studieboliger«. Selve opholdsrummet i nogle af de møblerede boliger er nede omkring 9 kvadratmeter, fremgår det af materialet.Til gengæld bruger I en del plads på fællesarealer. Har I undersøgelser af, om unge foretrækker den kollegieform? »Vi mener ikke, det er en helt retvisende og sammenlignelig måde at fremstille boligernes areal på. De mindste boliger er snarere 18 kvadratmeter, inklusive eget bad og toilet, entrézone og indgang. Hvis du dertil lægger de ret store fællesarealer, fælleskøkkener med mere, så bliver det totale bruttoareal per lejlighed i Nordhavn lige over 30 kvadratmeter. Og ja, mange studerende vil gerne bo sammen med andre studerende, hvis stedet er attraktivt med gode sammenhængende fællesarealer. Vi tester løbende konceptet med de studerende, og det bliver meget positivt modtaget«.I vil bygge på Østerbro, Amager, Frederiksberg, Valby og i Ørestad - to adresser er kendt, kan du løfte sløret for de andre? »Vi kan først sige de præcise lokationer, når de er længere fremme i processen. Vi leder i øvrigt hele tiden meget aktivt efter flere attraktive placeringer«. Hvad bliver huslejen? »Vores targethusleje er mellem 3.500 og 5.000 kroner månedligt, men det kommer til at variere afhængigt af omkostningerne.Det mener vi er ret attraktivt for den kvalitet«.flemming.christiansen@pol.dk De studerende vil bidrage positivt til området Michael Helbo, direktør.
Michael Helbo, der er direktør for kollegier hos Nordic Real Estate Partners, vil bygge en række storkollegier i København.
Man skal turde åbne sig og være sårbar. Først sådan får man kontakt til sit hjerte og bliver rigtig lykkelig. 

FIRMAHISTORIE Til august kan ISC Rådgivende Ingeniører A/ S fejre 50 års fødselsdag.Det er der kommet en 684 sider stor bog ud af. Den hedder " Viden om... 50 år med ISC Rådgivende Ingeniører" og er skrevet af firmaets direktør, bro-og stålkonstruktionsspecialisten Kjeld Thomsen, som i øvrigt fyldte 81 år i februar.Han er manden, der har bygget og projekteret i det meste af verden og på alle kontinenter, fra brobyggeri i Sumatras jungle over boreplatforme i Nordsøen til projektering af krafværker i Saudi-Arabien.Kendte kerneområderOg bogen inviterer gavmildt med på alle rejserne, både de ydre og de indre.I en blanding af virksomhedshistorie og personlige erindringer fra et langt (rejse) liv i ingeniørkunstens tjeneste - og før det et spændende indblik i en barndom på Østerbro under besættelsen - strør civilingeniøren om sig med historier og anekdoter om den ofte vanskelige tilblivelsesproces af de konstruktioner, der også i dag kendetegner virksomhedens kerneområder, nemlig lufthavne, energi, kraftværker, vindmølleparker, brobygning, industribyggeri, havnebygning og offshore.Udover alle de mange beretninger og betragtninger af både personligt og fagligt tilsnit, krydrer Kjeld Thomsen, som i øvrigt fyldt 81 i februar, sin bog med nogle af sine litterære helte, og drysser med let hånd guldkorn af Piet Hein, Halfdan Rasmussen, Thorkild Hansen, Mark Twain - og Steve Jobs ned over siderne.Det er alt sammen meget underholdende -og for en ingeniør sjovt nok ganske løst og ufokuseret. Men sådan er det vel, når et liv og en virksomhed flyder sammen.Og erindringer, med masser af oplevelser og følelser, blander sig med konstruktion og matematik.Fyldt til randenBogen er sprængfyldt med indfald, udfald, sidehistorier, udflugter, drømmeprojekter, ledelsesråd, personlige anekdoter og livskloge betragtninger.Hybridbogen om manden og firmaet kunne med fordel have brugt en skarp redaktør, der nok havde skåret i visse Kjeld Thomsen-darlings og længere historiske fakta, som desværre bremser læsningen en anelse.Men historierne, som stifteren af et af Danmarks store rådgiverfirmaer tydeligvis brænder for at få fortalt, er værd at lægge øre til.For det er tydeligt, at vi her har at gøre med en fortæller, der lever og ånder for sit fag.Og det er smittende.Han har gennemført fornyelser inden for stålkonstruktioner og har udgivet et samlet moderne lærebogsværk i faget, blandt andet inspireret af en længere studierejse i USA i 1967, som selvfølgelig også er med i " Viden om..".Hans ingeniørvidenskabelige indsats på område blev i 1979 belønnet med professor A. Ostenfeldts guldmedalje.Kjeld Thomsen har skrevet over 100 artikler til danske og internationale fagtidsskrifter.Det mærkes tydeligt i dette nye store personlige værk, der blander fag med passion.
En af Danmarks kendte ingeniører har skrevet om 50 år med den rådgivende ingeniørvirksomhed ISC.
Fejl og fakta 25.4.2017:Hundested ligger i Nordsjælland. På side 8 i 2. sektion i går blev byen placeret i Vestsjælland. 40 I MORGEN. Med sin karismatiske stemme og ligefremme og afvæbnede tekster om kærlighedens væsen, sang musiker og sangskriver Tue West sig ind i danskernes hjerter, da han i 2003 udgav debutpladen ' Tue West'.Sangskriveren er indehaver af en af de stemmer, som deler vandene. Det er svært at komme i tanke om nogen med helt samme lyd som Tue West, og hans lyse, upolerede mandestemme kan irritere nogle grænseløst, mens den hos andre tilfører musikken ekstra mening.Tue West er opvokset i et hjem med klaver i den vestsjællandske by Hundested, hvor han allerede som treårig kastede sig over trommerne. Som den mindste i en søskendeflok på tre var han efternøleren, der så op til sine to brødre og gjorde det samme som dem.HAN LYTTEDE TIL deres musik - alt fra jazz over Shu-Bi-Dua til Erasure - og sugede til sig af inspiration. Men da han i en alder af 12 år begyndte at skrive sine egne sange ved klaveret, trådte han for alvor ud af rollen som efternøler.I begyndelsen var det dog trommespillet, der fyldte mest hos Tue West. Han droppede ud af gymnasiet i 3. g og flyttede til København for at søge ind på Det Rytmiske Musikkonservatorie. Da det ikke lykkedes ham at komme ind, brugte han i stedet afslaget konstruktivt til atter at begynde at skrive sine egne sange.Først skrev han primært på engelsk, men da han deltog i en konkurrence om at komponere lydsporet til filmen ' Anja og Viktor 3', skrev han sangen: ' En sang om kærlighed'. En sang, som senere skulle blive et af hans største radiohits sammen med ' Hun er fri'.SANGENE KOM ALDRIG med i filmen, men da Tue West i 2003 blev en del af P3' s karrierekanon begyndte det at gå stærkt.Samme år modtog han P3' s talentpris og blev nomineret i fem kategorier til Danish Music Awards 2005. Her endte han med at vinde prisen for Årets bedste popudgivelse.Debutpladen solgte 55.000 eksemplarer, og Tue West blev sammenlignet med danske kunstnere som C. V Jørgensen, Peter Belli og Tobias Trier.I 2005 udgav han ' Meldingen kommer', som havde svært ved at leve op til debutpladens succes. Og siden har han udgivet fem soloalbums, hvor den seneste sidste år blev nomineret til ' Årets Udgivelse' ved Danish Music Awards Folk.Tue West bor i dag på Østerbro i København og arbejder flittigt med musikken. Han underviser på Grundtvigs Højskole i sangskrivning og sammenspil og har også undervist på Det Jyske Musikkonservatorium.Derudover har han gang i sideprojekter som den elektroniske folktrio: ' Jaruni, Moura og Wesko' og pusler også med et engelsksproget soloprojekt.27. april tager han på danmarksturné med et syvmandsband, og han har netop udgivet den første single på sit kommende album: ' Virkeligheden vinder altid'.27. april tager han på danmarksturné med et syvmandsband.

FREDAG 16. FEBRUARViolinstjerne vender tilbage I Konservatoriets Koncertsal spiller Copenhagen Phil musik fra den spaniensturné, som de drager ud på i maj. Med sig sydpå tager de blandt andet musik af Carl Nielsen, og på konservatoriet i aften kan man opleve hans ' Helios Ouverture' samt ' Violinkoncert'.Derudover spiller Copenhagen Phil med chefdirigent Toshiyuki Kamioka i spidsen og den lettiske violinist Johannes Brahms' ' Symfoni nr. 2', en symfoni »så melankolsk, at det næsten ikke er til at bære«, har han udtalt om værket.Henrik Engelbrecht giver en introduktion til koncerten kl. 18.45.Entré: 105-420 kroner.Kl. 19.30. Konservatoriets Koncertsal, Julius Thomsens Gade 1, Frb.WWW copenhagenphil.dk.LØRDAG 17. FEBRUARBachs genbrugGarnisonskirken lægger rum til barokorkestret Concerto Copenhagens koncert, der under titlen ' Skaberkraft, omformning og genbrug' byder på musik af Johann Sebastian Bach, der ikke var bange for at genbruge dele af tidligere skrevet musik i nye værker. Til koncerten spilles blandt andet ' Koncert for obo d'amore i A-dur' og diverse arier.Entré: 200 kroner.Kl. 16. Garnisonskirken, Sankt Annæ Plads 4, Kbh. K WWW coco.dk.SØNDAG 18. FEBRUARKammerkoncertCopenhagen Phils uformelle koncertformat, ' 1/2 12 Kammerkoncert', finder atter sted. Koncerten spilles på Metronomen på Frederiksberg, og den er tilrettelagt af musikerne selv. Denne gang spiller orkestret musik af Wolfgang Amadeus Mozart, Maurice Ravel, Johannes Brahms og Niels W. Gade Entré: 90 kroner.Kl. 11.30. Metronomen, Godthåbsvej 33, Frb.WWW copenhagenphil.dk.Søndagskoncert med orgelDen unge organist Daniel Bruun, der er uddannet fra Det Kongelige Danske Musikkonservatorium og til daglig organist i Helleruplund Kirke, giver søndag koncert i Kastelskirken.På programmet er værker af Johann Sebastian Bach, Felix Mendelssohn, Marcel Dupré, Robert Schumann samt Aram Khachaturians ' Sabeldans' og Gabriel Faurés ' Pelléas et Mélisande'.Fri entré.Kl. 14. Kastelskirken, Kastellet 15, Kbh. Ø WWW kastelskirken.dk.Ung pianist på ØsterbroEndnu en ung musiker kan opleves søndag. I Lundehus Kirke giver pianisten Laurits Dragsted, der også er uddannet på konservatoriet i København og hos pianisten Eugen Indjic i Paris, en solokoncert. Han kaster sig denne søndag over musik af Domenico Scarlatti, Frédéric Chopin og Sergej Prokofiev.Fri entré.Kl. 15. Lundehus Kirke, Strødamvej 1, Kbh. Ø WWW lundehuskirke.dk.Fløjter, der forførerFløjten er i fokus i Husomvold Kirke, hvor de to polske musikere Agata Tucholka og Hanna Lizinkiewicz giver en koncert med titlen ' Forførende fløjtetoner' og med »værker for fløjtesolo, klaversolo samt fløjte og klaver«. Der vil både være kendte værker samt helt nye stykker skrevet til de to musikere på programmet.Fri entré.Kl. 16. Husumvold Kirke, Gadelandet 25, Brønshøj.WWW husumvoldkirke.dk.Romantik i luftenSøndag aften er der under titlen ' Varme Vintertoner' »romantiske, velkendte og mindre kendte toner -operaarier, romancer, lieder og pianosoli« på programmet. Blandt andet kan man opleve ' Forårssang' af Fini Henriques, ' Skogen sover' af hugo Alfvén og ' Nuit d'étoiles' af Claude Debussy samt musik af Niels W.Gade, Jean Sibelius med flere. Musikken fremføres af duoen Dulong &amp; Sundstedt, der består af pianist Mimi Kjær Dulong og sopran Anna Carina Sundstedt.Entré: 50 kroner.Kl. 19. Frihavnskirken, Willemoesgade 68, Kbh. Ø WWW dulongogsundstedt.dk.MANDAG 19. FEBRUARMestre på mandageDen tolvte udgave af koncertserien ' Mestre på Mandage' finder sted i Sankt Markus Kirke, og der bydes på musik af Johann Sebastian Bach, Antonio Vivaldi, Astor Piazzolla og Vagn Holmboe. Musikerne denne aften er tre af konservatoriets undervisere, nemlig Bolette Roed på blokfløjte, Jesper Sivebæk på guitar og Sven-Ingvart Mikkelsen på orgel.Fri entré.Kl. 19.30. Sankt Markus Kirke, Sankt Markus Plads, Frb.WWW dkdm.dk.TIRSDAG 20. FEBRUAROrkester helt i centrumSom en del af Frost Festival giver Danmarks Underholdningsorkester sammen med sopran Sybille Glosted koncert i Idrætshuset ved Østerbro Stadion. ' Mozart i midten' er titlen på en koncert med hovedfokus på Wolfgang Amadeus Mozarts tidlige værker, en koncert, hvor »publikum præsenteres for et bredt udvalg af den ikoniske komponists værker i et nytænkende live-format«. Og hvor orkestret er i centrum.Bogstavelig talt.Entré: 200 kroner.Kl. 20. Idrætshuset. Gunnar Nu Hansens Plads 7, Kbh. Ø WWW frostfestival.dk.Italiensk kontrabassistProgrammet er endnu ikke offentliggjort, men tirsdag aften kan man i Ny Sal hos Det Kongelige Danske Musikkonservatorium opleve den italienske kontrabassist Daniele Roccato i koncert.Fri entré.Kl. 19.30. Ny Sal, Rosenørns Allé 22, Frb.WWW dkdm.dk.ONSDAG 21. FEBRUAROnsdagskoncertAkkordeonist Kamila Olas, klarinettist Gerbrich Meijer, violinisterne Alina Vizine og Marcus Mukherjee, Daniel Sledzinski på bratsch samt cellist Caitriona Finnegan giver koncert i Hans Tausens Kirke. På programmet er Johann Sebastian Bachs ' Fransk Ouverture i h-mol' og Wolgang Amadeus Mozarts ' Klarinetkvintet i A-dur'.Fri entré.Kl. 17. Hans Tausens Kirke, Halfdansgade 6, Kbh. S WWW dkdm.dk.Kvartet spiller StauningKammermusikforeningen af 1911 inviterer til koncert med Copenhagen Piano Quartet i Garnisonskirken.Klaverkvartetten, der består af pianist Neel Bramsnæs Teilmann, violinist Benedikte Damgaard, cellist Adam Stadnicki og Kristina Fialova på bratsch, spiller værker af Martin Stauning, Wolfgang Amadeus Mozart og Antonín Dvorák.Entré: 130 kroner.Kl. 19.30. Garnisonskirken, Sankt Annæ Plads 4, Kbh. K WWW 1911. dk.Fremtiden organisterEn række studerende fra Det Kongelige Danske Musikkonservatorium folder sig ud på Sct. Matthæus Kirkes senromatiske orgel, når de giver koncert med musik af blandt andre Felix Mendelssohn og Charles-Marie Widor.Fri entré.Kl. 19.30. Sct. Matthæus Kirke, Matthæusgade 31, Kbh. V.WWW matthaeuskirken.dk.Renæssancemusik med duoBratschist Marie Stockmarr Becker og Gunnhild Tønder på cembalo giver koncert med musik af Diego Ortiz, Antonio de Cabezón, Francesco Rognoni Taeggio og Luigi Rossi.F ´ ri entré.Kl. 19.30. Sct. Thomas Kirke, Rolighedsvej 16, Frb.WWW sanctthomaskirke.dk.TORSDAG 22. FEBRUARSoloviolin i Vartov KirkeViolinist Elisabeth Zeuthen Schneider giver koncert i Vartov Kirke. På programmet er værker for soloviolin af Johann Sebastian Bach, nemlig ' Sonate i c-dur' og ' Partitaen i dmol'.Fri entré.Kl. 17. Vartov Kirke, Løngangsstræde 24, Kbh. K.WWW kvvv.dk.malene.jensen@pol.dk 

I forsøget på at opspore de to til fire gerningsmænd, som mandag skød en kun 16-årig dreng på Ydre Østerbro i København, forsøger politiet nu at komme i kontakt med helt unge vidner, som kan hjælpe med sagens opklaring.Onsdag offentliggjorde Københavns Politi den 16- åriges navn, Servet Abdija, samt et billede af ham. Og politiet appellerede på sociale medier og i pressen til, at alle med information om drabet måtte komme til det.»Der var en hel del mennesker i gårdmiljøet (ved gerningsstedet, red.) en halv til en hel time inden drabet fandt sted. Dem er vi meget interesserede i at tale med,« siger efterforskningsleder og politikommissær i Københavns Politi, Hans Erik Raben.Han fortæller, at politiet afhører børn på helt ned til 13, 14 og 15 år, og han opfordrer flere af børnene til at henvende sig til politiet. Opfordringen går også ud til forældre.»Forældre bør tale med deres børn om og komme til politiet med deres viden,« lyder det.Ingen mistænkteDet er ikke usædvanligt, at politiet afhører børn på 13, 14 og 15 år, siger Hans Erik Raben, men det er usædvanligt, at politiet er nødt til at henvende sig så direkte til børn i en så alvorlig sag, siger han.»Vi går meget skønsomt til værks, når vi taler med såvel børn som forældre, der på en eller anden måde ved noget i den her sag. Vi kommer gerne hjem til dem, så det kan foregå i trygge omgivelser.Faktum er, at der er meget unge mennesker derude, som ligger inde med en viden, som kan hjælpe med at opklare den her meget alvorlige sag. Så dem skal vi selvfølgelig tale med,« siger Hans Erik Raben.Mandag aften klokken ca.21 og kort efter at have hørt mindst seks skud, så flere vidner to til fire unge mænd i løb væk fra gerningsstedet.Mændene satte sig ind i en bil nogle hundrede meter væk og kørte derfra. Ifølge Hans Erik Raben er politiet ikke blevet klogere på, hvem gerningsmændene kan være, og han holder fast i, at drabet ikke umiddelbart har en relation til den verserende bandekonflikt i København, hvor der er blevet skudt mere end 30 gange i gaderne siden starten af sommeren.»Vi har nogle teser, som vi arbejder efter, men dem kan jeg ikke komme nærmere ind på,« sagde Hans Erik Raben og oplyser, at politiet har modtaget i omegnen af 65 tip i sagen, men at man har brug for endnu flere.michael.thykier@jp.dk 
Efter drabet på 16-årig dreng beder politiet forældre og børn om hjælp.
Fredag aften skete det igen.Nørrebro blev omdrejningspunkt for nye skyderier i den verserende bandekonflikt i København.For første gang blev der skudt mod politibetjente.Fredag aften jagtede en civil patruljevogn kortvarigt en scooter i området ved Mjølnerparken på Nørrebro, hvorefter scooteren standsede op og skød mod de to civile politimænd og forsvandt fra stedet. Skudepisoden fandt sted kl.18.59, og der blev afgivet fem skud mod bilen, hvis forrude splintredes.Senere på aftenen fandt politiet en knallert på Strødamsvej på Østerbro i København. Den var blevet smidt på jorden og havde stadig lyset tændt. Kort tid efter anholdt politiet tre mænd, der sigtes for forsøg på manddrab. De blev lørdag kl. 14 fremstillet i grundlovsforhør i Københavns Byret, hvor politiet bad om lukkede døre på grund af den videre efterforskning.Hverken politifolkene eller civile kom til skade ved episoden.Det vides endnu ikke, om mændene var bevidste om, at de skød efter en politibil. Politiet ventes at kunne give svar på det, når efterforskningen er slut.På et pressemøde foran Politigården lørdag eftermiddag sagde vicepolitiinspektør ved Københavns Politi Rasmus Skovsgaard: »Vi kan ikke udelukke, at der var tale om en forveksling. Ej heller om det var en bevidst handling mod politifolk. Men vi kan ikke komme nærmere ind på det på nuværende tidspunkt,« sagde Rasmus Skovsgaard.Såfremt der bevidst er blevet skudt efter politifolk, tager bandekonflikten en ny drejning, lyder det fra Claus Oxfeldt, der er formand for fagforeningen Politiforbundet.»Når man skyder mod myndighedspersoner, er der tale om en klar optrapning, for det er folk, der er på vej ud for at løse en opgave,« siger han til Ritzau.»Det er forfærdeligt, men vi ved endnu ikke, om de vidste, at der var politifolk i bilen. Hvis de vidste det, ville vi stå i en helt anderledes brutal situation. Det ville være en klar optrapning,« tilføjer han.Politiet fortæller, at de to politifolk har været ude for en voldsom oplevelse og vil få tilbudt den hjælp, de har behov for, men ingen af dem blev ramt af skuddene.Politiet bekræfter, at gerningsmændene har tilhørsforhold til bandekonflikten, men vil ikke uddybe, hvilken gruppering de tilhører.32 skudepisoder i altSkudepisoden fandt sted otte dage efter den seneste episode, hvor en svensk kvinde og en mand på Nørrebro blev ofre for den verserende bandekonflikt.Syv personer er foreløbigt blevet ramt af skud som følge af sommerens bandekrig på Nørrebro - seks af dem tilfældige personer.De første skud i sommerens konflikt blev afgivet 4. august mod en 17-årig mand fra Tingbjerg, der blev ramt i foden. Det er blevet fulgt op af nu 32 skudepisoder i København, viser en opgørelse foretaget af Berlingske.Den aktuelle konflikt står mellem banderne Brothas fra Ydre Nørrebro og Loyal to Familia med rødder i Blågårdsbanden fra Indre Nørrebro.De mange skyderier har fået Københavns Politi til at indføre visitationszoner i store dele af byen, hvor politiet må kropsvisitere personer på gaden uden konkret mistanke og undersøge deres krop, tøj, tasker og biler.juli@berlingske.dk 
Fredag blev der igen skudt på Nørrebro i København. Denne gang mod politifolk i civil. Hvis det viser sig, at skuddene bevidst var rettet mod politiet, er det en klar eskalering af bandekonflikten, lyder det fra Politiforbundet.
Fast ejendom Gitte Grønlund har gennem hele sin karriere været ejendomsmægler på Frederiksberg. 

Det var ligesom på film, da gerningsmanden steg ud af en sort Mercedes, knælede for at tage sigte og skød mod en 26-årig mand på Rovsingsgade på Østerbro i København i aftes kort efter klokken 18.- Han bliver ramt i låret og bagdelen, fortæller politikommissær Steffen Th. Steffensen, afdelingen for organiseret kriminalitet i Københavns Politi.Der var kun en, der skød, og gerningsmanden affyrede indtil flere skud specifikt mod den 26-årige. Offeret blev kørt til hospitalet, men er udskrevet igen. Han har ikke ønsket at tale med politiet.Efterfølgende kørte den sorte Mercedes fra stedet.- Fem minutter efter bliver køretøjet standset i Mjølnerparken af et par af vores tryghedspatruljer, fortæller Steffen Th. Steffensen.De to mænd på henholdsvis 29 og 23 år, der sad i køretøjet, blev anholdt og blev fremstillet i grundlovsforhør i går, hvor de nægtede sig skyldige. De er ikke novicer i bandemiljøet. Den ældste, der ikke ønskede at udtale sig, er tidligere dømt for drabsforsøg, mens den yngste, der også er bekendt med den forkerte side af retssystemet, gerne ville komme med en forklaring. Det skete dog for lukkede døre. Begge er beskyttet af navneforbud og blev varetægtsfængslet i 27 dage.Formentlig en bytterDe anholdte er tilknyttet bandemiljøet i Mjølnerparken, mens den forurettede ikke er registreret som bandemedlem, men er tilknyttet LTF. Det får også politiet til at arbejde ud fra en teori om, at det hænger sammen med tidligere episoder.- Det er formentlig en bytter fra en tidligere skudepisode, siger Steffen Th. Steffensen.Blandt andet var der et skyderi i Mjølnerparken 20.juli. Her åbnede to personer på en motorcykel ild mod en gruppe unge i Mjølnerparken.Der blev affyret tre-fem skud, ifølge vidner, men ingen blev ramt ved den lejlighed.Det skyderi var det ottende på åben gade siden juni i København, som kan relateres til bandekonflikten.Gerningsvåbnet, der blev brugt på Rovsingsade, er ikke fundet. Det er uvist, om det er blevet smidt fra bilen, eller en anden person er løbet fra stedet med det.Altid farligtPolitiet har allerede været ude og sikre videoovervågning fra området.- Var der uskyldige, der var i fare under skyderiet? - Det ser det ikke ud til.Men det er altid farligt at skyde i det offentlige rum, siger Steffen Th. Steffensen.Forleden indførte politiet en større visitationszone, der inkluderer både områder på Nørrebro og dele af Nordvest.Det er sket i forbindelse med, at en bandekonflikt truer i det nævnte område, hvor blandt andet LTF-banden holder til.Visitationszonen inkluderer også områder, der blandt andet huser bandefolk med tilknytning til den tidligere gruppering Brothas - og ifølge oplysninger til Ekstra Bladet er det især parter med tilknytning til de nævnte grupperinger, der for tiden støder sammen.linette@eb.dk .
LTF-RELATERET SKUDT To mænd med tilknytning til bandemiljøet sigtes for drabsforsøg.
California Kitchen Nørrebrogade 12, 2200 København NCalifornia Kitchen ligger lige ved Dronning Louises Bro og serverer sund fastfood til de mange forbipasserende. Inspirationen kommer, qua navnet, fra Californien, hvorfra smage, koncept og design stammer med sine gule og turkise farver samt mange grønne planter i det lyse og højloftede lokale. Køkkenet har fem-seks forskellige »bowls«, som f. eks. kunne være en Bento Bowl, med vilde ris, miso-marineret laks, edamamebønner og kål. Man kan enten vælge de forudbestemte fem-seks bowls eller sammensætte sin egen for ca. 100 kr.Cafe Livingstone Sortedam Dossering 81, 2100 København Ø»Dr. Livingstone, I presume« lyder det kendte citat. Livingstone er også en café ved bredden af Sortedams Sø i København. Og den er passende nok åbnet af to stk. globetrottere per excellence -nemlig Jostein Haugum og Thor Andersen. De to har rejst hele verden tynd for at bringe det bedste derude hjem til os. Alt, som i alt, er håndplukket og udvalgt med omhu og kan selvfølgelig også købes, hvis man skulle blive forelsket i tallerkner, skåle eller andet interiør.Sidecar Skyttegade 5, 2200 København NSidecar ligger lidt gemt i Skyttegade, en sidegade til Rantzausgade.Her er store vinduer ud mod gaden og masser af slængemuligheder, hvor dagen kan dases væk. Menuerne hos Sidecar skifter alt efter hvilket tidspunkt, man besøger dem på. Her er en morgenmadmenu, hvor man kan afprøve klassikkere som croissanter, en bolle med ost og skyr. Til frokost skifter de over til sandwiches, supper og salater og selvfølgelig avokadomadder i overflod samt specialiteten bao.Social Peblinge Dosseringen 4, 2200 København NLige ved Dronning Louises Bro ligger Social, der er ejet af en landsholdsspiller, en skuespiller og en iværksætter. De tre syntes, at København manglede lige præcis sådan et sted, hvor strejfende fra Dronnings Louises Bro kunne få en rigtig god kop kaffe og lidt lækkert at spise i afslappede og hjemlige omgivelser med masser af douglastræ og andre specielt udvalgte møbler. Her er fokus på glutenfri mad, og kortet byder på alt fra en let morgenanretning og chia-puddings til oksesalater og sandwiches lavet på zucchinibrød.Souls Melchiors plads 3, 2100 København ØEjerne af Souls på Østerbro er to australske fyre, som har slået sig ned i København. De vil gerne gøre en forskel, og her er fokus på lokale råvarer, så man kan mæske sig i boghvedepizza, avokado smash, quinoa pandekager og sunde juicer på den bæredygtige måde. Herinde kan kunderne forvente større indsigt i forsyningskæden, så de kan tage informerede beslutninger om, hvad de spiser. En slags »Soul ution« - og man kan hygge sig med både morgenmad, brunch, salater, vegetarburger eller blot en kop kaffe.
ER:.
Projektilerne flyver forbi Kurt og rammer den cola-flaske, han står med i hånden.Havde det ikke været for de to tykke ruder, der adskiller ham og terroristen på gaden, var han nok blevet ramt i ryggen.Sådan fortæller en tidligere sikkerhedskoordinator for PET i Helle Merete Brix' nye bog, ' Blandt Kolibrier og Kalasjinkover', der udkommer i dag på årsdagen for angrebet på Krudttønden i 2015.Det er første gang, at en tidligere PET-agent beretter om angrebet, hvor terroristen Omar el-Hussein skød løs under et debatmøde om kunst og ytringsfrihed.Aldrig trukket sit våben førFør den 14. februar 2015 havde Kurt aldrig trukket sit våben på trods af 42 år i politiet.- Det var en surrealistisk oplevelse, da de første kugler fløj ind gennem ruden, fortæller han til Helle Merete Brix, som han kender i forbindelse med arrangementet, som forfatteren var medarrangør af.AngstenKurt vil ifølge forfatteren ikke stå frem i pressen, og derfor er hans efternavn også udeladt fra bogen, hvorfor Ekstra Bladet ikke har kunnet interviewe ham.I bogen fortæller han om angsten, der ramte ham, og hvordan han måtte se frygten i øjnene og gribe efter sit våben og gøre sig klar til kamp.- Jeg lå og tog sigte mod døråbningen et par sekunder, indtil der var en, der sagde: ' Jeg kan ikke se noget derude mere'.Terroristen var flygtet, selvom han ikke havde fået ram på sit mål, som højst sandsynligt var den svenske muhammedtegner Lars Vilks.- Jeg mærker pludselig en sviende smerte i min venstre arm. Jeg registrerede det bare som ' hov, hvad var det', fortæller Kurt.Heldigvis var skuddet gået lige igennem hans arm. I dag er Kurt gået på pension, men ifølge Helle Merete Brix skyldes det ikke terrorangrebet.Det var planlagt i forvejen.Var selv til stede- Det er klart, at en sådan oplevelse har påvirket ham og de andre betjente meget. Det er en dag, man aldrig glemmer.Men det er ikke derfor, han gik på pension, fortæller Helle Merete Brix til Ekstra Bladet.Helle Merete Brix var også selv til stede i kulturhuset på Østerbro, da angrebet skete.Hun var medarrangør af arrangementet og var derfor blandt deltagerne, som blev evakueret, da skuddene lød.- Det er klart, at det har rørt mig meget, og det har taget noget tid at få rystet det af mig. Det er en dag, jeg aldrig vil glemme, siger hun.aha@eb.dk Det var en surrealistisk oplevelse, da de første kugler fløj ind gennem ruden.
En tidligere sikkerhedskoordinator for PET fortæller i ny bog om oplevelsen i Krudttønden, da en terrorist gik til angreb for tre år siden.
70 I MORGEN. Peter Kay Mortensen, Gilleleje, forhenværende formand for Bagernes Fagforening i København og formand for LO Hovedstaden, var ikke meget i tvivl om, hvilket fag han skulle vælge, da han som ung mand skulle slå ind på en livsbane.»Jeg er født ind i bagerfaget. Min far, bedstefar, oldefar og tipoldefar var alle sammen bagere. Min far havde sin egen butik, og lige så snart jeg kunne nå op til arbejdsbordet, hjalp jeg til«, husker han tilbage i bladet Faglige Seniorer.Peter Kay Mortensen er efter et langt liv som fagligt og politisk aktiv nu selv aktiv i organisationen Faglige Seniorer. Arbejdet i Faglige Seniorer har fået hans øjne op for, hvordan »kommunerne sparer på ældreområdet«, som fødselaren selv udtrykker det.Som nyuddannet var det nu ikke samfundets ældre, der optog Peter Kay Mortensen.Han forsøgte sig som selvstændig bager i begyndelsen af 1970' erne, men drømmen om et liv som selvstændig blev torpederet af datidens oliekrise og den efterfølgende lavkonjunktur. Peter Kay Mortensen fandt sig i stedet et job som ansat bager i Brugsen, hvor han kort efter blev tillidsmand. Det var i 1976.Det var en sag om dårlige arbejdsforhold, der kickstartede en karriere som fagligt aktiv. I 1983 blev Peter Kay Mortensen formand for Bagernes Fagforening i København, der siden blev en del af Nærings-og Nydelsesarbejder Forbundet, NNF, og i 1996 blev han formand for LO Hovedstaden, hvor han kom til at repræsentere op mod 200.000 lønmodtagere.Han sad i 18 år frem til 2014 som formand.Peter Kay Mortensen er svoren socialdemokrat og har siddet i først Frederiksborg Amtsråd, hvor han også var gruppeformand for den socialdemokratiske gruppe, og siden Region Hovedstaden.LO Hovedstaden er også vært for den traditionsrige fejring af 1. maj i Fælledparken på Østerbro, hvor offentligheden har set Peter Kay Mortensen forsøge at dæmpe gemytterne, inden daværende formand for socialdemokraterne, Helle Thorning-Schmidt, skulle på talerstolen.Peter Kay er gift med tidligere medlem af Folketinget for Socialdemokratiet, Lone Møller, og har 4 børn og 10 børnebørn.I logisk forlængelse af Peter Kay Mortensens livslange engagement i fagbevægelsen fejres fødselsdagen på fagbevægelsens rejsebureau, Dansk Folkeferies, Hotel Atlantic Holiday på Tenerife.

TRÆ Københavns Kommune har indviet en ikke helt almindelig daginstitution på Østerbro.Børnehaven på Rymarksvej 131 er opført som et pilotprojekt inden for DGNB-ordningen, og de bæredygtige principper har således været i fokus gennem hele planlægnings-og byggeprocessen - fra det indledende idéoplæg og byggeprogram til udførelse, fortæller partner Uffe Bay-Smidt fra Kant Arkitekter, der har slået stregerne til det nye byggeri.- Daginstitutionen på Rymarksvej er ikke særlig stor eller højttravende - men alligevel er det et vigtigt projekt for Kant Arkitekter. Den står nemlig som et synligt bevis på, at man godt kan bygge gode institutioner til byens børn, som både rummer arkitektonisk kvalitet og er bygget efter sunde, bæredygtige principper. Og at man faktisk kan gøre det inden for rammerne af helt almindelige kommunale anlægsbudgetter, siger Uffe Bay-Smidt.Giver godt indeklimaBørnehaven er opført helt i træ, ifølge arkitekten fordi det er et materialevalg, som giver et godt indeklima, som ældes smukt, og som kan tåle at blive brugt: - Vi har skabt en bygning, som er konsekvent i sit materialevalg, som er robust og forholder sig aktivt til sine brugere. Den skal kunne tåle at blive brugt.Det har derudover fra start været en ambition at sætte pædagogik og bevægelse i centrum og lade arkitekturen udtrykke dette fokus, siger Uffe Bay-Smidt.Den hidtidige institution på grunden brændte ned i 2013 og efterlod en tom byggegrund.Med det nye byggeri er arealet næsten fordoblet, og som certificeret idrætsbørnehave har institutionen en tæt relation til Danmarks Idrætsforbund.DGNB-certificeringen er endnu ikke helt på plads.Forventningen er, at bygningen opnår Sølv.Vi har skabt en bygning, som er konsekvent i sit materialevalg, som er robust og forholder sig aktivt til sine brugere. Den skal kunne tåle at blive brugt Uffe Bay-Smidt, partner, Kant Arkitekter, om den nye daginstitution .ProjektetKant Arkitekter har i projektet samarbejdet med Active City Transformation og Niras, der har været henholdsvis landskabsarkitekt og rådgivende ingeniør.Hvidovre-entreprenøren Ason har været hovedentreprenør .DGNBDGNB er en bæredygtighedscertificering af bygninger ? DGNB måler blandt andet livscyklus af byggematerialer, transport, forbrug af energi og vand under og efter byggeriet, holdbarhed, tilgængelighed og indeklima.49 kriterier bliver bedømt og får point, der regnes sammen til en bedømmelse fra bronze til platin. Hovedparametrene er inden for miljø som vandforbrug og genanvendelse; økonomi eksempelvis byggeomkostninger og drift samt vedligehold og endelig parameteret sociale forhold eksempelvis luftkvalitet, arkitektur og kunst.DGNB vægter miljø, økonomi og sociale forhold lige meget.Dertil kommer en analyse af den procesmæssige og den tekniske kvalitet.Der gives point i hver kategori, og det er det samlede antal point, der afgør karakteren fra bronze til platin.DGNB blev taget i brug i Tyskland i 2008. Den er tilpasset kommende europæiske standarder for bæredygtigt byggeri, som trådte i kraft i 2013.Green Building Council Denmark (DK-GBC) står for DGNB-certificeringen i Danmark.Kilde: Indeklimaportalen .
Det er ikke særlig stort eller højttravende - men alligevel et vigtigt projekt, lyder det fra arkitekten bag ny daginstitution.
Fem mennesker i et kontor i Århusgade på Østerbro skal tage sig kærligt af de nye fintech-babyer, der kommer til verden. 
Finanstilsynet får et millionbeløb til en styrket satsning på fintech-selskaber.Den finansielle vagthund skal nu være rådgiver og fødselshjælper for iværksættere . 
Mens 3000 iværksættere var samlet til et træf, kaldet TechBBQ og Techfestival, i Kødbyen i København i sidste uge, så mødtes 150 mennesker fra tech-miljøet på Østerbro tre kilometer derfra. 
De teknologiske iværksættere får større og større  indflydelse. 
Den unge mands cykel er tungt læsset med bugnende plastposer.Han holder ved den økologiske bager lige efter lukketid. To poser tynger styret, og to-tre sække er spændt fast hen over bagagebæreren.Den tohjulede forsvinder næsten under oppakningen.Sækkene er fyldt med håndværkere, franskbrød, rundstykker, rugbrød og kager, som bageren ikke har solgt i dag, og som nu skal gøre nytte i andre maver end dem, der bor i det velhavende kvarter på Østerbro. Han smiler og henvender sig til os: »De er til kvinderne på krisecentret«, siger han.Vi hilser, og jeg får næsten - men også kun næsten - dårlig samvittighed over, at vi selv er på vej til den lokale gourmetisbutik for at vælge mellem havtorn, dragefrugt og andre eksotiske, hjemmelavede og bekostelige kugler.Økonomisk er vores lille familie privilegeret.Vi har begge godt lønnede job med pension og betalt ferie. Vi bor i en stor lys lejlighed, der koster os en brøkdel af en tilsvarende ejerlejlighed. Og vi sender vores datter i den lokale og velfungerende folkeskole 500 meter nede ad gaden gennem villakvarteret, hvor husene koster på den høje side af de ti millioner kroner.Da vi sidder og nyder den kølige is i aftensolen, zigzagger den unge mand sin cykel over brostenene på vej mod sin destination.Faretruende tæt på et styrt. Vi vinker, ønsker ham god tur og fortæller vores datter, at det er vigtigt at gøre gode gerninger ligesom manden her.»Men han vælter snart på den cykel.Hvorfor tager han ikke bilen?«, spørger min datter.Spørgsmålet fører mig ud i en længere forklaring om, at det langtfra er alle, der har penge til en bil, og at mange i øvrigt af hensyn til dyr, planter og skove fravælger at have et køretøj. Det forstår hun godt. Forurening er skidt. Det ved hun.Episoden får mig til at tænke. Jeg voksede selv op med en far på bistand. Vi havde ingen penge. Sommerferier var cykelture til Sverige. Som 11-årig begyndte jeg at gå med aviser hver søndag morgen for at tjene mine egne penge.Jeg husker, at jeg græd mig igennem den første morgen. Min far lod mig udføre opgaven uden hjælp. Bagefter var jeg stolt. Jeg lærte at tage vare på mig selv, tage ansvar og sætte pris på, hvad jeg havde. I dag er det ulovligt at arbejde i den alder.Jeg sad første gang i en flyvemaskine, da jeg var 17 år og på vej på studietur i Rom med gymnasiet. Min datter har som seksårig rejst i 12 lande i Asien, Afrika og Europa. En verden til forskel. I helt bogstavelig forstand.Så hvordan lærer jeg min datter samfundssind, når hun vokser op under økonomisk velstillede kår? Mens jeg smager på havtornen, hjælper min datter mig på vej. Hendes nysgerrighed er heldigvis en dåseåbner, der kan give mig lejlighed til en længere forklaring om at være syg, arbejdsløs og ikke have noget sted at bo. Spørgsmålet var: »Hvorfor er der nogen, der tigger?«.anders.schmidt@pol.dk 
Vi skulle nyde gourmetis i aftensolen og blev heldigvis mindet om, hvor heldige vi er at have plus på kontoen.
Det går mildest talt strygende for Geranium. I foråret blev Geranium, der ligger i Parken på Østerbro i København, kåret til verdens 19.-bedste restaurant, og sidste år fik stedet som det første i Danmark tre michelinstjerner.Det er endnu en festlig uge for Geranium og dens folk, der netop nu kan sætte tænderne i en 1.-plads på listen over de bedste nordiske restauranter. Dermed afløser Geranium Noma, som tre år i træk toppede den anerkendte liste. På andenpladsen ligger Esperanto i Sverige, og tredjepladsen blev givet til Fäviken Magasinett i Järpen i Sverige.Det er spiseguiden White Guide Nordic - Nordens pendant til Michelinguiden - der i mandags lancerede årets udgave, White Guide Nordic 2017-18, og Danmark huser 88 af de 341 restauranter i guiden. Og næsten halvdelen af pladserne, nærmere bestemt 14 styk, på top-30-listen er igen i år besat af danske restauranter.Alle restauranter i top-30 kategoriseres som værende i international mesterklasse-kategorien, og White Guide selv skriver, at top-30 »omfatter nogle af de bedste restauranter i verden med kokke, som er på forkant med den globale gastronomi i dag - og højst sandsynligt også i morgen«. Denne kategori kan både Hotel Frederiksminde i Præstø og Amass i København nu kalde sig en del af. De er begge helt nye i White Guide Nordic og er blevet tildelt henholdsvis en 22.-og 26.- plads.Denprisspækkede kultrestaurant Noma optræder slet ikke på White Guides liste i år, da den lukkede ved årsskiftet.Og ikke, fordi koncept ' nyt nordisk', som Noma har født og blev verdensberømt for, ikke længere er holdbart.Tværtimod. Noma genåbner sidst på året på Holmen med et nyt projekt, og faktisk er nyt nordisk så populært, at det breder sig til køkkener rundt i hele verden.Nyt nordisk er blevet nyt globalt»I dag kan man se, at mange lande verden over booster deres lokale restaurant- og madscener ved at anvende det nynordiske manifest. Det fungerer smukt, fordi innovation baseret på lokale præmisser kan dyrkes hvor som helst.Derfor er ' det nye nordiske' blevet ' det nye globale', og som følge af det er restaurantverden blevet meget mere interessant og bæredygtig«, siger Lars Peder Hedberg, udgiver af White Guide Nordic, i en pressemeddelelse.Sidste år blev Geranium nummer 2 på White Guides liste.solveig.wisbech@pol.dk .
For fjerde år i træk er det en dansk restaurant, der får førstepladsen i spiseguiden White Guide Nordic.
Arkitekten Roald Steen Hansen, der i morgen fylder 75 år, er en af Danmarks mange fine, klassisk skolede og tilsvarende tænkende designere og møbelarkitekter.Hans stole er enkle og smukke og har et eksklusivt præg, og han er da heller ikke blandt dem, der vil være mest kendt i en større offentlighed.Ikke desto mindre har han opnået et internationalt ry -hans arbejder er repræsenteret på de mest estimerede design-og kunstmuseer verden over -og han har lagt et betydeligt arbejde i gerningen som lærer ved Danmarks Designskole i perioden 1990-2006.Udveksling af studerende På skolen arbejdede Roald Steen Hansen ikke mindst for udveksling af studerende mellem Danmark og andre lande, herunder især Kina og Japan.Det har blandt meget andet resulteret i et gæsteprofessorat ved Nagoya University of Arts i Japan, ligesom han på studierejser har interesseret sig for Shakersamfundets bygninger i USA.Shakerne er en religiøs gruppe, der levede et nøjsomt og jordbundent liv med en storhedstid fra slutningen af 1700-tallet og godt 100 år frem, og som skabte nogle meget kønne og stilfærdige bygninger og møbler i naturmaterialer, der for en dels vedkommende er bevaret for eftertiden.Han blev uddannet hos først møbelsnedkeren Jacob Kjær og siden på såvel Kunsthåndværkerskolens møbelafdeling som Kunstakademiets Arkitektskole, hvorfra han tog afgang i 1972.Arbejdet med Arne Jacobsen Han har været medarbejder hos blandt andre Arne Jacobsen og Henning Larsen og siden midten af 1970erne haftegen tegnestue.Forud for etableringen af den var Roald Steen Hansen et par år kandidatstipendiat ved Det danske Institut i Rom.Roald Steen Hansen har udstillet i adskillige år på Snedkernes Efterårsudstilling og siden siddet i SE's censurkomite, og hans møbler har været vist på blandt andet Stedelijk i Amsterdam og separat på Kunstindustrimuseet.I 2015 blev Roald Steen Hansen valgt til kirkeværge - tilsynsførende med bygningen - ved Davids Kirke på Østerbro og er engageret i kirkens kulturelle arrangementer.Roald Steen Hansen har modtaget en meget lang række hædersbevisninger og arbejdslegater. Blandt dem Møbelprisen - som han modtog som en af de første i 1976 - samt skulderklap fra for eksempel Nationalbankens Jubilæumsfond, Augustinus Fonden, Margot og Thorvald Dreyers Fond og Statens Kunstfond.tow@berlingske.dk 
75 ÅR I MORGEN Arkitekten Roald Steen Hansen har i et halvt århundrede arbejdet med at forbedre dansk design. Både med stole og bøjler.
Den 39-årige, kvindelige kondiløber skulle have været hjemme fra sin morgentur ved 5.40-tiden 16. august sidste år.- Det gjorde hun ikke denne morgen, indledte anklager Søren Harbo sin procedure i sagen mod en 30-årig mand, der er tiltalt for voldtægt og drabsforsøg. Han nægter sig skyldig.Anklageren påpegede, at video-overvågning fra klokken 5.48 omkring gerningsstedet ved Sporsløjfen på Østerbro i København viser den tiltalte komme ud fra samme buskads, hvor offeret blev fundet nøgen og hjælpeløs ni timer senere af sin familie.- Det gør jo ikke ham til gerningsmanden, men det placerer ham tidsmæssigt i et ellers mennesketomt område som mistænkt gerningsmand, sagde anklageren.Dna-spor på hamDerudover gennemgik anklageren de dna-spor, der er fundet på henholdsvis tiltalte og offeret.Blandt andet er der fundet dna, der med størst mulige sandsynlighed, stammer fra kvinden, på tiltalte, hans hættetrøje og bag på hans bukser, ligesom der er dnamatch på en snor, som blev fundet i tiltaltes lomme.- Ikke bare hans tøj, men også hans krop viser, at han er gerningsmanden, sagde Søren Harbo.Derudover er der blandt andet fundet sæd, der med størst mulige sandsynlighed stammer fra tiltalte, på kvinden, ligesom hans dna er fundet i spyt på hendes hals.Gemte hendeAnklageren argumenterede for, hvorfor tiltalte skal dømmes for drabsforsøg på kvinden, der blev efterladt næsten nøgen og blev fundet underafkølet ni timer senere af sin familie.- Han har udøvet så voldsom vold, at hun var i livsfare.Og han gemmer hende et sted, hvor hun ikke lige kan blive fundet. Der kan hun dø, uden hun når at få hjælp, sagde han og tilføjede, at det var kvindens families fortjeneste, at hun blev fundet.Om hvorvidt der var tale om drabsforsøg, sagde forsvarer Niels Anker Rasmussen blandt andet: - Jeg mener, at vi må lægge til grund, at ingen af de læsioner, der er påført i sig selv var livstruende. Der var ikke drabsforsæt.Da den tiltalte, der bor i Grønland, og som lider af en nyresygdom, fik det sidste ord, sagde han: - Jeg undrer mig over, når jeg ikke har nogen kræfter, at jeg kan begå så meget vold. Jeg ønsker kun, at jeg skal hjem til mine forældre.De venter på mig.Retten afsiger skyldkendelse på mandag.linette@eb.dk.
Forsvarer mener ikke, at der er ført bevis for, at tiltalte er skyldig i drabsforsøg.
Dansk Sejlunion har fået sin første kvindelige formand i unionens 104-årige historie. Line Markert, advokat og partner i Horten Advokatpartnerselskab, blev lørdag på sejlklubbernes generalforsamling på Hotel Christiansminde i Svendborg valgt til formand.   

Der er både supermarkeder, caféer og specialbutikker på vej til Århusgadekvarteret i Nordhavn. Allerede i løbet af sommeren 2017 åbner det første supermarked. Og så er der også en biograf på vej.Før nytår blev det offentliggjort at BIG BIO, der har slået sig op på et luksus-bio-koncept med deres biograf i Herlev, åbner en lignende biograf i Nordhavn i 2018. Og designvirksomheden Menu åbner også et showroom. Men beboerne i Nordhavn - og på Østerbro - kan se frem til endnu flere butikker i deres område - blandt andet flere supermarkeder.Det første af sin slags bliver Netto. I løbet af sommeren rykker dagligvarebutikken ind i 1.000 kvm store lokaler i stuetetagen på Nordhavns parkeringshus, hvor de udover deres normale sortiment vil have skærpet fokus på økologi og madspild, lyder det fra Netto.»Vi glæder os meget over at være det første supermarked, der åbner i Nordhavn og dermed fra start være med til at underbygge den stærke strategi, der er lagt for området. Vores butik vil have øget fokus på madspild og økologi og generelt præsentere det ypperste inden for Netto-konceptet,« fortæller udviklingschef for Netto, Carsten Hadsbjerg.Netto er ikke det eneste supermarked, der kommer til Nordhavn. I 2018 åbner MENY en butik, der både har egen slagter, bager, fiskeog osteafdeling.Det er ikke helt tilfældigt, at valget er faldet på bla. Netto og MENY. Detailselskabet Nordhavn P/ S, der er et joint venture mellem By &amp; Havn og NREP, har gjort meget ud af at finde butikker, der har vist interesse for at tilpasse deres butikker et højt kvalitetsniveau med fokus på økologi, bæredygtighed og et lokalt præg, mener adm. direktør for By &amp; Havn Jens Kramer Mikkelsen.»Fra By &amp; Havns side er det helt centralt for vores udvikling af bydelen, at de nye lejere passer godt sammen med Århusgadekvarterets egenart og høje kvalitet og samtidig sikrer et bredt sortiment,« fortæller Jens Kramer Mikkelsen.Derudover kan Nordhavn se frem til et pizzeria og bar i ét, Bar Uno, Svaneke Brød og den anderledes plantebutik Plant. I løbet af foråret forventer Nordhavn P/ S at offentliggøre endnu flere butikker til området.redaktion@boligen.dk 
Der er stor interesse for at åbne butikker i Københavns nye bydel.
KØBENHAVN: Fire mænd fra Balkan mistænkes for en serie af indbrud mellem jul og nytår. Politiet slog til mod en lejlighed på Østerbro, hvor politiet blandt andet fandt 17 telefoner, 21 computere, 11 fladskærme og 35 kasser spiritus. Politiet skal nu forsøge at koble de mange tyvekoster til konkrete indbrud. Foreløbig sigtes gruppen for fire indbrud. Der var 118 indbrud i juledagene i København.RANDERS: Tre biler blev stukket i brand på ppladsen Ægirsvej 49. De bageste sideruder blev knust, inden bilerne brød i brand. En borger anmeldte branden kl. 23.54 tirsdag, og politiet søger vidner, der har set personer omkring Ægirsvej.AARHUS: Politiet advarer mod pirat-taxaer, men de frister alligevel. En 18-årig blev sat af på Marselisvej og betalte for turen med sit dankort. Han opdagede ikke, at piratchaufføren gav ham et andet dankort tilbage.Fupnummeret gik først op for ham, da der blev hævet flere tusind kroner på hans rigtige kort.AARHUS: En trussetyv af mellemøstligt udsende blev røver, da en ekspedient og en kunde i lingeributikken Change på Vestergade stoppede manden, der havde stjålet et par sorte trusser fra en gine uden for butikken og stoppet dem i lommen. Han truede med at trække en kniv, hvis de ikke lod ham gå.NIVÅ: En indbrudstyv stjal to tv-apparater og guldsmykker fra en villa i Kastanjens Kvarter, men begik også meningsløst hærværk under indbruddet, hvor han skar bunden på flere sofaer op.Tyven var brudt ind gennem en terrassedør.FREDERIKSSUND: En familie blev snydt for den juleferie, de havde glædet sig til. De fandt en feriebolig på Homeaway.com, overførte penge til et kontonummer og fik en mail med kvittering. Men så hørte de ikke mere. Firmaet kunne oplyse, at de var blevet snydt af en falsk hjemmeside, og at de ikke sender mails fra adressen @vr-homeaway.com.NYKØBING FALSTER: Politiet blev kaldt til Klosterstræde, hvor en mand var gået amok. Da patruljen kom, kastede han kniv og en saks efter betjentene, men uden at ramme. Han truede også en 71-årig kvinde med kniv. Den 33-årige blev anholdt og sigtes nu for trusler og forsøg på vold.

KLIMASIKRING Hovedstadsområdets Forsyningsselskab, Hofor, og Københavns Kommune skal skybruds-og klimasikre København med en investering på 11 mia. kroner i løbet af de kommende 20 år.En sidegevinst er, at man opnår en grønnere by.En del af investeringerne skal anvendes på et nyt tunnelsystem, hvor skybrudsvandet kan ledes til havnen og opmagasineringspladser, hvor vandet kan gemmes til der igen er plads i kloaksystemet.Det siger projektchef Carsten Cronqvist fra Hofor.- Vi etablerer et skybrudssystem af tunneler med stor kapacitet. Men den type af skybrudssikring kan aldrig stå alene. Det er besværligt, og i tæt by er der mangel på plads til skakte. Desuden er det dyrt, op mod to mia. kroner, og kan måske tidligst være færdigt om 10 år, siger Carsten Cronqvist, der i sit oplæg ved Dansk Betondag i sidste måned tog udgangspunkt i skybruddet 2. juni 2011, en våd hændelse, som kostede syv mia. kroner og som han ironisk kalder " en stor dag for ingeniører".- Oversvømmelsen var for os som ingeniører også en overraskelse. Det var jo noget, der kun burde kunne ske hver 100. år. Måske slet ikke i vores levetid. Men nu sker det oftere og oftere. Senest igen i september i år over Østerbro, siger han.SkybrudsplanHofor er nu i gang med at lave et stort tunnelsystem til 1,6 mia. kroner, og hvor planen er, at 40 kubikmeter vand i sekundet skal kunne løbe ud under København.- Men vi forventer, at det tager 10 år at etablere. Vi er godt i gang, men det er relativt nyt for os at bore. Vi har afsluttet de første tunneler og har også allerede betalt dyre lærepenge; at bore i 20 meters dybde kræver eksperter, siger han.Carsten Cronqvist understreger imidlertid, at løsningerne ikke kun er beton og tunneler. Det er også at skabe et grønnere København, og flere andre af landets store byer bør følge trop.Den holdning står han ikke alene med.Hans Olsen, adm. direktør hos Aco Nordic A/ S, der arbejder med regnvandshåndtering, er ikke i tvivl om, at vi i de kommende år kommer til at se en ændring i mange danske byer, hvor man vil opleve, at afvandingsløsninger bliver integreret i torve og veje, som en helt naturlig del af byrummets arkitektoniske udtryk.I et tidligere interview med Licitationen -Byggeriets Dagblad fortalte han, at den store fokus på overfladeløsninger - frem for dyre tunnelløsninger - blandt andet skyldes, at kommunerne skal leve op til krav om, at 30 procent af vandet i de kommende år skal fjernes fra de bestående kloakker: - Samtidig er der stigende krav til at håndtere regnvandet lokalt, da det ofte er billigere end en centralt styret løsning. Erfaringen i min virksomhed er, at man i byerne typisk ønsker, at regnvandet skal håndteres i overfladen: Udover at man ikke belaster det bestående kloaknet, undgår man en dyr og besværlig nedgravning af kloakrør langt under gadeplan.Eller som Carsten Cronqvist fra Hofor udtrykker det: - Vandet skal kunne løbe væk, når det kommer.
Tunnel-og kloakløsninger skal suppleres af grønne forsinkelsesområder og kanaler til vandet, siger Hovedstadsområdets Forsyningsselskab. Virksomheden Aco Nordic oplever efterspørgsel efter nye overfladeløsninger.
FORLEDEN DAG blev Politikens tv-anmelder Henrik Palle så vred over ' Den store bagedyst', at avisen følte sig nødsaget til at nævne det i overskriften: ' Meget vred Henrik Palle: Plat americana og forklejnelse af undertrykkelse i ' Den store bagedyst',' lød det.I KAGEPROGRAMMET havde man USA som tema.Værten, Tim Vladimir, gjorde sig morsom med Martin Luther Kings sagnomspundne ' I have a Dream'-tale. Vladimir ' approprierede' talen, som det hedder med et fint ord, når man tilegner sig noget, andre har skabt.' Det er intet mindre end at pisse på den uret og de grusomheder, der er blevet begået mod det sorte USA, at en hvid veltilpasset mand fra Østerbro approprierer Kings håb om demokrati, lighed og broderskab, så det bliver til et spørgsmål om creme, fondant og tempereret chokolade', hed det i hr. Palles vredesudbrud.HENRIK PALLE var krænket. Og han var det på vegne af andre, hvilket der bliver mere og mere af.Faktisk er der efterhånden så meget krænkelseskultur, at det synes i færd med at destruere meget, der ellers er godt og sandt.I begyndelsen af 90' erne krævede litteraturstuderende på Stanford-universitetet i USA listen af klassikere i verdenslitteraturen revideret. Der var for mange døde, hvide, europæiske mænd på den, lød den krænkede kritik. William Shakespeare, for nu at nævne en.SENEST I DEN politiske korrekthedsudvikling er begrebet ' kulturel appropriation' så stødt til. Eksempelvis var der på et tidspunkt heftig debat på sociale medier om popfænomenet Justin Biebers nye frisure med dreadlocks. For Bieber er en rig, hvid mand og stjæler hermed fra den sorte rastafarikultur.Og det er ' kulturel appropriation'.George Orwells samfund i ' 1984' var som bekendt et billede på et totalitært regime. Og spørgsmålet er, om ikke vi med forestillingen om, at kulturer er rene, ubesmittede person-og geografibegrænsede kredse, der skal bevares uantastede og indhegnede som ukrænkelige reservater, bevæger os mod et samfund som ' 1984'.Det vil sige, at vi ender som et totalitært samfund, hvor ' rigtig kultur' er lig steril, ukrænkelig bevarelse.DET ER NOK BEDRE at lade tidens fylde afgøre, om Martin Luther Kings drøm overlever at blive krænket af ' Den store bagedyst'.Vi ender som et totalitært samfund.
mener.
Solen skinnede fra en skyfri himmel, da godt 21.000 løbere i går formiddag stillede til start ved det københavnske halvmaraton Copenhagen Half Marathon. Men undervejs på den 21 kilometer lange rute udviklede løbet sig til ragnarok.Omkring kl. 12.30 væltede kraftige regn-og haglbyger samt et voldsomt tordenvejr helt uventet ned over de mange løbsdeltagere.Tre personer blev indlagt på Rigshospitalet efter kraftige lynnedslag.Ifølge Københavns Politi er der tale om en 57-årig mandlig løber, en 29-årig kvindelig fotograf og en 52-årig kvinde, der var tilknyttet løbet.67-årige Tage Neergaard var som frivillig for hjælpeorganisationen Læger Uden Grænser i går med til at hjælpe med at dele vandflasker ud til deltagerne i løbet, og han opholdt sig i målområdet da lynnedslagene begyndte.»Jeg stod 20 meter fra den første, der blev ramt. Han lå fuldstændig livløs, da jeg løb over imod ham.Andre tog fat i ham og begyndte at bære ham væk. Jeg går ud fra, at de løb over mod samaritterne. Det hele stod simpelt hen i et. Himmel og hav stod i et - der var godt nok ikke noget hav, men det så sådan ud,« fortæller Tage Neergaard til BT.20,1 mm regn på 30 minutterPolitiet understregede i går, at ingen af de tre blev direkte ramt af lyn, men at de pådrog sig mindre kvæstelser som følge af et lynnedslag. De er alle meldt uden for livsfare.På Østerbro i København faldt der i går 20,1 millimeter regn på blot 30 minutter, hvilket betød, at folk i målområdet ved Fælledparken stod i vand til anklerne. Det voldsomme vejr fik derefter arrangørerne til at aflyse resten af løbet, og deltagere blev via højtalere bedt om at søge inden døre.»På et tidspunkt fik politiet en melding fra DMI om, at der var risiko for endnu et voldsomt lynnedslag.Den risiko ville vi ikke tage, så vi valgte at aflyse løbet,« siger Dorte Vibjerg, som er direktør i Sparta, der arrangerede løbet, og tilføjer: »Det er utrolig ærgerligt, at vejret skulle sætte en stopper for så festligt et arrangement, og at det sluttede, som det gjorde, men vores førsteprioritet var selvfølgelig deltagernes og tilskuernes sikkerhed,« siger hun.Det var dog ikke kun de mange løbere, der i går blev ramt af det voldsomme uvejr.De voldsomme regnmængder førte således også til oversvømmelser flere steder i København. Det gik blandt andet ud over trafikken på Helsingørmotorvejen, som i går blev lukket i begge retninger ved Ryparken Station, mens også Hans Knudsens Plads blev oversvømmet.Bispebjerg Hospital blev også påvirket af skybruddet, hvor både elevatorskakte og kældre blev oversvømmet.Derfor måtte bl. a. akutpatienter henvises til andre sygehuse.jchr@bt.dk ,baa@bt.dk ,jubu@bt.dk 
VILDT VEJR Et voldsomt skybrud og tordenvejr ramte i går København midt under årets halvmaraton. Tre personer blev indlagt på Rigshospitalet efter lynnedslag, mens løbet endte med at blive aflyst.
På trods af gazelle-status og mere end en fordobling af overskuddet fra 2015 til 2016 er det ikke væksten, der er i fokus på det kreative bureau Think. 
Efter fem år med høje vækstrater er ejerne bag Think nu forberedt på, at kurven flader ud. De vil være de bedste, men ikke de største . 
Boede din tipoldemor i hovedstaden? Kom hun fra det bedre borgerskab? Og gik hun til klaver? Du skal i så fald lige tjekke hendes gamle kasse med noder. For de kan meget vel være en tidlig pensionering værd.Eventyret begynder med en af alle tiders mest berømte komponister: Wolfgang Amadeus Mozart.Geniet gifter sig i 1782 med sangerinden Constanze Weber og lever med hende i lyst og sommetider nød. Manden selv dør i december 1791 og efterlader sig gæld, diverse instrumenter og bjerge af manuskripter.Constanze er altså blevet enke efter verdens største komponist og må fra nu af klare sig selv - og finde en løsning med kreditorerne.Hun bliver boende i Wien og deler fra 1797 adresse med den danske chargé d'affaires Georg Nicolaus Nissen. Forskerne kan ikke greje de nærmere detaljer: Har hun lejet værelser ud til ham? Eller har de senere turtel duer bare truffet hinanden i opgangen?.Georg fra HaderslevDe ender i hvert fald som et par.Georg fra Haderslev bliver slet og ret kæreste med enken efter historiens største musikgeni. Han og hun gifter sig i 1809 og flytter året efter til den adresse, der med tiden bliver til Købmager gades Postkontor. Siden flytter de til et hus på hjørnet af Lavendel stræde og Heste møllestræde.Adressen er i dag prydet af en mindeplade på facaden og rummer en afdeling af Københavns Byret, ironisk nok Fogedretten med alle skyldnerne.Parret bor der til 1820 og bliver lidt af et omdrejningspunkt for københavnske skønånder. Gode mennesker mødes til selskaber i huset og sender gerne deres børn til spil hos ejeren. Hun har trods alt været giftmed komponisten bag ' Don Juan' og ' Tryllefløjten' og alle de andre!.Der går mode i navnetFolk opkalder også rask væk deres børn efter Mozart eller endda efter enken selv: Constantin Hansen med fødeåret 1804 bliver en af tidens store malere. Faderen, Hans Hansen, har portrætteret Wolfgang og Constanzes to sønner. Han lader enken Constanze stå fadder ved Constantins dåb og giver ham navn efter hende.Mozart Waagepetersen, født 1813, bliver kgl. hofleverandør og køber 1857 det ubebyggede Rosenvænget på Østerbro og lægger grunden til Danmarks første villa kvarter. Den kendte klarinetvirtuos Mozart Petersen, født 1817, ender i Det Kongelige Kapel og drukner i Nyhavn år 1874.Alt dette på grund af Constanzes danske forbindelse. Først som enkefru Mozart, siden som giftmed Nissen. Og altså københavnsk spillelærer.Har berømtheden ligefrem ruttet med klaverstykker af sin første mand? Formentlig ikke.Constanze gjorde det kun i begyndelsen - indtil Georg fik sat en stopper for det.Men hun kan meget vel have sat små hilsner og fingersætninger ind i din tipoldemors spillehæfter.Så kravl ned i kasserne og kig efter. Det kunne da være sjovt, hvis...shx@berlingske.dk 

Her er de mistænkte gerningsmænd til et brutalt hjemmerøveri og drabsforsøg mod en 69-årig cykelhandler på Østerbro i København i går.Cykelhandleren har butik i stueetagen og bor selv i opgangen på fjerde sal, hvor han blev overfaldet i lejligheden og stukket tre gange med kniv i et ben, skulderen og ryggen.Han blev også slået og sparket så voldsomt, at han har fået to brud på strubehovedet.Cykelhandleren blev opereret i går, og politiet har ikke kunnet afhøre ham endnu.- Det er en rigtig grov sag, som vi gerne vil have opklaret meget hurtigt, siger politikommissær Hans Erik Raben.Mændene gik fra Østerbrogade 103 mod Svanemøllen Station, og politiet har video-overvågning fra banker og butikker langs ruten til S-stationen.Politiet kan se på videoovervågningen, at de var ved opgangen allerede klokken 3.55 i går morges. Klokken 5.30 kom en beboer i opgangen hjem og bemærkede de to mænd, der sad og ventede i opgangen, der ellers er aflåst.- Den forurettede var ude for at lufte sin hund. Han kom tilbage klokken 7.40, og vi mener, at gerningsmændene har presset sig med ind i lejligheden, hvor de har udsat den 69-årige for grov vold. De har opholdt sig i en time i lejligheden, oplyser efterforskningsleder Hans Erik Raben.Det er endnu ukendt, om hjemmerøverne har fået et udbytte.Da røverne var flygtet, gik den 69-årige ned til den lokale bager og fik hæst fremstammet: ' Overfald, røveri'.Han var hårdt kvæstet, og der blev straks ringet efter ambulance.Mændene forlod opgangen klokken 8.37, og herefter kan de følges på overvågning mod Svanemøllen Station.De beskrives som udlændinge.Den ene, A, er lys i huden, har mørkt fuldskæg, kort sort hår med måne og var iført rødhættetrøje, mørkeblå vest, sort langærmet trøje, mørke jeans, sorte kondisko med hvid sålkant og striber på siden.Den anden, B, er yngre og mindre end A, almindelig af bygning og var iført armygrøn jakke med hætte, sorte bukser med hvidt logo på venstre lår, sorte kondisko med hvid sål og medbragte en sort rygsæk med armygrønne stropper og neongrønne aftegninger foran samt hvidt logo. js.

Der går noget tid, inden pointen går op for en. To mænd i nobel, men også skødesløs påklædning taler afslappet sammen på scenen.Om at de skal til at hygge sig i deres hus på toppen af en bakke, nyde solnedgangen sammen. Næsten som et gammelt ægtepar i et velfortjent otium.Der hviles på veludført gerning, selv om den ene, der viser sig at hedde Frantz, har lidt hyr med sin sorte hund Jønsson, hvilket afstedkommer lidt turbulens i den indbyrdes menneskelige relation.Torben, som er den anden mands navn, føler sig overset i forhold til hunden.Men så er det, at han, mens Frantz et øjeblik er borte, kommer til at æde Jønsson.Og da falder tiøren for alvor. Torben og Frantz er de sidste mennesker i verden.Som Frantz siger det helt i begyndelsen: »Klokken har været et i tre timer, og vi må siges at være færdige«. Torben har ædt verden. Det hele er afsluttet.Så der er ikke noget at sige til, at han føler sig en anelse konstiperet efter seks dage uden fækalieafsondring. Bogstaveligt talt hele lortet har han nedsvælget, inklusive Trianglen og kontinenterne med samt mennesker i deres daglige gøren og laden. »Jeg er måske fuld af pårørende«, som Torben siger. Derfor har han kvalme af bar verdensforædthed og forstoppelse. Det rumler og gør ved i intestinerne, sækken koger af syre, og sammen med kammeraten står han midt i intetheden over for evigheden.Men så dukker der yderligere et par karakterer op: den neurotiske Agga og den forvirrede yngling Povl. Førstnævnte har mistet sin undulat, der er blevet korsfæstet på hendes gadedør i Flensborggade på Vesterbro. Eller også er hun bare tosset. Sidstnævnte leder efter en gruppe piercede mennesker, han havde sat stævne på Østerbro. Hunden Jønsson, som nu er halv og mangler bagdelen, kommer også tilbage. Og så har vi balladen. For når to bliver til fire plus en decimeret køter, opstår der samfærdselsproblemer.De toppes, gantes, strides og skændes. Indtil en djævelsk erkendelse sætter et naturligt punktum for det.Dramatisk er vi et sted henne, hvor Beckett møder Ionesco. Det kommer tydeligt til udtryk i Marianne Nilssons scenografi, der er barberet ned til nogle gardiner, et bord og fire stole; en konsulent-firmaudgave af tomheden fra ' Slutspil'.Da stykket i sin tid havde premiere på Dr.Dante, var der jordbunker a la ' Glade dage', nu er der kun forhørs-eller mødelokalets nødtørftige interiør, og de medvirkendes kostumer er habitbukser og jakker, som står i grel kontrast til deres nøgne fødder.STYKKET ER SÆRDELES relevant og aktuelt i al sin nihilisme. Men en anden interessant omstændighed ud over bekræftelsen af samtlige fortællingers endegyldige nedsmeltning er, at de tre af rollerne spilles af ganske friske talenter, hvoraf det ene endnu ikke har forladt teaterskolen.Paw Henriksen i titelrollen er veteranen, og ganske fremragende. Mens de øvrige roller varetages af Karoline Brygmann, Lue Støvelbæk og Kristoffer Helmuth, alle skuespillerbørn. Og de stråler af spillelyst og begejstring i livtaget med Line Knutzons skarpt tilskårne ordkollager, hvor meningsløshedens desperation stråler som en solarielampe på antidepressiver. De besidder alle en rastløs energi, der får de i forvejen sine steder lamslående replikker til at virke endnu mere overraskende, og de gestalter deres typer med øvet konsekvens.Kristoffer Helmuths brovtende Frantz kommer ud over scenen som en lommesociopatisk mellemleder, og Karoline Brygmann spiller sin traumatiserede enlige kvinde et sted mellem sanatoriepatient og nyhedsoplæser. Lue Støvelbæk given den fuld gas med langlemmet kropssprog og øjne så brændende som søvngængeren i Marcel Carnés ' Paradisets børn'.Skuespillerne giver sine steder los med høj stemmeføring og arrig gestik, men det er lykkedes for instruktøren Maria Vinterberg at tøjle passionerne.Hvilket er rosværdigt. For så stiliseret og temposkiftende et stykke komediedrama rummer sin egen parodi, og får den lov til at titte ud mellem sprækkerne i dialogen, er den gal. Thi så kan komikken kæntre til det ufrivilligt morsomme.Alt i alt en uhyre vellykket forestilling, der viser os, at det giver mening at æde hele lortet.Det mente de dengang: Anmeldere gav hug til den første ' Torben Toben'Der var ikke udelt begejstring, da ' Torben Toben' i 2000 havde premiere for første gang.Det lille drama om den forunderligt glubske Torben Toben, der viser sig at have spist hele verden, inklusive Østerbro og det halve af hunden Jønsson, havde første gang premiere i 2000 på datidens hotteste scene, Dr. Dante. Men trods medvirken af Trine Dyrholm og Nicolaj Kopernikus og en sine steder skarp dialog, var denne avis' Monna Dithmer ikke udelt begejstret. Hun anerkendte underholdningsværdien, scenografien og skuespillet, men savnede en egentlig farlighed.Mere til stålet gik Informations Nina Davidsen, som kaldte stykket for skitser, »der fiser ud af 14-18 tangenter« og »lidt lommeuld om verden«. Hun mente faktisk, at teatrets leder, Nikolaj Cederholm, udviste manglende dømmekraft ved overhovedet at lade stykket komme til opførelse.Og det fik så instruktøren, Emmet Feigenberg, der i dag er leder af Østre Gasværk Teater og tilhørende scener, til tasterne. Han spurgte i et læserbrev i Information, om anmelderen udviser tilstrækkeligt ansvar for dansk teater ved at antyde, at et sådant drama burde være lagt ned på et tidligt tidspunkt i prøveforløbet. Hvortil hun så replicerede, at der var tale om manglende mod fra teaterledelsens side, da man gav stykket premiere efter en proces med løbende manuskriptudvikling i opsætningsforløbet.Hmmm.Ikke desto mindre blev opførelsen, med Marianne Nilssons scenografioptaget på video og vist i fjernsynet med en fornemt brovtende Jesper Lohmann over for Kopernikus' lovligt forspiste titelperson. Skulle man have lyst til at se denne opsætning, ligger den til fri afbenyttelse på dr.dk's Bonanza-portal.henrik.palle@pol.dk .
Tre unge supertalenter og en mere garvet spiller gnistrer af energi og spillelyst i Sorte Hests opsætning af Line Knutzons ' Torben Toben' fra 2000.
Færøsk laksKøbt hos Dagens Fisk, Østerbro, København Kilopris: 350 kr.Søren Frank:»Den har en god, medium salt og medium røgsmag. Konsistensen er også god, for den er på én gang fast og blød. Røget laks må hverken smatte eller være for hård. Nogle af de andre laks er endnu mildere, men den her er på højt niveau - ligesom alle fem laks i udvalget. Jeg synes, at den fortjener fire stjerner.«.Nanna Simonsen:»Jeg er enig i, at de alle fem er gode laks. Den her er moderat fed, tilpas cremet fed. Den er tydeligt røget, men tilpas røget.Jeg synes, det er en ret balanceret laks med en fin smag, og den er god i konsistensen - der er lidt at tygge på. Det smatter ikke inde i munden. Jeg er ikke fuldstændigt åhhh, men jeg ville blive glad for at få den serveret.«.Nordnorsk laksKøbt hos Viben Fiskehus, Værnedamsvej, Frederiksberg Kilopris: 400 kr.Søren Frank:»Her kommer vi tæt på en rå fisk, og det kan jeg rigtigt godt lide. Der er røg, men mindre end ved de øvrige. Den er også mindre salt, hen ad glasklar. Den glinser nærmest og næsten smelter på tungen. Den er lækker og er rigtigt, rigtigt god. Jeg vil give den fem store stjerner.«.Nanna Simonsen:»Den er mild og giver på en god måde lidt modstand i munden - der er noget at tygge på. Den er sådan kødagtig. Det er måske det, du mener med, at den giver den rå fornemmelse. Den har en rigtigt fin smag, og jeg får lyst til at smage mere. Jeg synes, feltet er tæt, men den her må være vinderen.«.Letz laks, færøskKøbt hos Letz Shop, Østerbro, København Kilopris: 263 kr.Bedst til prisen.Søren Frank:»Her er der lidt mere røg på igen.Lidt mere røget fisk. Jeg foretrækker, når røgen er mere diskret - som ved den forrige. Hos den her hænger røgen lidt længere i munden. Men det er en rigtigt dejlig laks, jeg kan godt lide den, og konsistensen er fin. Nanna, du taler om en ekstra lidt udefinerbar smag, der dukker op. Den skal jeg lede meget efter for at finde.«.Nanna Simonsen:»Jeg synes, den har en mild smag, der først er nøddeagtig. Dernæst får jeg en smagsfornemmelse af et eller andet, jeg ikke kan finde ud af, hvad er. Det er, som om det er et krydderi. Når jeg smager denne laks op imod de andre, som ikke har den særlige ekstra smagsnote, bliver jeg lidt distraheret. Vil jeg have den smag eller ikke? Jeg vil have den! Derudover synes jeg, det er en dejlig laks, der er røget, som jeg godt kan lide det. Ikke for tydeligt, men mildt røget.«.Færøsk laks fra HiddenfjordKøbt hos Fiskerikajen (findes i Rotunden i Hellerup, Rungsted Havn og Torvehallerne i København) Kilopris: 450 kr.Søren Frank:»Vi holder som sagt et højt niveau i denne test, og denne laks er også god, men den mindst gode i udvalget. Den er hårdere i smagen end de øvrige. Den er meget mere salt, mere røget og bare ikke lige så lækker som de andre. Hvis jeg kom hjem med den, ville jeg ikke smide den ud. I en snæver vending og med en masse tandsmør kunne jeg godt spise den. Dog ikke med for saltet smør, for laksen er temmeligt salt.«.Nanna Simonsen:»Ja, den er super salt. Jeg synes dog ikke, den er så røget. Det er det salte, der er mest tydeligt, og jeg synes, at den er en anelse tør. I øvrigt er den blegere i farven end de andre. Det, ved jeg ikke, om er godt. Det betyder måske, at de andre laks har fået mere farvet foder for at give dem den »rette«, røde laksetone. Men den er jo slet ikke en dårlig oplevelse. Jeg ville sige »uhm, det var en dejlig laks« til alle fem i udvalget. Men mindst »uhmm« til den her.«.Færøsk laksKøbt hos Fiskehuset Gilleleje Kilopris: 400 kr.Søren Frank:»Den er fastere i konsistensen end de øvrige, og der er pænt med røg.Jeg synes, den er lækker og ligger i toppen, men jeg ville gerne have haft den en anelse mildere og mere cremet, så jeg fik en fornemmelse af, at den næsten smelter på tungen. Den bider lidt mere fra sig end de øvrige.«.Nanna Simonsen:»Jeg synes, den er balanceret. Jeg kan godt lide forholdet mellem salt og røg, og jeg synes, den er mild, men ikke for mild. Du har ret i, at den er lidt fastere, men jeg kan faktisk godt lide den. Det er en knivsæg. Hvis en laks bliver for fed, bliver det vammelt. Den her virker en lille smule mager, og det gør den lidt hårdere.«.Fakta: SÅDAN GJORDE VI:Vi indkøbte fem røgede laksesider, der blev pudset af, trimmet og skåret af Nanna Simonsen, uden at hun vidste, hvor laksene var købt. Efter endt arbejde gik smagningen i gang. Dommerne smagte på friskt skårne skiver fra den midterste del af de fem laksesider og noterede hver især indtryk af smag, duft og tekstur. Herefter udvekslede dommerne deres opfattelser af de forskellige laks og blev enige om en fordeling af en til seks stjerner, hvor seks er det bedste.Dommerne vurderede laksene ud fra, at de foretrækker røget laks, der er mildt saltet og røget, og som har en næsten cremet konsistens. Duften spillede også en rolle - som bekendt er der noget galt, hvis en fisk lugter af fisk - men det var der ingen af de fem laks, der gjorde. Og der var heller ingen af dem, der fik dommerne til at spare på superlativerne.Efter at have fundet testens vinder, fik dommerne oplyst priser og kårede en bedst til prisen.
Røget laks. Røget laks er en herlig sommerspise. Og har man mod på at trimme en hel lakseside i stedet for at købe skiveskåret, er der gode chancer for en fuldendt oplevelse af den røgede aroma. Berlingske har smagstestet fem røgede laks.
TORSDAG 23. MARTSFyraften på Frederiksberg Har du en time uden planer mellem kl. 16.30 og 17.30 i eftermiddag, skulle det måske overvejes, om vejen skulle gå til Frederiksberg og til en gratis koncert med »morgendagens violinstjerner«. Programmet er en overraskelse, når nogle af Elisabeth Schneiders violinstuderende fra Det Kongelige Danske Musikkonservatorium giver koncert i Bibliotekssalen på Frederiksberg Hovedbibliotek.Fri entré.Kl. 16.30. Frederiksberg Hovedbibliotek, Falkoner Plads 3, Frb.WWW fkb.dk De studerende giver koncert I eftermiddag og i aften er der på Det Kongelige Danske Musikkonservatorium tre studiekoncerter på programmet. Studiekoncerter er såkaldte værkstedskoncerter med konservatoriets studerende, der optræder i uformelle rammer.Kl. 17 er der klaver-workshop med violinist Adam Koch Christensen, cellist Martin Stangebye, Eva Vrtacnik på obo og Clara Arvidsson samt pianisterne Johannes Olsen, Chunyu Song, Siri Brown, Filip Enstedt og Ruben Høgh. De spiller musik af Mozart, Mendelssohn, Ravel og Haydn på Studiescenen.Kl. 19.30 overtager konservatoriets accordeonstuderende, Jonas Asgeir Asgeirsson, Anastassia Suenson, Ruilin Li, Jon Thorsteinn Reynisson, Josip Blazanin og Alessandro Ambrosi, samt guitarist Niklas Johansen Studiescenen, mens de klarinetstuderende på samme tidspunkt kan opleves i Ny Sal.Fri entré.Kl. 17. Studiescenen, Rosenørns Allé 22, Frb.Kl. 19.30. Studiescenen, Rosenørns Allé 22, Frb.Kl. 19.30. Ny sal, Rosenørns Allé 22, Frb.WWW dkdm.dk.Tre ud af fireTredje koncert i kammermusikserien ' Series of Four' er med musik af den amerikanske musiker, sanger og mandolinspiller Chris Thile.Det er Chris Thiles første solokoncert i Danmark, og i Konservatoriets Koncertsal vil der blive mulighed for at høre traditionel folkemusik og formentlig også et stykke eller to af J. S. Bach. Koncerten er arrangeret af Den Danske Strygekvartet, som denne aften akkompagnerer Chris Thile.Entré: 100-200 kr.Kl. 19.30. Konservatoriets Koncertsal, Julius Thomsens Gade 1, Frb.WWW seriesoffour.dk.FREDAG 24. MARTSBratsch og blokfløjte De konservatoriestuderende giver også et par studiekoncerter fredag.Kl. 17 optræder de bratsch-og kammermusikstuderende i Havesalen.Samme sted rykker konservatoriets blokfløjtestuderende ind kl. 19.30 og giver endnu en studiekoncert.Programmerne for de enkelte koncerter kan findes på konservatoriets hjemmeside.Fri entré.Kl. 17. Havesalen, Rosenørns Allé 22, Frb.Kl. 19.30. Havesalen, Rosenørns Allé, Frb.WWW dkdm.dk Rost cellist for første gang Den nederlandske cellist Harriet Krijgh, som roses af den udenlandske presse for »sit karakterfulde spil med en ganske særlig evne til at få celloen til at lyde både charmerende og lyrisk«, kan for første gang opleves med et dansk symfoniorkester, når hun sammen med Copenhagen Phil giver koncert i Konservatoriets Koncertsal. Med finske Santtu-Matias Rouvali som gæstedirigent vil de denne aften først kaste sig over Edward Elgars Cellokoncert og efterfølgende Carl Nielsens Symfoni nr. 5.Entré: 210-410 kr.Kl. 19.30.. Konservatoriets Koncertsal, Julius Thomsens Gade 1, Frb.WWW copenhagenphil.dk.LØRDAG 25. MARTSStorslået lille messe KoncertKirken på Blågårds Plads lægger hus til en koncert med Copenhagen Soloists, der opfører Rossinis ' Petite Messe Solenelle'.Sangerne er Anna Forsebo, Radmilla Rajic, Nana Bugge Rasmussen Helle Grarup, Simone Rønn, Adam Riis, Emil Lykke Staffan Liljas, Piet Larsen, Christina Bjørkøe sidder bag klaveret, Gilbert Martinez ved orgelet, og hele messen dirigeres af Jonathan Ofir. Er man forhindret, besøger Copenhagen Soloists Mørdrup Kirke i Espergærde søndag.Entré: 150 kr.Kl. 15. Copenhagen Soloists. KoncertKirken, Blågårds Plads 6A, Kbh. N.WWW copenhagensoloists.dk Mendelssohn på Østerbro Søborg Motetkor med solisterne Cecilie Lindwall, sopran, Rasmus Gravers, tenor, og Lars Fosser, bas, besøger Sankt Jakobs Kirke på Østerbro, hvor de med orkester opfører Mendelssohns oratorie ' Paulus'.Søborg Motetkor blev stiftet i 1942, og amatørkoret kan i år fejre 75-års jubilæum.Entré: 120 kr.Kl. 15. Sankt Jakobs Kirke, Østerbrogade 59, Kbh. Ø.WWW sanktjakobskirke.dk.SØNDAG 26. MARTSForår med Fischer nr. 2 Danmarks Underholdningsorkester med solisterne Julie Eskær, violin, og Ettore Causa, bratsch, bliver søndag eftermiddag ledt gennem tre wienerklassiske mesterværker, nemlig Haydns Symfoni nr. 92 (Oxford), Mozarts Sinfonia Concertante for violin og bratsch samt Schuberts Symfoni nr. 4 (Tragische), af dirigent Adam Fischer. Det er den anden koncert af tre i koncertrækken med titlen ' Forår med Fischer', hvor chefdirigent Adam Fischer er i front. Entré: 145-395 kr.Kl. 16. Konservatoriets Koncertsal, Julius Thomsens Gade 1, Frb.WWW underholdningsorkester.dk.MANDAG 27. MARTSMandagsmestre Lars Anders Tomter leder Det Kongelige Danske Musikkonservatoriums Strygeorkester igennem Dvoráks ' Strygerserenade, Bachs Brandenburgkoncert nr. 6 og Mozarts Strygekvintet nr. 2 i c-mol, når konservatoriets kammermusikserie ' Mestre på Mandage', med både studerende, lærere samt internationale gæster, er tilbage.Fri entré.Kl. 19.30. Studiescenen, Rosenørns Allé 22, Frb.WWW dkdm.dk.TIRSDAG 28. MARTSViolin og klaver i kirken Violintalentet Erik Theodor Danciu, som blev optaget i solistklassen på Det Kongelige Danske Musikkonservatorium sidste år, giver koncert i Tingbjerg Kirke. Med sig denne aften har han den bulgarske pianist Galya Kolarova. De spiller værker af Ravel, Beethoven og Strauss.Fri entré.Kl. 19. Tingbjerg Kirke, Langhusvej 1, Brønshøj.WWW tingbjerg-kirke.dk Guitar i Havesalen Tirsdagen byder også på en studiekoncert i konservatoriets Havesalen.Denne aften er det Jesper Sivebæks guitarstuderende, der giver koncert.Fri entré.Kl. 19.30. Havesalen, Rosenørns Allé 22, Frb.WWW dkdm.dk.ONSDAG 29. MARTSMarimba og accordeon Ugens Onsdagskoncert foregår i Grundtvigs Kirke, hvor studerende fra musikkonservatoriet kaster sig over Chopin og Stavinskij. Jen Ting Chien og Jen Yu spiller tager sig af værker af Chopin for to marimbaer, mens Jonas Asgeirsson på accordeon og cellist Ragnar Jonsson spiller Stravinskijs Suite Italienne arr. for cello og accordeon.Fri entré.Kl. 17. Grundtvigs Kirke, På Bjerget 14B, Kbh. NV.WWW onsdagskoncerter.dk Kinesisk accordeonist-debut Kinesiske Ruilin Li debuterer fra Det Kongelige Danske Musikkonservatoriums solistklasse. Onsdag kan accordeonisten opleves i sin debutkoncert, der blandt andet byder på musik af S. Pade, E. Grieg, S.Mossenmark og M. M. Mary. Niklas Johansen medvirker på guitar.Fri entré.Kl. 19.30. Studiescenen, Rosenørns Allé 22, Frb.WWW dkdm.dk ' Børnealbum' på programmet ' Børnealbum' af Tjajkovskij og ' 24 præludier' af Chopin er på programmet, når pianist Nina Kavtaradze giver koncert hos Metronomen.Koncerten er arrangeret af Dansk Selskab for Russisk Musik.Entré: 70-100 kr.Kl. 20. Metronomen, Godthåbsvej 33, Frb.WWW russisk-musik. mono.net malene. jensen@pol.dk.

Det kan være helt slut med at parkere gratis i Københavns Kommune.I hvert fald hvis det står til Morten Kabell (EL), teknik-og miljøborgmester i Københavns Kommune, der vil udvide betalingszonen markant.Så sent som 1. marts 2017 trådte en række nye betalingszoner ellers i kraft, og det er derfor ikke længere gratis at parkere på ydre Østerbro, ydre Nørrebro og i dele af Valby. Men det er ikke nok, mener borgmesteren.Derfor foreslår han nu, at det fremover skal koste penge at parkere i hele kommunen og dermed også områder som Vanløse, Brønshøj og det ydre Amager. Det skal få flere pendlere og besøgende til at droppe bilen og hoppe på cyklen eller bruge den kollektive transport.»Vi oplever, at der stadigvæk er rigtigt mange, der pendler ind til byen og parkerer gratis der, hvor københavnerne gerne ville have parkeret deres bil. Det vil give god mening at gøre hele Københavns Kommune til en betalingszone,« siger Morten Kabell og uddyber: »Det er ikke sikkert, at det giver mening alle steder, men som udgangspunkt mener jeg, at der skal være betalingszoner helt ud til kommunegrænsen.« Udmeldingen kommer samme dag som Teknik-og Miljøudvalget i Københavns Kommune skal drøfte den årlige Parkeringsredegørelse, der er en del af grundlaget for de politiske forhandlinger på området.Gode erfaringer med gul zoneHvis forslaget bliver til virkelighed, vil det i praksis betyde, at beboere i de berørte områder fremover skal købe en beboerlicens, der koster mellem 100 og 1.150 kr. årligt afhængig af bilens energiklasse. Personer, der ikke bor i zonerne, skal derimod betale per time.Det er endnu ikke fastlagt, hvad det helt præcis skal koste at parkere i eventuelle nye betalingszoner, men takster, der svarer til dem i den gule zone, nævnes som en mulighed. Her koster det mellem to og ni kroner i timen at parkere. Den gule betalingszone blev bl. a. oprettet, fordi kommunen har oplevet, at pendlere har parkeret gratis i områderne og optaget pladser fra beboerne, og fordi man gerne vil have flere til at bruge den kollektive trafik.Ifølge Morten Kabell er erfaringerne indtil videre gode.»Beboerne i zonerne på ydre Østerbro og Valby er begejstrede, fordi de har oplevet, at det pludselig er muligt at få en parkeringsplads.De, der bor uden for zonen, har derimod oplevet, at problemet er rykket ud til dem. Det er et spørgsmål om at reagere på deres ønske,« siger borgmesteren.Rykker du så ikke bare problemet videre ud til nabokommunerne? »Det er jo deres biler, der pendler ind. Samtidig kunne det jo være en anledning for dem til at samarbejde med København om at lave noget fornuftigt på det her område. Vi vil gerne samarbejde med omegnskommunerne om at lave parkeringsanlæg ved f. eks. stationer for at få flere over i den offentlige transport,« siger Morten Kabell.Han vil undersøge, om Københavns Kommune kan støtte projekterne økonomisk.Stadig p-problemer aften og natDet møder skarp kritik fra Jakob Næsager (K), medlem af Teknik-og Miljøudvalget, at borgmesteren vil udvide betalingszonen endnu mere.»Han forsøger at fjerne fokus fra det reelle problem - nemlig at rigtig mange københavnere ikke har et sted at parkere deres bil. Når man indfører betalingsparkering for pendlerne, giver det ikke flere parkeringspladser om aftenen og om natten, hvor københavnerne har behov det,« siger Jakob Næsager.Han henviser til den nye Parkeringsredegørelse, hvor det fremgår, at der alene i det seneste år er kommet omkring 4.500 nye privatejede biler i København. Samtidig konkluderes det i rapporten, at antallet af kommunale parkeringspladser er stort set uændret i forhold til sidste år.»Dybest set handler det om, at borgmesteren vil have bilerne ud af København. Jeg har ikke noget mål om at få flere biler, men jeg vil lade det være op til københavnerne selv at bestemme, om de skal køre bil eller ej. Når borgerne vælger at købe en bil for at få familieliv og arbejdsliv til at hænge sammen, så må vi som borgernes repræsentanter skaffe de parkeringspladser, de efterspørger,« siger Jakob Næsager.Befolkningstallet er steget støt i København de senere år og samtidig er antallet af privatejede biler også steget. Siden 2010 er der kommet 16.000 flere privatejede biler og omkring 4.500 kom alene til sidste år, lyder det i redegørelsen.Ifølge Morten Kabell er tallene et udtryk for, at der er for mange biler i København.»Hvis vi skal løse byens pladsproblemer, bliver man uanset ideologi nødt til at satse på de mest effektive transportformer som cykling og den kollektive trafik. Det vil også skabe bedre plads til de mennesker, der rent faktisk har brug for bilen i dagligdagen, som f. eks. erhvervslivet, folk med handicap og folk med job, hvor det er helt umuligt at bruge kollektiv trafik. Det er jo den nødvendige biltrafik. For alle andre, hvor det måske handler mest om dovenskab, må man gøre som alle andre storbyer og fokusere på kollektiv trafik og cykling.Vi har simpelthen ikke plads.« Så du vil tvinge folk til ikke at have en bil? »Nej, jeg vil prøve at påvirke folk i den rigtige retning. Der er parkeringen en del af det.« Er det en politisk opgave at bestemme, hvorvidt folk skal have bil eller ej? »Ja, det er det naturligvis. Det er kommunens ansvar, at byen hænger sammen. Det gør den ikke, hvis byen går i stå, fordi så mange har bil. Det er det, der kan ske i fremtiden, hvis vi ikke gør noget.«.hejs@berlingske.dk Dybest set handler det om, at borgmesteren vil have bilerne ud af København.Jakob Næsager, medlem af Teknik-og Miljøudvalget i Københavns Kommune (K).4.500 nye privatejede biler blev føjet til københavnernes samlede bilpark alene i 2016.
En række nye betalingsområder for parkering i København er netop blevet indført, men teknik-og miljøborgmester Morten Kabell (EL) vil nu gå endnu længere. Borgmesteren »forsøger at fjerne fokus fra det reelle problem«, lyder kritikken.
By &amp; Havn bruger den igangværende Mipim-messe til at lancere et gennembrud for detailhandelsplanerne i Nordhavn, hvor syv forretninger åbnes inden længe i Århusgade-kvarteret. 
Københavns arealudviklingsselskab By  bruger den igangværende Mipim-messe til at offentliggøre et gennembrud i butiksudviklingen på Nordhavn . 
Umiddelbart afspejler scenografien til operaen "Silent Zone" ren familieidyl: Værket udspiller sig i en villa med hvidt Ikea-interiør og Ota Solgryn, Nutella og granola på det pænt dækkede morgenbord.Men de sagte, ildevarslende strygerklange og skuespillerne, som bevæger sig rundt i villaen med forvredne ansigtsudtryk, vidner om, at noget er galt bag den glittede facade.»I "Silent Zone" følger vi en familie med mor, far, søn og datter. Faderen har udsat datteren for et seksuelt overgreb, mens hun var barn. 20 års tabuisering af incestforbrydelsen har sat sit præg på familien,« siger den 39-årige Louise Alenius, som er komponist og librettist bag den premiereaktuelle opera.Forestillingen uropføres søndag aften som en del af Copenhagen Opera Festival.Den sættes op i et råt betonrum i den gamle transformerstation, Understationen, på Østerbro i København.Her spilles operaen i alt 12 gange i festivalperioden.Et seksuelt overgreb" Silent Zone" er Louise Alenius' første opera. Tidligere har hun lavet både balletmusik, sange og filmmusik.»Operaen er en særlig genre, som jeg brugte lang tid på at trænge ind i og få et greb om. Det tog mig over et år at skrive "Silent Zone",« siger hun.I operaen vender karaktererne tilbage til den tid, hvor overgrebet på datteren fandt sted.Vi ser drengen og pigen som børn og forældrene som yngre på scenen.I sit flashback til fortiden stiller sønnen forældrene eksistentielle spørgsmål: Han vil vide, hvad kærlighed er.Han kræver også et svar på, hvorfor kærlighed bliver til noget andet om natten, når lyset er slukket.Den dysfunktionelle familie og det tabu, den slæber rundt på, illustrerer komponisten med både visuelle effekter og dybere psykologiske lag: Familiens hjem, som operaen iscenesættes i, er rammen.Selve værkets kerne er den måde, menneskene bag de fi-re vægge er sammen på - uden rigtigt at interagere med hinanden.»Man fornemmer det manglende nærvær i familien.Det kendetegner mennesker, der bærer på en hemmelig forbrydelse, de ikke kan sætte ord på. Siger et familiemedlem for meget, kan tabuet brydes og få facaden til at krakelere,« erfarer Louise Alenius, som i sit arbejde med operaen har læst om incest og talt med mennesker, der har været udsat for overgreb.»Jeg har været i dialog med incestofre. Deres gengivelser af virkelig stærke episoder har jeg integreret i operaens tekst. Jeg har plukket frit fra det materiale, jeg havde til rådighed, og skabt værkets karakterer ud fra de billeder, jeg fik på nethinden ved at lytte til ofrenes fortællinger.Men jeg forholder mig ikke videnskabeligt til det sårbare emne,« understreger hun.Hjernen og overgrebOperaens instruktør Tue Biering lader hver af familiens fire karakterer optræde i både en ung og en ældre version på scenen.Skuespillere optræder som de fortidige udgaver, mens sangere og instrumentalister spiller den nutidige version af karaktererne.»Moderen har i fortiden tabuiseret overgrebet.Datteren har som følge af incesten mistet talen. Hun har intet sprog, men udtrykker sig ved at hamre på ting,« røber komponisten, der fremstiller faderen som familiens problemskaber.»Han er det svage led. I sin barndom var han selv offer for incest - han reproducerer det, han har oplevet på sin egen krop,« forklarer Louise Alenius.Netop det kropslige er et bærende element i både teksten og tonerne.»Kroppen bliver et symbol på den stille zone. Den fungerer som et arkiv, når vi fortrænger en så voldsom begivenhed, som et seksuelt overgreb er. Rent fysisk husker vi dét, vores hjerne skubber væk. Det illustrerer jeg også gennem musikken, som er meget fysisk. Jeg har i værket forsøgt at lade emnet incest og det kunstneriske udtryk gå op i en højere enhed,« siger Louise Alenius." Silent Zone" er mere stemninger og indre stemmer end et dialogbaseret drama med en konkret handling.Jeg vil have publikum ind i et vakuum, helt ind i den stille zone,« tilføjer hun og roser instruktør Tue Biering for at skabe en fornemmelse af, at tiden står stille i det kølige og nærmest forladte hjem, som scenograf Ida Grarup har designet.Skruer ned for sangenI alt optræder tre sangsolister og seks musikere i værket.Stik imod operaens naturlige væsen, hvor sangerne sætter fuld kraft på stemmerne, illustrerer Louise Alenius det stille ved at tvinge sangsolister og musikere til at udtrykke sig helt afdæmpet.»Hvor sagte kan man spille og synge - det er en vigtig del af denne opera. Jeg forsøger at bruge stilheden til at opnå kongruens mellem form og indhold. Ind imellem er der noget, som virkelig vil ud.Sangerne antyder skrig - men så lægges der låg på,« afslører hun.Lytterne er med på scenenPeter Lodahl er chef for Copenhagen Opera Festival.Han fremhæver "Silent Zone" som et værk, der fornyer operagenren og sætter et af tidens mørke tabuer til debat.»Som festivalchef har jeg ansvaret for at udbrede ny dansk kompositionsmusik.En ambition for mig i år og på fremtidige operafestivaler er at bestille værker hos yngre danske komponister,« siger Peter Lodahl, der i sit valg af "Silent Zone" på årets festivalprogram også lægger vægt på, at værket bryder med den traditionelle operaform.»Scenerummet redefineres i forestillingen. Tilhørerne er ikke bare passive - de går rundt i scenografien, helt tæt på de optrædende,« beskriver han og tilføjer: »Det er en gribende forestilling.Jeg håber, den falder i folks smag.«.kultur@jp.dk Kroppen bliver et symbol på den stille zone. Den fungerer som et arkiv, når vi fortrænger en så voldsom begivenhed, som et seksuelt overgreb er.Louise Alenius, komponist på "Silent Zone".Fakta: OPERA "Silent Zone"Komponist og librettist er Louise Alenius (f. 1978).Instruktør er Tue Biering, og Ida Grarup er scenograf.De medvirkende sangere er sopranen Gitta-Maria Sjöberg, basbarytonen Sten Byriel og kontratenoren Morten Grove Frandsen. På scenen optræder desuden seks musikere på hhv.violin, bratsch, cello, kontrabas, klaver og slagtøj." Silent Zone" uropføres søndag den 30. juli på Understationen på Østerbro som en del af Copenhagen Opera Festival.Forestillingen spiller frem til tirsdag den 9. august.Se mere på www.operafestival.dk.
Publikum kommer helt ind på kroppen af de optrædende sangere og instrumentalister i den nye opera "Silent Zone". Louise Alenius lader sit værk kredse om tabuiseringen af seksuelle overgreb i en familie.
Gennem årtier pakkede Ib Nørgaard weekend efter weekend sin store varevogn med gamle lænestole og træborde, og han stablede kasser med porcelæn, glas og sølvtøj ovenpå for at tage på loppemarked. Skulle han på en af de lidt længere ture, f. eks. til større, europæiske loppemarkeder i Tyskland, Belgien eller Rom, lagde han en madras bag i vognen, for så kunne han også bo i bilen.For den københavnske marskandiser, der fra 1960' erne til omkring årtusindskiftet levede af at drive marskandiserforretning på Nørrebro og også solgte sine varer på alverdens loppemarkeder, var det ikke bare et arbejde, det var en måde at leve på.Selv længe efter han blev pensioneret, kunne han ikke gå forbi en container uden se efter, om der var noget i den, der kunne klunses, ligesom han helt frem til sin død i juli måned stadig var at finde ved en stand, når der blev holdt loppemarked i byen.En landsbydreng kommer til byenIb Nørgaard blev født i 1940 og voksede op i den lille sydsjællandske by Sværdborg som den ældste af fire søskende. Familien havde ikke mange penge, og da faren blev invalidepensionist og moren psykisk syg, kom to af familiens børn på børnehjem, mens den unge dreng tog sig af sin lillesøster hjemme hos forældrene i kommunehuset.Som 20-årig besluttede han sig for at forlade landsbyen for at flytte til København, hvor han blev udlært som bager. Bagerkarrieren blev dog kort, for Ib Nørgaard led af melallergi, så han begyndte i stedet at køre hyrevogn.Det var i årene som chauffør, at karrieren som marskandiser langsomt tog form. På de sene aftenvagter begyndte han at klunse, for her var sjældent kunder, til gengæld var der mange containere i de nattetomme, københavnske gader. Da han fandt ud af, at han kunne tjene penge på klunserierne, blev hyrevognen skiftet ud med en marskandiserbutik i Guldbergsgade, og gennem årtier ryddede han dødsboer og fragtede læs efter læs af gamle, brugte møbler og nips til marskandiserbutikken og på så mange loppemarkeder, at ingen til sidst havde tal på dem. Ib Nørgaard trivedes ikke i faste rammer og heller ikke i faste parforhold. Som ung havde han to af slagsen, og han fik også to døtre ud af det, men størstedelen af sit liv boede han alene. Det var ofte lidt tilfældige steder, såsom i baglokalet til sin forretning, i lejede kælderrum, på pensionater, og på et tidspunkt gratis i en kælderlejlighed mod at han hjalp ejeren med at afsyre møbler. Egentlig fast bopæl fik han først, da han som 60-årig fik tildelt en pensionistbolig på Østerbro af kommunen.Et fast tilholdssted gennem årene var dog Hermod Bodega, et lokalt billardværtshus. Ib Nørgaard var nemlig også lidt af en spillefugl, og ud over billard spillede han lotto og skak og gik fast i kortklub.Hans helt store lidenskab var poker, selvom det var et spil, han sjældent vandt i. Det afholdt ham dog ikke fra at spille om meget store pengesummer, ligesom han engang smed en helt ny og meget dyr barnevogn, som han lige havde anskaffet sammen med sin daværende kæreste til parrets nyfødte datter, i puljen. Den barnevogn tabte han også.Ib Nørgaard brød sig i det hele taget ikke meget om politisk korrekthed, heller ikke når det kom til mad. En af hans livretter var bøffer på dåse fra Aldi, for »bøfferne er saftige, og sovsen smager godt,« som han affejende sagde, når hans voksne datter endnu ville diskutere spisvaner med ham.En social enspænderBlandt venner og familie var han kendt for at være et lunt og kærligt menneske og for sine opkald, når han sad hjemme i lænestolen og hørte musik. »Du skal lige høre den her sang,« var det eneste, han sagde i den anden ende af telefonrøret, inden det blev holdt op foran højtaleren.Herefter kunne Frank Sinatra synge i mange minutter, før Ib Nørgaard endelig vendte tilbage: »Lød det ikke bare godt?« Da han stadig ryddede dødsboer, kom han ikke sjældent forbi i sin store varevogn for at forære dem ting, som han havde fundet. Halvtomme portvinsflasker og rengøringsartikler, den slags. »Så behøver du ikke tænke på sådan noget,« sagde han så. Ib Nørgaard var i det hele taget sådan en, som ikke kunne gå en tur ned ad Nørrebrogade, uden at der med jævne mellemrum kom et: »Heeej Ibber. Hvordan går det?« Da han døde af en blodprop som 77-årig spredte rygtet om hans død sig derfor også hurtigt blandt de lokale. Så selvom kun få oprindeligt var inviteret til bisættelsen, endte op mod 60 mennesker med at være med til at tage afsked med marskandiseren fra Nørrebro.nanna.martensen@informationIb Nørgaard Født 8. maj 1940, død 27. juli 2017.Havde marskandiserforretning på Nørrebro fra midten af 1960' erne til slutningen af 1990' erne. Oprindelig udlært bager.Opvokset i Sværdborg på Sydsjælland, resten af sit liv bosat på Nørrebro og Østerbro.Efterlader sig to døtre og to søstre.
NØRGAARD ET LIV ER FORBI IB NØRGAARD Ib Nørgaard levede af at klunse og rydde dødsboer og havde i fire årtier marskandiserforretning på Nørrebro i København. Han var også lidt af en spillefugl og tabte engang sin datters nye barnevogn i et spil poker.
Efter sidste weekends ' voksen'-Melodi Grand Prix er det i aften børnenes tur på scenen i Gigantium.11-årige Tobias Fyhn Myhre fra Østerbro i København er en af årets ti finalister, og han er mere end klar til at dyste om MGP-trofæet.»Var der 700.000, der så med sidste år Jeg har fået at vide, at der var to millioner seere, så 700.000 er fint nok. Jeg har optrådt foran min skole to gange, og der fik vi folk op at køre,« smiler den lille, lyshårede fyr, da BT møder ham i slutningen af januar, da han stadig går og forbereder sig på sin debut på landsdækkende tv.»Jeg har set MGP siden 2010 og hver gang tænkt ' næste år er det mig'. For to år siden sendte jeg en sang ind sammen med min ven Alexander, men det lykkedes ikke at komme med,« fortæller Tobias og forklarer hurtigt, hvad der i første omgang gik galt.Afslag på sin første sang»Sangen handlede ikke om de temaer, det skal handle om for at komme med i MGP. Den handlede om, at vi var kede af det, selvom vi ikke rigtig var det. Vi fandt på alle de dårlige følelser, vi havde haft Jeg forstår godt, at vi ikke kom med. Den var virkelig dårligt produceret,« forklarer han og ryster opgivende på hovedet.Hvor de voksne Melodi Grand Prix-deltagere sjældent har fingrene nede i musikken, men blot er blevet hyret af DR's sangskrivere til at stå på scenen og synge, har unge Tobias derimod imponerende styr på tingene.Han fortæller, hvordan hanbegyndte med at lave musik allerede i 0. klasse, hvor eleverne på hans skole fik udleveret en iPad med et musikprogram, og så var det ellers bare at gå i gang.»I begyndelsen var jeg virkelig dårlig. Jeg trykkede bare på knapperne og kunne slet ikke finde rytmen.Jeg syntes slet ikke, det var sjovt.« Jo bedre han blev til at arbejde med musikken, des sjovere blev det også, og det tog hårdt på ham at få det første MGP-afslag i 2016.»Jeg mistede modet, og året efter gad jeg slet ikke forsøge. Vi kunne slet ikke finde på et godt omkvæd.«.Sin egen YouTube kanalLigesom mange andre på Tobias' alder fylder hjemmesiden YouTube også meget i hans verden, og ved siden af musikken oprettede han for nogle år siden en kanal, hvor han inspireret af ældre YouTube-stjerner uploadede videoer - ofte med humoristisk indhold.»Mine venner vil sige, at jeg er meget fjollet og useriøs. Jeg laver meget comedy til min kanal.« For at ' skabe variation på sin YouTube-kanal' lavede Tobias på et tidspunkt en ny sang, som han lagde op, dog uden den ønskede effekt.»Sangen blev ikke taget så godt imod, så jeg slettede den igen og sendte den i stedet ind til MGP. Og den ville de gerne have,« fortæller han om sit nummer, der altså ikke fik mange afspilninger på YouTube, men gav ham en finaleplads i årets børne Melodi Grand Prix.»Jeg havde skrevet en tekst om, at voksne ikke forstår, hvorfor man kan bruge så meget tid på YouTube.Det tog mig et par dage at skrive, for jeg skulle lige finde de rigtige ord. Jeg hører mest rapmusik, så jeg skrev det som en rap. Jeg har tidligere lavet stille bluesmusik, men det fungerede ikke.«.' Whaaat'På DR's børnekanal DR Ultras hjemmeside kan man se et klip, hvor børneværten Joakim Ingversen i efteråret overrasker Tobias med nyheden om, at han skal være med i MGP. Tobias husker dagen, som var det i går.»Min mor opførte sig meget mærkeligt.Hun ville have, at vi skulle gå ovenpå og spille brætspil og høre musik. Jeg måtte ikke se, hvad der skete uden for vinduet. Så siger hun, at jeg skal gå ned i hønsehuset for at hente friske æg til pandekager. Det gav ingen mening, vi havde jo æg i køleskabet.« Han gik alligevel med sin seks-årige lillebror ud til hønsehuset og fik med konfettirør springende i hovedet at vide, at han var blevet udvalgt.»Jeg var bare whaaat. Det havde jeg ikke forventet.« Tobias glæder sig til at være med i MGP, men går ikke efter at vinde.Han vil bare gerne have en sjov aften. Han vil, som han siger, ikke have noget imod at blive sanger, når han bliver voksen, men han har også en helt anden plan.»Jeg vil gerne være programmør eller fuldtids-Youtuber.Jeg er også begyndt at gå til klaver og er i gang med en ny single, der udkommer efter MGP.«.krdn@bt.dk Fakta: MGPBørnenes Melodi Grand Prix blev afholdt første gang på DR i 2000 og har gennem årene haftvindere som Razz, Anne Gadegaard og sidste års Bastian. I 2002 blev der afholdt MGP Nordic, og året efter kom hele Europa med, men da Danmarks Radio ville bevare glæden og legen ved MGP, trak man sig i 2006 ud af det europæiske samarbejde og holdt sig til en dansk udgave.BLÅ BOG: TOBIASTobias Fyhn Myhre 11 år fra København.Stiller op i MGP under kunstnernavnet ' Toby Oby' med sangen ' Youtube'.Bor på Østerbro med sin mor og far og seksårige lillebror.Går til daglig i 4. D på Langelinieskolen og går i sin fritid til badminton.DE STILLER OGSÅ OP I MGP:Ella, Karla og Sidsel: ' Godt at være venner' (Virum) The One &amp; Only Boyband: ' Dine rettigheder ' (Brønshøj og København) Melissa &amp; Victoria: ' Jeg elsker dig' (Haderslev) Mille: ' Til næste år' (Risskov) The Angels: ' Nu &amp; her' (Greve) A&amp;T: ' Det du gør' (København) Milo: ' Se mig' (Kolding) Thea og Rita: ' Hvis børn ku' bestemme' (København) Celina: ' Maskebal' (Aakirkeby).
UNGE SANGSTEMMER Han har lavet musik siden 0. klasse, han kører sin egen YouTube-kanal, og i aften står 11-årige Tobias Fyhn Myhre så på scenen i Gigantium i Aalborg, når han dyster om at vinde MGP 2018.
Jeg lagde alt for hårdt ud under Copenhagen Marathon. Allerede efter 5 km kunne jeg mærke, at mit åndedræt var besværet. Jeg løb i det samme tempo, som jeg har trænet hundredvis af km i.På papiret var min form god nok til at løbe omkring 16 km i timen under et maraton.Men noget var helt galt. Under træningen har tempoet føltes legende let. I løbet var det hårdt allerede efter 20 minutter.Ikke den bedste start.Jeg skulle have lyttet til min krops signaler. Jeg løber med et pulsbælte og kunne på mit ur se råt for usødet, at jeg var på overarbejde. Normalt under maratontræning slår mit hjerte cirka 158-160 gange i minuttet, når jeg løber 16 km i timen.Ved Copenhagen Marathon var pulsen 168-170 ved samme tempo - allerede efter et par km. 10 slag højere lyder måske ikke af meget, men for en maratonløber kan de 10 ekstra slag være altafgørende.Forskellen på succes og den totale nedsmeltning. Min høje puls var et udtryk for, at min krop var under et voldsomt pres. Jeg så det på uret - og jeg ignorerede det.Jeg respekterede ikke løbets omstændigheder.Vejrudsigten lovede sol og op mod 20 grader. Jeg ved af erfaring, at jeg har svært ved at løbe stærkt, når det er varmt. Men jeg sked højt og flot på den erfaring. For så varmt var det jo ikke klokken 9.30, da løbet blev skudt i gang.Havde jeg været i stand til at tænke mig en smule om i timerne op til løbet, havde jeg slået koldt vand i blodet og lagt ud i et betydelig mere roligt tempo. Det havde givet mig et bedre og hurtigere løb.Jeg drak alt for lidt væske. Jeg er elendig til at drikke, mens jeg løber. Det går altid galt. Og det er ekstra slemt at drikke for lidt, når det er så varmt, som tilfældet var i 2016. Jeg snuppede to kopper med vand ved hvert depot, der lå med cirka 4 kms mellemrum. Men langt over halvdelen af vandet skvulpede ud over mig selv og asfalten under mig. Jeg nærmest kastede vandet ind i munden, og det er altså ingen smart metode. Det skal jeg øve mig i. Helt galt var det, at jeg ikke tog imod alle de hænder, der rakte flasker og glas ud mod mig undervejs. Rookie mistake.Jeg havde ingen plan B. Mit tempo begyndte langsomt at dale fra 20 km. Ligegyldigt hvad jeg gjorde, kunne jeg ikke holde farten. Det ødelagde mig mentalt.Jeg slog mig selv i hovedet med det. Jeg burde have accepteret det. Truffet et valg om bevidst at sætte farten markant ned tidligt og senest ved halvmaratonmærket.Forskellen havde da været, at jeg ville have truffet beslutningen. I stedet vandt omstændighederne over mig. Mit tempo blev tvunget ned, uden at jeg i mit hoved kunne acceptere det. Hvorfor? Fordi jeg ikke inden løbet havde tænkt de forskellige scenarier igennem.Hvad gør du, hvis det er meget hårdt allerede ved 15-20 km? Svaret er selvfølgelig: Sæt farten ned. Men det og andre spørgsmål havde jeg ikke stillet mig selv og svaret på inden løbet.Jeg giver aldrig op. Fra 30 km og frem gik det for alvor galt. Indtil da havde jeg kun mistet 2-3 minutter i forhold til min plan, men ude på Østerbro omkring Trianglen og Fælledparken kom hammeren.Mit tempo raslede ned. Der var intet mirakel. Ingen energi at hente fra et fjernt og diffust sted i krop og sjæl. Jeg var tømt. Det var, som om min krop var faldet i søvn. Mit hoved var dog nogenlunde klart. Jeg oplevede min egen deroute på nærmeste hold. Og jeg sagde igen og igen til mig selv, at nu er tiden kommet til at trække stikket. Udgå. Flå nummeret af og lægge mig skyggen under et træ i Fælledparken. Ahhhh. Men fandeme nej. Jeg ville i mål. Med til at overbevise mig om at fortsætte var en helt banal bekymring for, hvordan hulen jeg skulle få fat i min taske, der lå på Islands Brygge. Jeg var jo på Østerbro.Det ville være alt for besværligt at udgå.Et logistisk helvede.Jeg blev reddet af broen og familien.Første gang jeg krydsede Dronning Louises Bro efter 13 km, var en spurt lige ind i himmerige. Fyrværkeri. Konfetti. Venner og træningskammerater. Min familie.Alice. Og lige der var benene legende lette.Jeg blev løftet igennem - men mærkede bagefter, at hjertet galoperede af sted.Ude omkring Fælledparken med omkring 10 langsomme km til mål satte jeg mig for, at jeg i hvert fald skulle hen til Dronning Louises Bro igen ved 36-37 km.Jeg gad ikke skuffe min familie. Jeg gad ikke skuffe lille Alice, der regnede med, at jeg kom.Så jeg blev ved. I et roligt tempo krydsede jeg broen, og min ven Sønnike løb ved siden af mig og fyrede konfetti af. Jeg tænkte, at han kæmpede med udløseren.Lettere panisk. Som om han ville nå det, inden jeg løb forbi. Anyway, jeg følte mig som en konge, selv om jeg løb i, hvad der føltes som sneglefart.Rusen ved målstregen var det hele værd. Jeg kom i mål. 10 minutter langsommere end under mit fantomløb i Frankfurt i efteråret, da alt spillede 100 procent. Da jeg krydsede stregen, stod vennerne klar med knus og opmuntring.Alle led i varmen i dag, var der en, der sagde. Jeg havde undervejs helt forkert haft en opfattelse af, at jeg var den eneste, der havde været helt i bund. Jeg fandt ud af, at mange løbere, der er stærkere end jeg, var udgået. Jeg kunne se på andres ansigter ved målstregen, at dette maraton havde været usædvanligt. Og så mærkede jeg rusen. Pludselig blev min sluttid for en stund ligegyldig. Udmattelsen på de sidste 10 km forduftede og blev erstattet af stolthed over, at jeg nåede i mål. Jeg gjorde det. Og Alice var glad og stolt over at se mig komme i mål: Du sveder, Far.anders.schmidt@pol.dk 
Sidste år var det varmt under Copenhagen Marathon. Meget varmt. Det betalte jeg selv prisen for. Men jeg lærte også en masse af hedeturen rundt i Københavns gader.
II år har AOK fundet 95 nominerede i 19 kategorier. Brugerne har tippet os om favoritterne, og Byens Bedste-juryen har udvalgt de nominerede. I år har vi rystet posen en smule. Vi har indført, at Byens Bedste-juryen også har en stemme i kapløbet. Juryens stemmer tæller 50 procent i den endelige afgørelse. Byens Bedste hylder de ildsjæle og iværksættere, der sørger for at københavnerne kan hygge sig, når de holder fri.Byen er spækket med kulturelle tilbud og muligheder for både børnefamilier, unge og ældre, hvad enten man er til gastronomiske oplevelser eller en tur ud i byens rum. På AOK værdsætter vi også mangfoldigheden, så der er plads til både de store spillere og de små startups. Hvert år hædrer vi det forgangne års bedste steder og dem, der twistede den bedst i det seneste år. Her er plads til både spritnye foretagender og garvede veteraner. Hvert år tilpasser vi konkurrencen, så der bliver plads til nye tendenser. Nogle kategorier får en pause, mens andre udvikles og bliver en naturlig del af Byens Bedste. I år kan man finde den nye kategori Byens Bedste Street Food, der omfavner den fremadstormende gademad, food trucks og markeder i København. I år er det 17. gang, Byens Bedste-priserne uddeles. I 2007, da konkurrencen løb af stablen, var der hele 40 forskellige kategorier. Her kunne man hygge sig med så spændende kategorier som Byens Bedste Legeplads for drengerøve, Byens Bedste Flirtested og Byens Bedste Udsigt.Her får du et overblik over de nominerede, og du kan smutte ind på aok.dk/ byensbedste17 og afgive dine stemmer. Det er ganske nemt.Du er også samtidig inviteret til Byens Bedste Fest, hvor vi fejrer alle vinderne med musik og underholdning.Festen foregår i Kødbyen på Kødbyens Mad &amp; Marked 10.juni. Mere info følger på AOK. dk.Afstemningen slutter 27. maj.Stahlschmidtred@aok.dk På aok.dk/ byensbedste17 kan du afgive dine stemmer.Sidste dag er 28. maj.Fakta: Byens Bedste 2017Byens Bedste GastronomiGeranium Trestjernet Michelin i Parken Alchemist 45 retters i molekylær magi.Studio The Standards Michelin-perle.Mielcke &amp; Hurtigkarl Legesygt køkken på Frederiksberg.Kadeau Bornholmsk Michelin i Kbh.Byens Bedste Nye RestaurantBrace Italiensk og nordisk smelter sammen.Spontan Kreativt køkken på hip ølbar.Cicchetti Delikate snacks på italiensk.108 Nomas nye Michelin-lillebror.VeVe Vildt vegetarisk verdenskøkken.Byens Bedste På BudgetEl Nacional Alt det bedste fra Sydamerika.Grisen Moderne svinekød på grillbar-facon.Madklubben Nørrebro Klassikere med mellemøstligt twist.Kiin Kiin Bao Bao Designperle med dampede boller.Mes Luksusmad som alle har råd til.Byens Bedste Street FoodDistrict Tonkin Sandwich-perle fra Vietnam.Hija de Sanchez Mexicansk gademad i Kødbyen.Hooked Food-truck med alt godt fra havet.Kuma Traditionel gademad fra Japan.Slurp Ramen Joint Hjemmelavede nudler med smag.Byens Bedste BurgerCock's &amp; Cows Klassisk københavner-yndling.Gasoline Grill En af verdens 27 bedste burgere.Byens Bedste TakeawayHomemate Fine færdigretter til ovnen.Curry Nation Krydrede favoritter fra Asien.Wedofood Bland din egen salat med god smag.Chicks by Chicks Skøn økologisk rôtisserie kylling.Hav2Go Friske fiskeretter fra Torvehallerne.Byens Bedste CaféSocial Sundt og glutenfrit ved Søerne.California Kitchen Sunde fast-food bowls på Nørrebro.Livingstone Hip »hapse-mad« ved Søerne.Souls Bæredygtig oase på Østerbro.Sidecar Dejligt dase-sted på Nørrebro.Byens Bedste Brunch/ morgenmadMad &amp; Kaffe Mix din egen hippe morgenmad.Mash Det er aldrig for tidligt til bearnaise.D'Angleterre Ekstravagant start på dagen.Fars Dreng Afslappet stemning i Indre By.Neighbourhood Økologisk morgenmadspizza.Byens Bedste CocktailbarBrønnum 400 kvm luksus på Kongens Nytorv.Curfew Suveræn klassisk speakeasy-stil.Helium Elegant og eksklusivt i Bredgade Mash Penthouse Cocktails med udsigt på 12. etage.Duck and cover 50er-design-nostalgi i kælderen.Byens Bedste Søde SagerAmerican Pie Tunge tærter på amerikansk.Guilty Små kunstværker med smuk smag.Istid Is lavet med flydende nitrogen.Nicecream Vegansk øko-is på den lækre måde.Social Foodies Chokolade med god samvittighed.Jagger Fastfood-deluxe fra Rasmus Oubæk.Sliders Delikat miniudgave ved Søerne.YoBurger Simpel og ingen dikkedarer.Byens Bedste AOK-prisenWestMarket Byens nye madkarked på Vesterbro.GoBoat Miljøvenlig sejltur i havnen.Verdenshjørnet Madmarked der samler kulturer.Frost Festival Sætter kunsten ud på gadeplan.Copenhagen Dining Week Gourmet-kvalitet til gode priser.Byens Bedste MusikoplevelseCopenhell Hård rock på Refshaleøen.Vega Musikkens Hus på Vesterbro.Nemolands Søndagskoncerter Gratis koncerter på Christiania.Jazzhouse Klassiker med meget mere end jazz.Sigurdsgade 39 Festligt spillested på Nørrebro.Byens Bedste SceneCopenhagen Improv Comedy Første scene til improviseret teater.Eventyrteatret Teater på børnenes præmisser.Besttellers Scenen er skabt til historiefortælling.Skuespilhuset Skuespillets superliga.Republique Nyskabende teater med et twist.Byens Bedste KunstoplevelseCopenhagen Contemporary Internationalt format på Papirøen.Ordrupgaard Klassisk museum med fed park.Kunsthal Charlottenborg Flagrende festligt samtidskunst.Cisternerne En oplevelse under jorden.VESS Ungt galleri helt fremme i skoene.Byens Bedste ØlbarBrus Bryggeriet To Øls nye hippe bar.Haven Ny bar på The Standard.Taphouse 60 fadølshaner med gyldne dråber.Brewers Inc.Få din egen mikrobryg på kortet.RBABARRAB Ny hipster-ølbar på Vesterbro.Byens Bedste KvindemodeVeras Bæredygtigt modekoncept.Norse Projects Minimalistisk og skandinavisk.Project 4 Mode-pusheren i Pisserenden.&amp; Other Stories H&amp;M's sprælske kvalitets lillesøster.River &amp; Raven Alt til en bæredygtig livsstil.Byens Bedste HerremodeHerrernes Magasin Jakkesæt i alle afskygninger.Packyard Klassisk outdoor-inspireret stil.Soulland Dansk design med international vibe.Goods Lækkert brand-mix på Østerbro W19 Nye mærker i Istedgade.Byens Bedste For BørnExperimentarium Videnskab på den fede måde.Game Gadeidræt hvor alle kan være med.Bakken Forlystelser der ikke ruinerer dig.Cinemateket Film og leg i børnehøjde.Cirkusmuseet Gøgl, artisteri og udstilling.Byens Bedste Urbane Initiativ (sponsoreret)Havneringen Binder havnen sammen.Konditaget Lüders Unik udnyttelse af byrum.Urban Rigger Fremtidens bolig på vand.Space 10 Hvordan skal vi bo i 2025? Bycyklen Kom grønt rundt i byen.
Det er ikke kun franskmændene, der skal stemme i disse tider. Du har mulighed for at stemme på dine københavnerfavoritter, når vi kårer Byens Bedste 2017.
Man kan altid ringe til Don Ø.Er man en del af inderkredsen, er man også klar over, at han vil tage telefonen. Han vil hjælpe dig.Det er hans grundindstilling, siger hans venner. Måske vil Don Ø indledningsvist udbryde et eller andet med, at nu skal du også tage dig sammen, råt for usødet, men det vil altid blive efterfulgt af et godt råd. Og så vil han straks køre kilometerne eller sende sms'er og ringe og tjekke op på dig, trække og vride i sit enorme netværk i forsøget på at være ham, der aldrig svigter, ligesom der efterfølgende vil komme en periode, hvor du faktisk ikke kan slippe for din ven Don Ø, indtil han er sikker på, at du er okay igen. Det er bare sådan, Flemming er. Det er sådan, han beskrives af sine venner.Nu er det den 73-årige og tidligere Parkenchef, som vil få brug for støtte. Nu er det Don Ø, som vennerne skal huske at huske.Don Ø skal i fængsel. I halvandet år, lød det i går fra Østre Landsret, som har idømt Flemming Østergaard en ubetinget fængselsstraf for grov kursmanipulation med Parken-aktier og samtidig erklæret, at han skal tilbagebetale et udbytte på i alt 9 millioner kroner.Per Mikael Jensen, bestyrelsesformand for netavisen Altinget, sad i Flemming Østergaards spisestue, da dommens udfald tikkede ind som en sms på Don Ø's telefon. De er nære venner.Flemming er en person, der altid har stået klar som den første, hvis Per Mikael Jensen har stået over for en svær periode i livet. Hvilket er helt typisk for Don Ø, forklarer vennen.»Det kan være både i privatlivet og erhvervsmæssigt.Så ringer han og siger: Har du tid? Ekstremt hurtigt og som den første. Og så står han der en halv time efter.Det er helt bogstaveligt, og han slipper ikke. På den måde har han en meget gammeldags opfattelse af venskab. Han er loyal, og det er enten-eller. Er man venner, så er man venner«, siger Per Mikael Jensen, der også er tidligere administrerende direktør for TV 2.En kontant forhandlerI går havde de to venner besluttet, at de skulle mødes og køre hjem til den tidligere Parken-chef. I går var det Don Ø, der stod over for det, han håbede skulle blive en afslutning og ikke begyndelsen på en nedtur i erhvervsmandens liv.Sagen blev anmeldt for næsten syv år siden. Den har verseret og tæret på Flemming Østergaard lige siden.Torsdag skulle punktummet sættes, og hustruen Inge, børn og børnebørn var samlet om familiefaderen, der er berømt som manden bag det Parken, der står cementeret på Østerbro i dag. I spisestuen oplevede Per Mikael Jensen fra forreste række en mand, som gik i sort.»Vi var begge chokerede over dommen.Flemming har lidt et knæk. Især i forhold til sin tillid til retsvæsnet. Han føler, det er dybt, dybt uretfærdigt. Ikke bare dybt.Men virkelig dybt. Han er ikke et sekund i tvivl om, at han ikke har gjort det, han er blevet dømt for«, siger vennen.De, der kender Don Ø, siger, at han ikke orker »bullshit«. Flemming Østergaard er en forhandler, der taler lige ud af posen og hurtigt irriteres, hvis andre ikke gør det. Lars Liebst, Tivolis administrerende direktør, oplevede det første gang i begyndelsen af 00' erne, hvor Don Ø for alvor var begyndte at rumstere på Østerbro, og de to mødtes for at diskutere fælles visioner for København.»Han er meget direkte. Ikke så mange smukt fortalte historier. Han er »så gør vi sådan, så gør vi sådan, og så gør vi sådan.Kan du se det? Okay. Værsgo at spise««, fortæller han.Varemærket Don ØOgså Lars Liebst har i dag et tæt venskab med Flemming Østergaard, som af venner anslås at have en bekendtskabskreds, der nok tæller nogle tusinde mennesker.Som Per Mikael Jensen siger: »Han har en gigantisk omgangskreds«. De, der ikke kender Don Ø, læser ikke aviser. ' Don Ø' er i dag et brand.Navnet var oprindelig et kælenavn, som Flemming Østergaard egentlig ikke kunne lide klangen af, men han lærte at elske det. Han tog det til sig. Dyrkede det.Ja, han har tilmeld selv registreret det som et varemærke, som han fortsat ejer rettighederne til, og ' Don Ø' er også den autograf, han leverer, når han ikke så sjældent bliver standset af fans på gaden, der vil snakke.Han er de store armbevægelser fra det sted i rummet, hvor fokus er rettet hen.Venner forklarer, at han hilser på folk, taler og opfører sig på samme måde, hvad enten han møder folk, der har stillingsbetegnelsen rengøringsdame, fodboldspiller eller minister.Bliver man uvenner med Don Ø, er man dog ikke i tvivl. Svigter du ham, får du det at mærke. Illoyalitet skulle efter sigende være noget af det værste, man kan udsætte Flemming Østergaard for.Torsdag lød meldingen fra erhvervsmanden, at han nu er blevet svigtet af retssystemet. Hans advokat har oplyst, at han med »100 procents sikkerhed« vil forsøge at få dommen taget op i Højesteret.kristian.corfixen@pol.dk Fakta: BLÅ BOG FLEMMING ØSTERGAARDDansk erhvervsmand født i 1943.Blev i 1997 administrerende direktør for Parken Sport &amp; Entertainment A/S. Fra 2002 til 2010 var han bestyrelsesformand samme sted.I landsretten dømt skyldig i kursmanipulation med selskabets egne aktier sammen med Jørgen Glistrup, der var administrerende direktør i selskabet fra 2002 til 2008.
PORTRÆT Torsdag blev Don Ø idømt halvandet års fængsel for kursmanipulation.
Miljøstyrelsen på Østerbro i København som man kender det i dag, er fortid fra 2019.I stedet flytter regeringen nu styrelsen til Odense. Eller det vil sige 440 af styrelsens arbejdspladser. 150 arbejdspladser bevares i København.Den del af styrelsen, der står for ministerbetjeningen, altså klæder ministeren på i aktuelle sager, flyttes således ind i departementet i Miljø-og Fødevareministeriet, og bliver altså i hovedstaden.Udflytningen at styrelsen, der blandt andet godkender pesticider, og som sidste år også var i vælten her i avisen i forbindelse med sagen om grundvandsindberetninger til EU, sker i forbindelse med anden omgang af regeringens store udflytningsplaner.Miljø-og fødevareminister Esben Lunde Larsen (V) er glad for beslutningen.-Jeg er glad for, at Miljø-og Fødevareministeriet endnu en gang flytter mange arbejdspladser fra København og ind i landet. Statslige arbejdspladser tilhører hele Danmark.Det giver også rigtig god mening, at et ministerium, der beskæftiger sig med natur, landbrug, fødevareproduktion og miljø, er rigt repræsenteret i hele landet, siger miljø-og fødevareminister Esben Lunde Larsen.Minister har været i konflikt med styrelseI maj sidste år flyttede i øvrigt 50 medarbejdere fra Miljøstyrelsen ind under departementet i Miljø-og Fødevareministeriet på Slotsholmen i København. Her lød det, at der var tale om medarbejdere, der især arbejder med regulering af landbruget.Den flytning kom kort tid efter, at Esben Lunde Larsen var blevet optaget med skjult mikrofon under et møde i netop Miljøstyrelsen. Optagelsen havnede hos Politiken, der bagefter kunne bringe en historie om, at ministeren var utilfreds med måden, som aktindsigt bliver brugt på.På TV2 News lød det i går fra politisk kommentator Hans Engell, at mange af især politikerne i blå blok nok ikke vil være kede af det, hvis nogle af de nuværende medarbejdere i Miljøstyrelsen beslutter sig for, at de ikke flytter med til Fyn.Statsminister frygter ikke videnstabUnder regeringens præsentation i går af udflytningen blev statsminister Lars Løkke Rasmussen (V) spurgt om flytningen af Miljøstyrelsen, og om han ikke er bange for, at der opstår et videnstab med flytningen af så mange arbejdspladser.-Da man tog en række naturopgaver ud af amterne, der sad i statslige centre rundt omkring i Danmark, som blev trukket ind til København, var der ikke så mange, der gik og talte om, at sker der nu et videnstab ved, at stillinger der lå i Ringkøbing, blev rykket mod øst og endte i København.-Det siger måske lidt om det holdningsmæssige, som man går ind til det her på. Vi ønsker, at der skal være en bedre balance, når vi ser på, hvordan de statslige arbejdspladser er fordelt. Så skal vi selvfølgelig tilrettelægge det på en måde, hvor omstillingsprocessen bliver så gnidningsfri som muligt. Men det kan ikke være sådan, at fordi vi ved, at der er problemer, når man flytter, så beslutter vi os for, at så må vi hellere bare blive.Fordi så ville der kun ske en ting med sikkerhed. Den centralisering som vi har set igennem en generation, den ville bare fortsætte, sagde Lars Løkke Rasmussen.Omtumlet periode for styrelsePå TV2 News kunne man i går se, at Miljøstyrelsen, der ligger på Haraldsgade på Østerbro, efter at det lidt i klokken 13 kom frem, at styrelsen flytter, havde lukket ned, så kun besøgende, der i forvejen havde et møde, kunne komme ind. Reporteren på stedet kunne her berette, at bygningerne netop er blevet renoveret.Receptionen er således blot netop blevet færdig.Bygningerne er blevet renoveret efter en større omorganisering af styrelserne under Miljø-og Fødevareministeriet for blot et år siden.Her blev Miljøstyrelsen slået sammen med Styrelsen for Vand-og Naturforvaltning, der havde hjemme i Haraldsgade. En styrelse der i øvrigt netop var opstået efter regeringens første runde af regeringens udflytning i 2015, hvor Naturstyrelsen var blevet delt i to.Minister i OdenseMiljøstyrelsen har i dag alt 950 arbejdspladser over hele landet. I Miljø-og Fødevareministeriet er der i alt 4.300 medarbejdere. Med Miljøstyrelsens flytning fra København til Odense vil andelen af arbejdspladser udenfor København stige fra 58 procent til 68 procent.Flytningen til Odense forventes gennemført første halvår 2019. I går var Esben Lunde Larsen dog allerede i byen.-Jeg besøger allerede i dag (onsdag, red.) Odenses borgmester for at tale med ham om den kommende store statslige arbejdsplads i byen.Det er regeringens forventning, at det både for hele Fyn og Syddansk Universitet vil være en stor fordel at få så mange nye, højt specialiserede arbejdspladser, siger Esben Lunde Larsen.-Det kan ikke være sådan, at fordi vi ved, at der er problemer, når man flytter, så beslutter vi os for, at så må vi hellere bare blive. Fordi så ville der kun ske en ting med sikkerhed. Den centralisering, som vi har set igennem en generation, den ville bare fortsætte LARS LØKKE RASMUSSEN.L&amp;F glad for udflytningRegeringens plan om at udflytte lidt over 4.000 statslige arbejdspladser og mellem 500 og 1.000 uddannelsespladser bidrager til en mere balanceret udvikling i Danmark, mener Landbrug &amp; Fødevarer.-Fødevareklyngen står i forvejen for en stor del af beskæftigelsen i yderområderne, hvor rigtig mange virksomheder og landmænd for tiden oplever, at det er svært at finde kvalificeret arbejdskraft, siger Lone Andersen, viceformand i Landbrug &amp; Fødevarer, og fortsætter: -Derfor er det rigtig godt med tiltag som disse, så vi kan sikre den fremtidige vækst også uden for de store byer.Landbrug &amp; Fødevarer glæder sig særligt over, at der i denne runde også er fokus på at få uddannelserne flyttet ud i landet.-Det er rigtig godt, at vi nu får etableret nogle af landets uddannelser der, hvor behovet for kompetencerne befinder sig. Der er brug for tæt samarbejde mellem uddannelser og erhverv for at øge virksomhederne mulighed for at finde kvalificeret arbejdskraft, siger Lone Andersen, der dog pointerer, at udflytningen ikke må ske på bekostning af kvaliteten på uddannelserne.
Efter flere sammenlægninger og omstruktureringer i de seneste år har regeringen nu besluttet, at Miljøstyrelsen i København igen skal splittes. Tre fjerdedele skal til Odense, mens resten skal over i departementet i Miljø-og Fødevareministeriet. Minister er glad.
Kronologi er et vigtigt element i sagen om Inger Støjbergs ulovlige instruks om at tvangsadskille unge asylpar. På baggrund af sagens dokumenter, svar til Folketinget og samtaler med kilder i sagen forsøger vi derfor at beskrive en række begivenheder fra 10. februar 2016, hvor udlændingeministeren gav sin ulovlige ordre. Der skete således flere afgørende ting netop denne dag.Kl. 10.30: Møde i ministerietDer er koncerndirektionsmøde i Udlændinge-og Integrationsministeriet i Slotsholmsgade 10 i København. Mødet holdes i et mødelokale over for Inger Støjbergs kontor. Rundt om det store egetræsbord mødes ministeren med en gruppe af højtstående embedsmænd fra ministeriet og ministeriets styrelser. De såkaldte barnebrude er på dagsordenen.Efter godt to ugers forarbejde og interne diskussioner med sit embedsværk vil Inger Støjberg senere på dagen udsende en meddelelse om adskillelse af de asylpar, hvor den ene af parterne er under 18 år.Ifølge ministeriets svar til ombudsmanden blev det på dette møde »drøftet, at Udlændingestyrelsen skulle administrere udlændinge-og integrationsministerens indkvarteringsinstruks« efter de internationale konventioner. Det fremgår dog ikke af svaret, hvem der på mødet skulle have fremført hvilke pointer.Flere kilder med kendskab til sagen fortæller til Politiken, at konventionerne blev nævnt på mødet, men at der ikke skulle være blevet givet konkrete anvisninger til Udlændingestyrelsen desangående.Det bemærkes derudover, at sager sjældent diskuteres i detaljer på koncerndirektionsmøderne i huset. Mødet varede en time og blev afsluttet klokken 11.30.Der blev ikke taget referat fra mødet.Kl. 14.11: Meddelelse sendesUdlændinge-og Integrationsministeriet sender Støjbergs pressemeddelelse til to medarbejdere i Udlændingestyrelsen i en e-mail med følgende tekst: »T. o. bliver vedhæftede pressemeddelelse om barnebrude sendt ud nu her inkl. det bilag I leverede om de konkrete tilfælde af barnebrude i indkvarteringssystemet«. Kort efter tikker der en ny e-mail ind hos Udlændingestyrelsen i Ryesgade på Østerbro i København. Her sender ministeriet ifølge ombudsmanden igen pressemeddelelsen til en medarbejder i Udlændingestyrelsen.Pressemeddelelsen havde overskriften ' Inger Støjberg stopper indkvartering af barnebrude på asylcentre'.Den slog fast, at »efter de nye retningslinjer må ingen mindreårige under 18 år indkvarteres på samme asylcenter som en ægtefælle eller samlever«. Det gjaldt også, hvis parrene havde børn. Der var altså tale om egentlige retningslinjer i pressemeddelelsen og ikke blot tale om en politisk tilkendegivelse.Instruksen var ulovlig, da man skal foretage en individuel vurdering og lave en såkaldt partshøring af de involverede for at vurdere, om der er tale om et tvangsægteskab eller et familieliv, som skal beskyttes.Telefonen ringer nogenlunde samtidig i Udlændingestyrelsen på Østerbro. Ifølge Udlændingestyrelsen modtager styrelsen »en mundtlig instruks« fra ministeriet om at administrere i overensstemmelse med indholdet af pressemeddelelsen.Styrelsen mener således ikke, at der er tvivl om, at den bliver instrueret i at adskille alle de berørte asylpar.Vicedirektør i Udlændingestyrelsen, Lene Vejrum, skriver et telefonnotat, hvor hun beskriver, at ministeriets afdelingschef Line Skytte Hansen ringede hende op med en besked om »straks at foranstalte, at indkvarteringsoperatørerne blev orienteret om de nye retningslinjer og varslet om, at Udlændingestyrelsen ville igangsætte en adskillelse af parrene«. Telefonnotatet bliver først nedfældet cirka halvanden måned, efter at samtalen fandt sted. Og altså efter at ombudsmanden var begyndt at interessere sig for sagen.Klokken 16.09: Centre får beskedUdlændingestyrelsens kontorchef for indkvarteringsvilkår, Ditte Kruse Dankert, skriver til landets asylcentre og gør det klart, at »beslutningen fra ministeren betyder, at ingen mindreårige fremover må indkvarteres sammen med en ældre ægtefælle eller samlever, dette er, uanset om de har fælles børn. Det betyder også, at der skal ske adskillelse i de aktuelle sager, hvor en mindreårig bor sammen med en ældre ægtefælle eller samlever«. Vicedirektør i Udlændingestyrelsen Lene Vejrum sender senere på eftermiddagen en mail tilbage til ministeriets afdelingschef med beskeden om, at asylcentrene nu er orienteret.arnfred@pol.dk Fakta: TIDSLINJE STØJBERGS ULOVLIGE INSTRUKS10. februar 2016: Efter en ophedet politisk diskussion om ' barnebrude' giver Inger Støjberg (V) en instruks om at tvangsadskille alle asylpar, hvor den ene eller begge parter er under 18 år. Det gælder også, selv om parrene har børn.19. februar 2016: Justitsministeriet bliver spurgt til råds af Udlændingeministeriet og oplyser, at det kræver en konkret og individuel vurdering, før par adskilles. 9. marts 2016: Støjberg fastholder over for Folketinget, at ingen mindreårige asylansøgere »fremadrettet kan indkvarteres sammen med deres ægtefælle eller samlever«. 14. marts 2016: Folketingets Ombudsmand modtager en klage fra et adskilt syrisk asylpar, hvor kvinden er 17 år og gravid.Ombudsmanden går ind i sagen. 1. juli 2016: Udlændingestyrelsen udsender nye retningslinjer. Nu skal par igen konkret og individuelt vurderes. Tidligere adskilte asylpar bliver indkvarteret sammen igen.23. marts 2017: Ombudsmanden udsender sin endelige redegørelse og konkluderer, at Støjbergs instruks om at adskille alle unge asylpar var ulovlig og sagen »særdeles kritisabel«. Han baserede sin undersøgelse på sagens dokumenter og ministeriets skriftlige svar på hans spørgsmål. I et interview med Politiken har ombudsmanden sagt, at det vil kræve en undersøgelse med vidneafhøringer at trænge til bunds i sagen.21. maj 2017: Inger Støjberg erkender, at hun tog forbehold ud af instruksen. Hun tilføjer, at hendes embedsmænd sagde god for den endelige skriftlige instruks, der er kendt ulovlig. Forvaltningsretlige eksperter påpeger, at instruksen formentlig også var »klart ulovlig«, hvilket forpligter embedsværket til at sige fra. De pågældende embedsmænd enten må eller vil ikke udtale sig.1. juni 2017. På et fem timer langt samråd om sagen vækker Inger Støjberg opsigt, da hun skifter forklaring på flere afgørende punkter. Instruksen var angiveligt kun tænkt som en pressemeddelelse, der tjente et politisk formål om at udvise en hård kurs over for ' barnebrude'. Modsat hendes tidligere forklaring erkender hun nu, at instruksen aldrig blev blåstemplet af hendes embedsværk.23. juni. Inger Støjberg er indkaldt til endnu et samråd i sagen. Forud er gået flere uger med kritiske historier i medierne om sagen.
Hvad skete der 10. februar 2016, hvor Støjberg gav sin ulovlige instruks om at tvangsadskille unge asylpar? Her følger en beskrivelse af forløbet på den afgørende dag.
Tre gange fremleje, forældres hjem, et værelse i den daværende kærestes lejlighed, veninders sofa og et værelse i Vanløse, inden værelset på drømmekollegiet dukkede op efter næsten to års jagt på boligmarkedet.22-årige Sofie Dalsgaard Seiersen fra Hørsholm kan hurtigt opremse de otte steder, hvor hun har boet i løbet af sine to år som studerende i København.»Boligmarkedet i København er presset og forbandet svært at finde rundt i, men jeg har altid haft det sådan, at det skal nok løse sig på en eller anden måde,« siger Sofie Dalsgaard Seiersen, der læser farmaci på Københavns Universitet.Hun gik i gang med at søge bolig i København i sommeren 2015, da hun søgte ind på farmaci. Hun havde en klar idé om, at hun ville bo på Tietgenkollegiet på Amager eller på Rigshospitalets Kollegium, der ligger på grænsen mellem Nørrebro og Østerbro. Begge er meget eftertragtede, og generelt er ventetiden lang på kollegier i København.»Jeg var ret kræsen i begyndelsen. Jeg ville ønske, at jeg havde skudt med spredehagl til at starte med og søgt alt, hvad jeg kunne søge af boliger. Det havde helt sikkert hjulpet på min boligsituation,« siger hun.Hun boede til fremleje på Tietgenkollegiet ad to omgange. Men hun følte, at hun boede »lidt til låns«. Selvom medkollegianerne var søde, var det svært at blive en del af fællesskabet, fordi hun vidste, at hendes tid på kollegiet var begrænset.Men når man er ny i byen, er fremleje svært at undgå.»Hvis ikke man kender nogen, der kender nogen, eller har forældre, der kan betale, er man nødt til at stille sig tilfreds med, hvad man kan få, og tage de fremlejer. Det nytter ikke at tænke, at man vil bo på Østerbro eller i Indre By. Man må også kigge på Valby, Vanløse, Hellerup og Amager. Også syd for Englandsvej.Man er nødt til at søge bredt, hvis ikke man har nogle forbindelser, og så skal man nok have et studiejob for at have råd til at bo på et værelse,« siger Sofie Dalsgaard Seiersen.Hun havde oprindeligt forestillet sig, at hun ville betale 3.500 kroner for et værelse. Det viste sig hurtigt at være urealistisk.I 2017 kostede en toværelses lejelejlighed i København gennemsnitligt 10.838 kroner, viser tal, som Danmarks største lejeboligformidler, Boligportal, har trukket for Finans.dk.Netop realisme er vigtigt, når man som studerende skal ind på boligmarkedet for første gang. Det fortæller Kenneth Jørgensen, der er partner i studenterguiden. dk, hvor studerende kan finde inspiration til boligsøgning, studiejob og studielivet generelt.Han har i de seneste otte år set, hvordan det år for år er blevet sværere for studerende at finde en bolig i København og Aarhus, mens det er nemmere i Odense og Aalborg.»Der er håb, hvis man prøver at kigge lidt ud over, hvad man havde forestillet sig i København og Aarhus. Som ny studerende skal man vide, at man måske ikke har et sted at bo 1. september, og man skal regne med, at man ikke får det, man allerhelst vil have, i første omgang,« siger Kenneth Jørgensen.Hans bedste råd er, at man søger i god tid, for i månederne inden studiestart i september og februar er boligmarkederne presset til det yderste. Han anbefaler, at man skriver sig op på kollegiers og boligforeningers ventelister, og at man accepterer, at man i begyndelsen må pendle eller låne en kammerats sofa. Han anbefaler også, at man laver et Facebook-opslag, og at man tager kontakt til dem, man kender, der allerede bor i byen, og hører dem, hvordan de fandt deres sted.»Når alle skal have en bolig, er det dem, der er tidligst ude og lægger det største arbejde i det, der oftest får en bolig,« siger Kenneth Jørgensen.I september og oktober begynder boligjagten at stilne af, og nogle fraflytter deres bolig, fordi de valgte et forkert studie, og så byder mulighederne sig, fortæller han.»Grundlæggende ender ingen med at sove på gaden. Man finder altid en løsning. Som ung studerende vil man gerne have styr på det hele fra dag et. Man vil gerne have fundet et sted at bo og købt sine bøger. Så mentalt kan man ikke overskue ikke at have et sted. Det er reelle bekymringer, men man skal også træde et skridt tilbage og tage til takke med, hvad man kan få, og se, om der ikke dukker nogle bedre muligheder op løbende. Den mentale udfordring kan være svær,« siger Kenneth Jørgensen.Efter flere mere eller mindre permanente boligløsninger fik Sofie Dalsgaard Seiersen i foråret 2017 tildelt et værelse på Bikubenkollegiet på Amager, hvor hun havde stået på venteliste.Hun havde ikke overvejet kollegiet, da hun først begyndte at studere, men hun er meget glad for at bo der. Hun betaler omkring 4.000 kroner inklusiv boligstøtte og har i sine medkollegianere fået sin »anden familie«. Hendes opfattelse er, at selv om boligmarkedet i København er komplekst at navigere i, skal det hele nok løse sig. Hendes forældre havde sagt til hende, at der altid ville være plads til hende hos dem. Men hun havde bestemt sig for, at når hun var flyttet hjemmefra, ville hun ikke flytte hjem igen. Derfor fandt hun også midlertidige løsninger, hver gang hun stod uden en bolig.»Jeg tilpassede mig. Det er man nødt til, og man finder ud af det, for hverdagen skal fungere.Man skal være realistisk, og man må sluge nogle ting,« siger Sofie Dalsgaard Seiersen, hvis bedste råd er: »Søg bredt, vær klar på at bryde med dit planlagte budget og dine ideer om geografiske afgrænsninger.Tag, hvad du kan få. Der er virkelig mange sider, man kan skrive sig op på; man kan blive medlem af netværk på Facebook; man kan betale for medlemskab på bolighjemmesider.Søg ind på kollegier.«.krnd@berlingske.dk Fakta: Gode boligrådBliv skrevet op til en lejlighed, så mange steder du kan, og så tidligt du kan. Du skal være 15 år for at blive skrevet op i boligselskaberne.Bliv skrevet op til kollegium, så snart du kan. Det kan ske op til et år før studiestart.Spar penge op, så du har til udbetaling eller depositum.Fortæl alle du kender, at du leder efter noget at bo i. Fremleje af bolig går ofte fra mund til mund.Tjek opslagstavler på bl. a.biblioteker og uddannelsessteder.
Nye studerende strømmer til landets største byer, når de begynder på en videregående uddannelse. Men der er pres på boligsituationen, og derfor er man nødt til at søge vidt og bredt, lyder nogle af de gode boligråd til kommende studerende.
Hvis nogen synes, jeg virker truende, risikerer jeg, at politiet kan bestemme, at jeg ikke må komme her på Østerbro mere. Hvad skal det nytte? De må hellere give mig adgangsforbud de steder, hvor der er jobcentre, politi, fængsler - alle de her væmmelige ting. Haha«. »Folk, jeg møder, ser ikke ud, som om at jeg virker truende. Jo måske på grund af mit hår. Det tager en halv time at rede det ud. Og jeg gider næsten ikke, for om lidt tager jeg halstørklæde og hue på igen, og så filtrer det hele til igen«. »Vi må ikke slå lejr. Men hvad gør alle hjemløse? De slår lejr. Og sovende mennesker, er de virkelig det farligste i verden? Jeg fortæller aldrig, præci, hvor jeg sover, for så sover jeg der jo ikke mere. Så kommer der andre hjemløse og tager pladsen eller larmer og bliver smidt væk«. »Hvor godtfolk er, kommer godtfolk til, siger man. Men det passer nok også på skidtfolk. Jeg er selv alkoholiker og drikker, men når jeg slår lejr, er det for at sove og slappe af. Eller spille bipbip-spil på min telefon«. »Jeg går derhen i hjørnet og tisser. Men hvis jeg skal mere, så har jeg sådan en blomsterspand med en sort sæk i. Så laver jeg prut i den og binder en knude, ligesom med de der hundeprutter. Men hvor skal jeg smide den ud? Jeg kan hverken finde et toilet eller en skraldespand her.Må vi godt få nogle flere offentlige toiletter og nogle flere skraldespande, tak? Og så er jeg ligeglad med, om det koster to kroner«. »Jeg var en ganske almindelig borger, indtil jeg blev 50. Jeg rendte med aviser om natten, og det tjente jeg meget godt ved. Jeg havde en lejlighed på Frederiksberg, som jeg havde haft i 30 år. Men jeg mistede mit arbejde, og så kunne jeg ikke betale af på mit lån. Min sagsbehandler fandt først ud af, at banken slet ikke må røre min kontanthjælp, efter at jeg havde mistet lejligheden. Da havde jeg råbt op om problemet gennem et år. Det var ikke selvvalgt, at jeg endte på gaden«. »Jeg har prøvet at være indendørs, men det var ikke den store succes. Min gæld er steget til kolossale højder. Der var rykkere og renter og elregninger. Hjemløseenheden og kommunen. Du skal, du skal, du skal. Jeg kan virkelig ikke med det offentlige.Den korte periode, jeg var indendørs, var faktisk mere hidsig - jeg havde det mere elendigt, end jeg har det ude på gaden«. »Hvis jeg en dag kommer på folkepension, så er der vistnok nogle andre regler for gammel gæld. Men jeg har set i øjnene, at det er gaden, jeg bor på«.På jagt efter et sted at sove»Det værste ved at bo på gaden er, at man hele tiden er på jagt efter et sted at sove.Nogle synes, det er smart at tisse i ens sovepose.Eller at sætte ild til den. Til gengæld slukker de tidligt lyset om vinteren, så man bedre kan gemme sig. Mennesker er den største trussel for hjemløse. Men altså 99,9 procent af dem, som jeg møder, er søde og rare«. »Engang fik jeg flækket knæskallen - det var en lørdag på Den Røde Plads, hvor det pisseregnede. Jeg kom på Bispebjerg og rendte rundt med en benskinne i syv uger. Jeg kunne godt komme ned, men jeg kunne ikke komme op igen. Jeg manglede sådan en hejse-ting - den kan man jo ikke sætte op i himlen«. »Hvert år i november inviterer Jane fra Café Viking os hjemløse til julemiddag.Min søn bor her på Østerbro. Folk spørger, om jeg ikke bare kan bo hos ham. Nej, det kan jeg ikke. Han er gift, og de bor i en lille lejlighed. Og jeg kommer ikke sydfra og bor sammen med oldemor og oldefar.Jeg har fire søskende, to i Jylland, en på Kalundborg-egnen og en i Urbanplanen. Vi kan være gode venner i fem minutter, men ikke i fem timer. Og vi er rødhårede og skide stædige hele bundtet. Det er ikke deres problem, at jeg er hjemløs«. »Jeg skal holde jul i Hus Forbi. Sidste år valgte jeg at lukke af for det hele. Jeg blev bare i mit telt og hyggede mig«.helene.navne@pol.dk Fakta: JULEKALENDER Hjemløs julFor de fleste mennesker er hjemmet en selvfølgelig tryghed. Men ikke for alle.Mange i verden oplever i perioder at stå uden tag over hovedet, bo på herberg, på sofaer hos familie og venner. Andre lever på gaden som hjemløse meget af tiden, selv om de har egen bolig.Alene i Danmark er der 6.600 hjemløse ifølge den seneste optælling fra Det Nationale Forsknings-og Analysecenter.75 pct. er mænd, og tallet stiger hvert år.Hver dag frem til 24. december interviewer Politikens journalister i ind-og udland et menneske, der af forskellige grunde lever uden fast base.
7. DECEMBER Hvis Britta Larsen fik et hjem, ville hun blive konfronteret med jobcentre, krav og gammel gæld, og det er værre end livet på gaden, mener hun.
Det mest stillede spørgsmål i Helle Thorning-Schmidts regeringsperiode var formentlig: Hvad vil hun med magten? Svaret får man ikke i Nina Munch-Perrins biografi»Hvad man ikke dør af«. I stedet får man Thornings forsvar for salget af DONG (debatten var hysterisk), forsvar for løftebruddene (så mange var der heller ikke), forsvar mod intern kritik i partiet (hun brugte mere tid på baglandet end alle andre), for den berømte selfie (Michelle var slet ikke sur) og for sig selv (hun er en rigtig socialdemokrat.Alt andet er vrøvl).En enkelt indrømmelse bliver det dog til undervejs: Hun kunne godt have kommunikeret bedre, og det er meget muligt, men Thornings problem var ikke først og fremmest et kommunikationsproblem. Det var et substansproblem.Hvor ville hun føre Danmark hen - bortset fra ud af finanskrisen? Og hvad skulle der ske med velfærdssamfundet? Det får vi ikke svar på. I stedet gøres der meget ud af at beskrive Thorning som mor, datter og kvinde i »Hvad man ikke dør af«. Hvordan livet blev levet i byggeforeningshuset på Østerbro, hvad hun er rundet af, og hvordan en sprog rejse til England i teenageårene blev et afgørende øjeblik for det menneske, der senere blev Danmarks første kvindelige statsminister.Her lærte hun nemlig at være væk hjemmefra. Banalt? Ja, mon ikke.Nina Munch-Perrins ambition er at levere en inside story og først skildre Thorning som Helle og siden som Thorning-Schmidt. Anslaget er aftenen for valgnederlaget i 2015, hvor barskabet tømmes i byggeforeningshuset på Østerbro, efterhånden som resultatet står klart.Vi får et lille indblik i, hvordan det føles at miste magten. »Sært«, lyder det lakonisk, og allerede her får man som læser en oplevelse af, at forfatteren enten ikke stiller de rigtige spørgsmål - eller ikke får særlig interessante svar.For i stedet for at bore i hvordan det opleves at miste landets højeste politiske embede, kaster forfatteren sig ud i at opremse, hvad der skete i dagene efter valgnederlaget. Hvordan kontoret blev pakket ned, og der var Europæisk Rådsmøde i Bruxelles. Det bliver dermed klart for læseren, at biografien ikke kommer til at gå i kødet eller sjælen på Helle Thorning-Schmidt, men bliver en sammenskrivning af avisartikler garneret med lidt overfladisk snak.Thorning slår hurtigt fast, at hun har været udsat for forskelsbehandling på grund af sit køn, og det er givetvis sandt. Få har skullet høre så meget for sit udseende, tøj og fremtoning.Samtidig er flere af hendes resultater blevet underkendt, og hun har ikke fået credit nok for at trække Danmark ud af krisen. Ubegribeligt, at hun kunne holde til det, tænker man, og derfor besidder hun en fascinationskraft.Men forfatteren formår ikke at afdække, hvor hendes imponerende stamina stammer fra. Fremfor at interviewe Thorning lidt her og lidt dér burde Nina Munch-Perrin have slæbt hende med i svedehytte og røget en god gang pot - det var der sikkert kommet lidt mere spændende passager ud af end f. eks. den her om religiøsitet: »Jeg er vild med tro, håb og kærlighed. Jeg tror på ansvar, fællesskab, næstekærlighed og tilgivelse. Og jeg vil gerne have, at det er værdier, der binder os sammen. Også på tværs af religioner. Er det religiøst? Det ved jeg ikke.Men det er noget, jeg gerne vil dele med andre i et fællesskab, og så begynder det at blive en lille smule religiøst. Hvis jeg finder ro i en kir ke med en smuk salme og tror på alle vores overgangsritualer, som dåb, konfirmation og det sidste farvel, og synes, der er en værdi i Jesu budskab, så er jeg nok lidt kristen. Og som prikken over i'et er min absolutte yndlingsmusical Jesus Christ Superstar.« Jøsses, hvor er det overfladisk. Man tager sig til hovedet.Heller ikke kapitlet om terrorangrebet på København giver anledning til, at Thorning lukker op for, hvad det betød for hendes syn på ytringsfrihed, demokrati, integration og samfundsansvar, selv om hun dagen efter terroristen Omar el-Husseins mord på to uskyldige mennesker holdt sit livs nok stærkeste tale. Igen beretter forfatteren overvejende om forløbet, og at det var den franske præsident Hollande, der informerede hende. Lad os dog få at vide, om hændelsen forandrede hendes syn på kampen for vores frihedsrettigheder.Endelig lader Nina Munch-Perrin hende slippe for let af sted i afsnittene om feminisme.Det er helt fint, at hun går ind for ligestilling (hvem gør ikke det?) og gerne vil se flere kvinder på indflydelsesrige poster. Men lad os lige minde hinanden om, at det var i hendes regeringstid, at forslaget om mandebarsel blev droppet. Kvoterne for kvinder i bestyrelserne.Kriminaliseringen af sexkunder. Hvis der var en dagsorden, hun konsekvent svigtede som statsminister, var det ligestillingsdagsordenen.Sidste år udkom Henrik Qvortrups »Tre år, ni måneder, tre dage« om regeringen Helle Thorning-Schmidt. Hvis hun havde ønsket at efterlade sig et værdigt eftermæle, skulle hun have takket nej til Gyldendal og have ladet det blive ved Qvortrups indsigtsfulde - og overraskende venlige - analyse.asmh@berlingske.dk 

Diskussionen begynder, før færgen forlader Aarhus Havn.»Du har ikke ret. Den første single, de udgav, hed "Come On og ikke I Wanna Be Your Man". Den udgav de derimod nogle måneder senere,« bliver jeg irettesat.Færgens sikkerhedsvideo bliver vist på storskærmene i baggrunden. Ingen af os følger med. Lige nu er det vigtigere at konstatere, hvem der har den bedste hukommelse i forhold til The Rolling Stones og deres debut i 1963. Hvis den moderne hurtigfærge, som lyder navnet Express, synker på vej over Kattegat, vil vi ikke ane, hvordan vi skal gebærde os. Til gengæld vil vi have afklaret, hvem der ved mest om bedaget engelsk rockmusik.Vi er fem mænd mellem 50 og 70 år. Det er en tirsdag eftermiddag i oktober.Vi har efterladt koner, børn, børnebørn og andre musikalske ignoranter hjemme i Aarhus. I lommerne strutter koncertbilletter til 1.000 kr. pr. stk.Udover at vi alle har bevæget os inden for undervisningssektoren i vores arbejdsliv, har vi mindst en ting fælles: Vi er på vej til Telia Parken i København for at høre Mick Jagger og kompagni.Vi har lige sat os omkring et bord i færgens cafeteria.Men vi må ikke spise endnu.De indkøbte sandwicher skal først konsumeres, når vi kører hen over Sjælland, har turens selvudnævnte leder dikteret.Først skal vi nemlig dyste i uundværlig paratviden.På forhånd har vi hver formuleret fem spørgsmål om de berømte musikere. Et sindrigt pointsystem er blevet gennemgået, så vi sikrer, at dysten ikke kan ende uafgjort.Det er her, tvisten opstår. Heldigvis kan internettet afgøre, at deres første single var "Come On".Jeg skal her undlade at prale med, hvem der efter 75 minutters nerverystende udfordring kan kalde sig vinder at Den Store Rolling Stones Quiz. Blot vil jeg understrege, at det er afgørende, at jeg kan huske, at de i 1967 komponerede den psykedeliske sang "2.000 Light Years From Home." »Og så er færgen i havn,« konstaterer jeg, mens de fire øvrige lavmælt mumler ord som "humbug" og "begynderheld." Vi gumler sandwich og forsøger at presse fem mere end fuldvoksne herrekroppe sammen i en personbil. Ud af bilens højttalere buldrer et miks af gruppens hits fra deres 55 år lange karriere.Mens vi tilbagelægger de 100 kilometer fra Sjællands Odde til Østerbro, kommer kvinderne i spil.»Hvad hedder din foretrukne Stones-sang, og hvilken kvinde minder den dig om«. Sådan lød opfordringen fra turlederen i en af de omkring 20 forberedelsesmails, der er fløjet frem og tilbage mellem os i de seneste dage. Inden vi svarer, forsikrer vi hinanden om, at vi nu befinder os i en østrogenfri tidslomme, og at der er absolut referatforbud.Eventuelle afsløringer må ikke komme uden for bilens fem døre. Så jeg kan desværre ikke afsløre, hvilke kvinder jeg selv og mine rejsefæller forbinder med The Rolling Stones. Men titler som "(I Can ´ t Get No) Satisfaction", "Faraway Eyes" og "Angie" blev nævnt bag de mere og mere duggede bilruder.Tiden er stadig på vores side, da vi lister os gennem den københavnske myldretidstrafik.Bare ikke ret længe.For hvor h... finder vi en ledig parkeringsplads på Østerbro, når klokken nærmer sig 18? Og helst i umiddelbar nærhed af et træ eller et offentligt toilet, næsten råber vi til den stakkels og meget tålmodige chauffør, som er den eneste, der ikke har drukket to øl på turen over Sjælland.Koncerten starter klokken 20, og vi har allerede snirklet os rundt i en halv time nu. Til slut overbeviser vi hinanden om, at vi bliver nødt til at parkere en lille smule ulovligt og så deles om en eventuel bøde.Ved indgangen til koncerten forsyner vi os med ørepropper og er enige om, at vi trods alt er for gamle til at investere 400 kr. i en T-shirt med et grynet foto af Mick Jagger på. Vi maser os frem gennem menneskemylderet på den overdækkede græsplæne, hvor FC København plejer at ydmyge AGF. Det har vi glemt i dag. Omkring os breder en kendt koncertduft af øl, herresved og pot sig. Vi har været undervejs i fem timer, benene er begyndt at blive trætte, et enkelt gab høres, og vi overvejer, om vi er blevet for gamle til at stå op til klokken næsten midnat, når koncerten slutter? Er vores aldrende kroppe i virkeligheden mere til klassisk musik, intellektuelt drukket rødvin i pausen og bløde plyssæder? Men når 74-årige Keith Richards stadig kan bevæge sig, kan vi vel også holde os oprejste nogle timer endnu, bedyrer vi hinanden, mens vi tager selfies og forsøger at aktivere venepumpen, så vi ikke får hævede ben og fødder.Alle gammelmandsbetragtninger er dog væk, da lyset dæmpes og de første dunkende toner af "Sympathy For The Devil" skyder showet i gang. Mine bukseben bevæger sig på grund af lydtrykket.Det er ikke en koncert, men en halvreligiøs messe for tidløs livsglæde, da Mick, Ron, Charlie og Keith viser sig på scenen. To timers uafbrudt kavalkade af hits forvandler mig fra en moden mand til en teenager, der med kejtede hoftevrid, stampende fødder og knyttede næver skråler til mine fire medrejsende, at »de er dæleme gode i aften.« Noget mindre guddommeligt føles det, da vi et stykke på den anden side af midnat snegler os ud af København - heldigvis uden parkeringsbøde, men tilsyneladende stadig i myldretid.Den daggamle flæskestegssandwich er ikke nogen kulinarisk bedrift. Det er umuligt at sove, for min krop er stiv som en trommestik og sidemandens ånde lugter ikke af tandpasta.Men gebrækkelighederne synes små og ubetydelige, for alle 300 km hjem til Aarhus ledsages af en rytmisk stemme i mit hoved, som synger "It' Only Rock'Roll (But I Like It).".
Fem aarhusianske mænd i alderen 50 til 70 år drog til koncert med The Rolling Stones. Hjemme i Aarhus.
De sang hans navn igen og igen i Parken..Federico Santander snuppede igen en europæisk helterolle for FC København, da han pandede de danske mestre videre i Champions League-kvalifikationen.Med et kvarter igen og én mand i undertal steg den paraguayanske landsholdsangriber til vejrs på Østerbro og scorede et mål til minimum 50 mio. kr.For scoringen betød, at FCK kom foran 3-1 mod Vardar, og i slutminutterne, da makedonerne skulle satse, blev den udbygget til 4-1 af Sotiriou på straffespark.Med en samlet 4-2-sejr over de makedonske mestre er Ståle Solbakkens mandskab som minimum sikret en plads i Europas Leagues gruppespil og de i hvert fald 50 mio. kr., der følger med den.Magisk aftenDet kan dog ende med mange flere penge. FCK er kun to kampe fra en plads i Champions League, hvor de helt store stjerner og millionsummer venter.Det endte med at blive en magisk aften Parken, og det startede da også som en sådan.FC København havde efter 0-1 i Skopje brug for en scoring, og man må håbe, at alle tilhængerne var kommet i god tid til Parken.For der skulle kun gå 59 sekunder, inden et jubelbrøl fyldte luften på Østerbro.De makedonske gæster fik ikke sparket ordentligt væk efter et indlæg, og bolden landede for fødderne af Ján Gregus et par meter uden for feltet.De københavnske fans nåede ikke en gang at råbe ' skyyyyyd', inden slovakken havde trykket af, og Filip Gacevski havde ikke en chance i Vardar-målet.Som et projektil fløj kuglen i nettet, og så var det pludselig helt lige igen. Den skulle de sluge i den makedonske lejr, og der gik nogle minutter, før man for første gang hørte Vardar-tilhængerne.Vardar har aldrig været i et europæisk gruppespil og ikke vundet en europæisk udekamp siden en sejr på Cypern i Intertoto Cup'en tilbage i 2004.De skulle dog fortsat ' kun' bruge ét udebanemål for at skabe alvorlige problemer for FCK, der af samme årsag ikke blæste til vildt angreb efter den tidlige scoring.De danske mestre har fortsat problemer med at finde den vante rytme, og nyindkøbet Michael Lüftner fik sendt flere adresseløse afleveringer af sted fra de bageste rækker.Det var dog tæt på 2-0 i 17.minut, da Youssef Toutouh spillede Andrija Pavlovic fri, men serberens afslutning tog stolpen.Lidt for smartSå var Vardar anderledes effektive, da Toutouh et par minutter senere spillede lidt for smart på egen halvdel.Han mistede bolden i en dribling over for et par Vardar-spillere, og to afleveringer og en klinisk Nikolov-afslutning senere lå den inde bag Robin Olsen.Kameraerne fangede hurtigt en nedslået Toutouh, der med sin store fejl havde sat sit mandskab under gevaldigt pres. Nu skulle københavnerne score to gange.Den første scoring kom hurtigt. Michael Lütfner fik tæt under mål kun snittet et hjørnespark, men havde heldet med sig.Bolden ramte Vardars Tigran Barseghyan, og så var FCK foran 2-1 med over en time igen.I den resterende del af 1.halvleg dominerede Løverne - uden det dog udmøntede sig i åbne chancer.Vardar forskansede sig, og havde hurtigløberen Jonathan Balotelli oppe foran som en evig trussel.De imponerende ikke, de makedonske mestre, men det gjorde de danske heller ikke  ' Kom nu FCK, scor ét mål' sang tilhængere på Sektion 12 fra 2. halvlegs start, og Toutouh var ikke langt fra i 48. minut, men sparkede i sidenettet.Vardar ville ikke andet end at have tiden til at gå, men det var de til gengæld gode til.FC København havde svært ved at skabe noget i etableret spil og blev mere og mere frustrerede, som minutterne alt for hurtigt forsvandt oppe på storskærmen.55, 60, 65, 70.Alt for nemt smed Ståle Solbakkens rystede mesterhold bolden væk, og Ján Gregus tabte fatningen i 71. minut, da han nedlagde Balotelli.Det havde han også gjort i 1. halvleg, så to gule kort blev vekslet til et rødt til slovakken, der nu er blevet smidt ud tre gange i europæiske kampe på under et år.Det skete i Porto og i Sofia mod Ludogorets, og han fuldendte altså sit uheldige hattrick i København.Det lignede et farvel til drømmen om Champions League, men et kvarter før tid fik Federico Santander Parken til at eksplodere i jubel.Vilde løverPierre Bengtsson slog et millimeter præcist indlæg ind i Vardar-feltet, hvor den sydamerikanske angriber steg til vejrs og pandede FCK på 3-1.I ren begejstring smed han trøjen og var ved at kravle ud blandt de jublende københavnske fans, der lige pludselig kunne øjne et europæisk gruppespil.Vardar skulle satse, men det blev kun til et godt langskud fra Blazevski, som Robin Olsen tog sig af.FC København sloges godt støttet af de over 15.000 tilskuere i Parken som vilde løver for at holde fast i 3-1-føringen og havde endda overskud til at slå kontra med fi-re minutter igen.Indskiftede Amankwaa spillede Verbic fri, og han fremtvang et straffespark, som ligeledes indskiftede Pieros Sotiriou sikkert satte ind til 4-1.Den tog endegyldigt livet af Vardar og sørgede samtidig for, at københavnerne allerede nu har opfyldt ambitionen om et gruppespil.For 11. gang i de 12 seneste sæsoner er der europæiske kampe i Parken resten af efteråretgisle@eb.dk .FCK sloges godt støttet af de over 15.000 tilskuere i Parken som vilde løver.FCK 4 FK Vardar 1 1-0 Jan Gregus (1), 1-1 Boban Nikolov (19), 2-1 Tigran Barseghyan (26), 3-1 Federico Santander (75), 4-1 Pieros Sotiriou (88 str).DEM KAN FCK MØDEFC København er seedet i fredagens lodtrækning til playoff-runden til Champions League.Københavnerens modstandere skal findes blandt disse hold: - Slavia Prag - Hapoel Beer Sheva - Rijeka - Astana - Qarabag Agdam Den samlede vinder af de to opgør i august kvalificerer sig til Champions Leagues gruppespil.Taberen får en plads i Europa Leagues gruppespil.
De danske mestre er som minimum sikret en plads i Europa League efter en 4-1-sejr over Vardar. Santander satte denne helt afgørende scoring ind på et tidspunkt, da FCK var reduceret til ti og i store problemer.
1. Botanikkens mønstre Flora Danica på nySoveværelset må gerne være boligens rolige oase, hvor forstyrrende elementer holdes ude, og indretningen i form af vægfarver, tekstiler og møbler er så enkelt som muligt. Selv om sengelinned i dag fås i et væld af farver og mønstre, er der alligevel et eller andet særligt og æstetisk overlegent over et helt hvidt sæt tilsat en af de originale blomster fra det berømte Flora Danica-værk. Sengesættet fra svenske Södahl er skabt som et samarbejde mellem firmaets designteam under ledelse af designchef Dorthe Hillingsøe Forup.»I det store værk Flora Danica er der mere end 3.000 forskellige motiver af planter og blomster, der vokser frit i Danmark. Vi har valgt ærteblomstmotivet, som har en fin svunget stængel, smukke blade og blomster i den flotteste rød-lilla farve. Her får man et motiv, der er blødt og elegant på den kridhvide bomuldssatin,« forklarer hun om den nye kollektion, som også omfatter viskestykker.Priser fra 699,95 kr.www.soedahl.dk Foto: PR.2. Boligens frirum Den daglige luksusTendensen viser, at badeværelset - ud over køkkenet - er det rum i boligen, som vi bruger mest tid og flest penge på at indrette.Badeværelset har udviklet sig fra blot at være stedet, hvor vi hurtigt kunne bade, børste tænder osv. til et sted, hvor vi gerne tager en mental timeout fra dagens dont - med fokus på vandets evne til at få os til at slappe af. Indretningen af en wellness-zone i privaten kan gøres på mange måder, og vil man gå all-in på en eksklusiv udgave, er den tyske producent af badeværelser, Dornbracht, en oplagt inspirationskilde.Blandt deres nyheder er "Shower Solutions" med f. eks. "Sensory Sky", som er et loftsmonteret brusehoved med et såkaldt regnpanel, der kan forudprogrammeres med forskellige bruseoplevelser - fra opkvikkende til afslappende og styrkende vandstråler. Som en ekstra feature kan bruserhovedet indstilles med forskellige vandkoreografier, lyssætning og æteriske duftolier. Af andre løsninger kan man få en siddebruser med en benmassagebruser "Leg Shower", som kan løsne op for spændte muskler efter løbeturen.www.dornbracht.com.3. Showroom med mere Flere rum i rummetDesignfirmaet Normann Copenhagen er ikke bange for at overraske og udfordre den traditionelle opfattelse af, hvad et showroom er. Deres showroom på Østerbro i København er i øjeblikket omdannet til en slags labyrint, hvor man kan gå på opdagelse i møbler og interiør - opstillet på nye måder og sat sammen med nye, uventede elementer som f. eks. stole med guldtrådsvævede fugle, et spejlkabinet og en pompøs blindgyde.De kendte klassikere fra Normann Copenhagen som f. eks. stolen "Form" er opstillet i indgangspartiet som en slags møbelskov, som de besøgende skal slange sig igennem. Stolen fås i mere en 65.000 kombinationsmuligheder, hvis man skulle søge noget unikt - og en anderledes designoplevelse.»Efter vores gennemgribende ombygning i september 2016, har vi modtaget fantastisk respons fra besøgende i showroomet - både nationalt og internationalt. Vi har brugt elementer fra kunstens verden til at iscenesætte hvert enkelt design og har på den måde skabt en ny form for oplevelse i forhold til at besøge en traditionel møbel-eller designbutik. Udover at vores lyserøde "The Gallery" i underetagen er blevet en kæmpe Instagram-succes, har flere fremtidsforskere fremhævet vores showroom som case til fremtidens kundeoplevelser i fysiske butikker. Det understreger vores mål om at skabe et showroom på et internationalt niveau, som ligeså godt kunne ligge i New York eller Japan som på Østerbro,« siger Poul Madsen, direktør og ejer.www.normann-copenhagen.com.4. Inspireret af tid Dansk bud i MilanoHvert år i april, hvor verdens største møbel-og designmesse, Salone del Mobile bliver afholdt, drager en delegation af danske designere og kunsthåndværkere til Milano, som i en uges tid står på den anden ende for at vise alt, hvad der rører sig inden for designverdenen. Det danske bidrag under navnet Mindcraft17 er foranlediget af Statens Kunstfonds Projektstøtteudvalg for Kunsthåndværk og Design, og som kurator i år han man valgt den karismatiske designer Henrik Vibskov. Han har selv deltaget med projekter på udstillingen gennem årene, så det er en erfaren herre, der har samlet trådene.Nøgleordet for temaet er tid: »Tiden er meget nærværende på udstillingsstedet.Det fremstår som en smuk, hengemt tidslomme i en hektisk by, og samtidig mærker man stedets rytme og atmosfære, som ændrer sig i takt med dagens lys. Ud over det er tid noget, vi afstemmer vores hverdag og verden efter på mange planer.Fra de mikroskopiske og små håndgribelige ting til den store uforståelige uendelighed - så der er nok at tage fat i for deltagerne.Nogle af dem forholder sig til temaet gennem den måde, hvormed et materiale patineres og skifter farve over tid,« forklarer han om udstillingen fra den 4.-9. april i San Simpliciano-klosteret, som netop sætter tid i perspektiv.www.mindcraftexhibition.com.bolig@jp.dk Fakta: UGENS CITATVi er glade for, at det trods turbulente udsigter i starten af året samt overraskende politiske begivenheder i både EU og USA er lykkedes os at få et fint afkast på næsten 2,4 mia.kr. af vores investeringer og et tilfredsstillende årsresultat.Jesper Nygård, adm. direktør i Realdania.

En kold vinterdag i 2016 greb 26-årige Nilus Dahlerup fat om sin far, løftede ham op med sine stærke arme og dansede leende rundt med ham på brostenene neden for sin tomme lejlighed på Nørrebro.Kort tid forinden havde faren hjulpet ham med at flytte hans ting ud lejligheden. Næste morgen gik sønnens fly til Californien, hvor han skulle på udveksling, og derfor stod de der på brostenene og krammede hinanden farvel.Faren tvivlede ikke på, at han ville se sin søn igen. Han levede et liv med 120 kilometer i timen, havde planer om at blive selvstændig psykolog med egen praksis, tjene mange penge og blive så rig, at han havde frihed til at gøre, hvad han ville.Men den eftermiddag i januar tog Nilus Dahlerup den sidste afsked med sin far.Nilus Dahlerup var enebarn og voksede op i Kartoffelrækkerne på Østerbro i København med sine forældre, der er musiklærere. Som lille lavede han ballade, havde rig fantasi og var doven i skolen. Men som teenager blev han ekstremt målrettet.Da han var 13 år, begyndte han at skrive dagbog, digte og sine tanker ned i kinabøger.Kinabøgerne blev senere skiftet ud med mobilen, hvor han tastede alle sine tanker ned. Da han var død, lå der hundredvis af hans egne, filosofiske noter gemt på smartphonen.Nilus Dahlerup var ekstraordinært interesseret i andre mennesker og deres måder at se den verden, han selv ihærdigt forsøgte at forstå.»Hvordan går det, hvad tænker du om det her, har du det også sådan, at...?« spurgte han og lyttede så intenst og nysgerrigt efter svarene, at flere i dag fortæller, at han var en helt særlig samtalepartner for dem.I gymnasiet var det ham, der fandt på at etablere ' The circle of trust' - en lille kreds af venner, der kunne og turde tale åbent om alting. Han vakte tillid hos de fleste. Det fik vennerne at forstå, når han sad med dem på en shawarma-bar og pludselig henvendte sig til et af de andre borde, hvorefter han snart var kommet ind under huden på hele selskabet.Det var oplagt, at han i 2011 begyndte at læse psykologi på Københavns Universitet.Allerede efter et år på studiet fandt han på sit eget begreb - ' den bioleksikale fejlslutning'. Det var ikke ligefrem efter bogen at finde på sine egne begreber ud fra en kritik af teoretikerne på andet semester, men ikke desto mindre fik han 12 for opgaven. På sin kandidat blev han underviser i udviklingspsykologi, og han blev også kendt på fakultetet for sine digte i studenterbladet, Input.Slappede aldrig afHeller ikke i Nilus Dahlerups tilfælde faldt æblet langt fra stammen. Som sine forældre var han også engageret i musik. Han gik et år på musikefterskolen Sejergårdsskolen på Vestsjælland, fordybede sig i musik efter studentereksamen på MGK og underviste børn i guitar.I en årrække spillede han også bas og sang i bandet On the Quiet. Bandmedlemmerne holdt til i hans fars øvelokale i en kælder på Nørrebro.Her blev der brugt mange timer på at drikke Nescafé af plastikkrus og diskutere musiske referencer til kompositionerne i deres musik.Ud over musikken var han blandt andet frivillig i en terapigruppe, spillede basketball, havde studiejob, var med i introudvalget på universitetet, tog billeder og skrev til studenterbladet. Hver sommer arrangerede han også en teaterkoncert på et fritidshjem på Nørrebro.Vennerne blev forpustede af at se ham fare af sted fra det ene til det andet. Men når nogen fandt på at anfægte, at han havde for meget at se til, faldt hans svar prompte: »Jeg kan godt lidt at have mange forskellige kasketter på.«.Sidste rejseFor mange var Nilus Dahlerup billedet på en succesfuld, ung mand, der havde en lykkelig fremtid foran sig.Men i efteråret 2015 begyndte han at få angstanfald og blive uligevægtig. Trods tankemylderet kom han altid ind ad døren med sit sædvanlige, store smil på læben, og det var derfor kun et fåtal, der lagde mærke til, at han ændrede adfærd.Inden han tog på udveksling, forsikrede han alle om, at det blev godt for ham at komme lidt væk og opleve noget nyt. I USA nåede Nilus Dahlerup da også at optræde med sin musik og finde andre at studere, svømme, spille basketball og musik med.Men fem uger efter, han var ankommet, begik han selvmord. Han efterlod ikke noget afskedsbrev, og derfor er der ingen, der helt ved, hvorfor han opgav håbet.Ved hans begravelse stod det klart, at han havde engageret sig i mange ting med mennesker i sit unge liv. 600 mødte op i Grundtvigskirken for at tage en sidste afsked med ham.lafw@information.dk Fakta: Nilus Weidick DahlerupFødt den 6. juli 1989 på Østerbro Studerede Psykologi på Københavns Universitet Død 1. februar 2016, Santa Cruz, Californien Privatfoto Portrættet er skrevet på basis af samtaler med de pårørende.Skriv til: modernetider@information.dk.
Nilus Dahlerup var udadvendt, spillede musik og basket og var præmiestuderende på psykologi. Som 26-årig rejste han til Californien f or at læse. Fem uger efter tog han sit eget liv.
Rigtige storbymænd retter ind. Vi spytter svinekoteletten ud, starter elcyklen, klapper hælene sammen og tilpasser os den moderne feminine storby. Det manglede da bare.Fremtiden er dialogbaseret, fleksibel, bæredygtig, mangfoldig og hamrende økologisk. Og når der lige om lidt er kommunalvalg, er vi mænd da parat til igen at fornægte vores maskuline instinkter og hang til store biler, brune værtshuse, bøvede tilråb og klippefaste strukturer - naturligvis.I denne uge spurgte jeg en borgerlig spidskandidat til Borgerrepræsentationen i København om, hvad der er det vigtigste tema i valgkampen. Hvad diskuterer de? Hvad bliver der spurgt til på valgmøderne? Det handler rigtig, rigtig meget om økologi, bæredygtighed, miljø og den slags, svarede han lidt træt i stemmen.København har altid været en rød by.Højrød endda. Den har haft socialdemokratisk overborgmester i mere end 100 år, og en stærk socialistisk og til tider anarkistisk fløj har sat et stærkt præg på rådhuset. I dag er de røde blevet grønne, socialismen er gået af mode, og der tegner sig ligefrem et såkaldt grønt flertal på Københavns Rådhus efter valget bestående af de Radikale, SF, Enhedslisten og Alternativet. En grøn bølge har vokset sig til en tsunami i landets hovedstad, fordi den forener interesser, som tidligere var uforenelige.Et nyt broderskabDen grønne bevægelse dækker over en ualmindelig stærk alliance mellem dem, der gerne vil redde verden og dem, der gerne vil redde sig selv. Mellem dem, der vil revolutionere verden med nulvækst og »ned med kapitalen«, og dem, der vil meditere sig til balance i deres eget liv.Storbyens alliance er et helt nyt bæredygtigt broderskab mellem dem, der hver morgen vågner og tænker på ozonlaget og ved, hvor mange ppm, der udledes fra H. C.Andersens Boulevard, og dem, der ikke vil have tårne, der skygger over Weberparken på Islands Brygge (opkaldt efter stedets foretrukne grillmærke på de lune sommeraftener), og som drømmer om et mere simpelt liv i pagt med frøer og tudser, speltboller og økologiske grøntsager, når de kommer trætte hjem fra reklamebureauet. Mellem grønne kollektivister og grønne individualister.Når livsstilsøkologerne i deres store lejligheder på Østerbro finder sammen med de militante røde, som er blevet militante grønne i verdens tjeneste, så står de stærkt. I København vinder de moderne. For folk, der stadig kan huske de gamle segmenter, som i 2000erne placerede os i faste kasser, så er det de moderne fællesskabsorienterede, som har allieret sig med de moderne individorienterede i en fælles vision for fremtiden.Men hvad så med alle os mere traditionelt orienterede mænd? Vi har for længst vænnet os til, at det er os, man gør grin med i TV-reklamer, og at der ikke findes en afdeling for grå sokker, for hvide skjorter eller for bukser i bredriflet fløjl og hængerøv, når vi bevæger os ind i et stormagasin. Inden vi overhovedet begynder at overveje at ekvipere os, skal man tage stilling til, om det skal være Hugo Boss, Marc O'Polo, Eton, Nike eller noget helt femte. Og selvfølgelig kan vi det, hvis det er sådan, systemet fungerer.Ellers kan vi heldigvis bare tage rulletrappen ned igen og komme igen en anden dag.Hvad med os?Vi har også for længst med et smil accepteret, at vi skal en tur omkring pølsevognen på vej hjem, når vi har inviteret på restaurant i den klasse, hvor tallerkenernes størrelse er omvendt proportionalt med portionerne.Vi har helt uden brok indstillet os på, at vi skal dufte godt, prioritere frisuren og den veltrimmede figur. Og vi ved da godt, at vi ikke må klappe pigerne - undskyld, kvinderne - bagi eller pifte efter dem på gaderne. Vi lægger hjertensgerne en dæmper på vores alt for store dominerende og helt umoderne maskuline egoer, for vi skal jo være her alle sammen. Og i den moderne bæredygtige storby er der ikke plads til grovheder i kæften.Vi mænd er for længst blevet dresseret ind i det, som nogle fremtidsforskere har døbt »Girlville«. Fremtidens storby tilhører nemlig kvinderne og de kvindelige værdier.Det er byen, hvor alle de job, som mænd er gode til på værfterne og fabrikkerne, på lagrene og byggepladserne, er overtaget af robotter, mens de kvalifikationer, som alle efterspørger, handler om forståelse af mennesker, kommunikation, psykologi, relationer, netværk og processer.Derfor er der et fint match mellem valgkampens dominerende temaer og fremtidens by. Men hvad sker der, hvis man kigger de økologiske og både dygtige og bæredygtige kvindelige spidskandidater fra SF, Enhedslisten og de Radikale ind i øjnene og siger, at man bare gerne vil have et sted at parkere sin grotesk store dieselbil, at ens maskuline urhjerne ganske enkelt ikke er indrettet til at sortere affald og skille remouladetuben ad i metal og hård plast, at man hellere vil have en ishockeyhal end et nyt kunstmuseum omkranset af uendelige øer af cafeborde i klassisk design, at man bedre kunne tænke sig en håndbajer end en juice med gulerod og ingefær, at fodbold bliver lidt bedre, når man skubber lidt til hinanden på tilskuerpladserne, og at trafiklarmen på Rådhuspladsen er det, der får en til at føle sig i live? Er der plads til os umoderne mænd fra den gamle verden, som aldrig kom med på den metroseksuelle bølge, Welling, Hedeager Olsen og Nyegaard? Når I nu har vundet valget sammen med Alternativet, og der skal etableres vild natur og plantes frugttræer alle de steder, hvor asfalt ikke er strengt nødvendigt, bliver der så også plads til os simple urmænd, som hverken tror på, at vi kan redde verden eller redde os selv? Bent Winther er samfundsredaktør på Berlingske.Når livsstilsøkologerne i deres store lejligheder på Østerbro finder sammen med de militante røde, som er blevet militante grønne i verdens tjeneste, så står de stærkt.
Ugens debat.
Så kom papirtrusserne. Minitrusser af papir, eller rettere cellulosefilt, er blevet en kolossal salgssucces i denne sommer. De kom først i afdelingen for toiletartikler og føres nu både der og i afdelingen for dameundertøj.Ideen er oplagt, ikke mindst til feriebrug: Man køber seks par trusser i patronhylster af cellofan, bruger et par om dagen og smider dem væk om aftenen.Ingen vask, ingen opbevaring af snavsetøj. Seks par koster 3,75 kr.«. Denne lille hilsen fra 1960' ernes brug-og-smid-væk-samfund kan man læse i Magasins personaleblad, Bikuben, fra 6. august 1968. Bare et lille eksempel på, hvad man kan finde i de mange blade, hæfter, annoncer og kataloger, der sammen med mange andre effekter, tøj og porcelæn, malerier, legetøj, porcelænsplatter og skilte, befinder sig i det lille Magasin Du Nord Museum, der ligger bag det gamle stormagasin i Vingårdstræde 6. I det samme gamle hus, hvor restauranten Kong Hans ligger i kælderen.Det kan godt være lidt af en stor mundfuld for mange inkarnerede københavnere at sluge, at så københavnsk og traditionsrig en virksomhed som Magasin faktisk ikke oprindelig er et københavnsk foretagende.Stifterne, de to jyske købmænd Theodor Wessel og Emil Vett, grundlagde De Forenede Hvidevareforretninger i 1868.Først efter at have etableret sig med stormagasinet i Aarhus og senere i Aalborg åbnede de en filial i København.Efter en kort tid på Strøget etablerede de sig på Kongens Nytorv i bygningen, hvor det fornemme Hotel Du Nord hidtil havde ligget.De begyndte med at leje sig ind underetagen og etablerede sig op gennem 1870' erne på de øvre etager. I 1891 byggede Wessel og Vett en helt ny bygning til det, der indtil midt i 1950' erne hed Magasin du Nord.Det var størrelsenDirektøren for det lille museum er historikeren Trine Halle. Ud over den daglige drift af museet er hun i gang med at etablere et egentligt arkiv med de mange dokumenter, tryksager og fotos, der har hobet sig op igennem de mange år med handel på matriklen, og når Magasin til næste år kan holde sit 150-års jubilæum, udkommer en bog om stormagasinets historie, som Trine Halle er medforfatter på.Dengang Magasin åbnede på Kongens Nytorv, hvad var det så, københavnerne fik, som de ikke havde haft før? »Det var størrelsen, mængden og volumen.Det tog virkelig københavnerne med storm dengang. Indtil da havde en butik i København jo været en lille enhed, hvor kunden blev mødt af en disk med en ekspedient, der spurgte: Hvad skulle det være, frue? - og så hentede han eller hun det, kunden bad om. I Magasin var det helt anderledes. For det første er selve bygningen enorm. Dengang kom man ind fra Kongens Nytorv i en kæmpehal, hvor lyset væltede ned fra ovenlysvinduer, og der var frit udsyn til alle gallerierne med varer opefter.Man kunne gå lige ind fra gaden og bevæge sig rundt blandt varerne, røre ved dem, lugte, smage. Og så var der elevatorer og senere rullende trapper. Man kunne bare gå igen uden at være forpligtet til at købe noget. Fidusen fra Magasins side var, at de fleste var blevet fristet af noget undervejs. Så det kunne godt være, de kom én gang til. Først tredje gang købte de så måske den stol, det slips, den bog, eller hvad det nu var, de havde set sig varme på. Det er jo den samme mekanisme i dag. Men i slutningen af 1800-tallet har et besøg i Magasin været en overvældende oplevelse for de fleste«. Var det ikke kun de fine folk fra borgerskabet, der kom der? »Nej, det var en meget bredere kreds.Det københavnske borgerskab var for det første ikke stort nok til, at de kunne have det for sig selv. Men Magasin kørte også med rimelig lave priser. De bedste varer til den bedste pris, sagde de. Fonnesbech var det dyreste stormagasin i København. Crome og Goldsmith, der kom til senere, var, ligesom Daells Varehus, billigere. De satsede også meget på postordre. Det har Magasin aldrig gjort.Jeg har ikke hørt om, at man blev afvist i døren, hvis man mødte op i arbejdstøj.Men det er slet ikke sikkert, man kom i Magasin, hvis man ikke havde råd. Jeg har talt med folk, der i dag er omkring 70 år gamle. De fortæller, at en tur til Magasin var en årlig begivenhed, som man klædte sig pænt på for at deltage i.Efter Anden Verdenskrig, har jeg hørt, kunne personalet sagtens finde på at springe kontantkunderne over og i stedet henvende sig til kontokunderne.De, der havde konto, var finere«.Lille tidskapselI mange år havde Magasin sine egne fabrikker på Amager og Østerbro. Her fremstillede man møbler, men også ' hvidevarer', altså lagener, duge, håndklæder, der blev solgt under Magasins eget varemærke. Den sidste Magasinfabrik, der lå i Landskronagade på Østerbro, lukkede i midten af 1950' erne.Magasin Du Nord Museum er et lille museum. Det er ikke de store redegørelser og problemstillinger, man bliver præsenteret for. Men museumsgæsten får et lille kik ind i en lille del af en del af Københavns historie i samlingen, der består af genstande, som mere eller mindre tilfældigt er blevet gemt af personalet gennem tiderne.»Man kan ikke kalde Magasin Du Nord Museum et autoriseret historisk museum«, vedkender Trine Halle: »Museet er ikke kurateret af professionelle museumsfolk. Men alle, der kommer herind, oplever det som en positiv tur i en lille tidskapsel. Her jo fri entré, og vores rundvisninger er gratis.Det er et ekstra tilbud om at få et kik ind i en særlig københavner-og danmarkshistorie set fra stormagasinets perspektiv.Det er modehistorie, erhvervshistorie, forbrugerhistorie, byhistorie. En hurtig lille lærerig oplevelse. Nu man alligevel er en tur i byen«. Fra manuskriptet til Magasin interne radioavis 31. oktober, 1944: »I morgen skal der være mørklagt fra klokken 16.45. Husk at komme tidligt på torsdag, hvis De er interesseret i Kunstforeningens lodtrækning, som finder sted klokken 8.30 i Hovedhallen«. Keep Copenhagen Weird Magasin Du Nord Museum, Vingårdstræde 6.WWW magasinmuseum.dk Trine Halle fortæller om ' Eventyrfabrikken - Historien om Magasin du Nord' på festivalen Historiske Dage i Øksnehallen lørdag 25. marts kl. 15.40.WWW historiske-dage.dk.henrik.vesterberg@pol.dk 
KØBENHAVNERIET I MAGASIN DU NORD MUSEUM Da to jyske købmænd åbnede Magasin for 149 år siden, tog det byens borgere med storm. Man klædte sig pænt på før et besøg, og de, der havde konto, kom først i køen. Det lille stykke københavnshistorie kan opleves på museum.
Pia Kjærsgaard har ofte skældt ud på en ' elite' i Danmark, som hun aldrig har beskrevet særligt præcist.Man kan møde den på Østerbro i København, har hun sagt. Den har noget med Danmarks Radio, Politiken eller Dansk Industri at gøre. Den omfatter statskundskaberne og økonomerne i Djøf, kulturparnasset, dem »på cafeerne i designertøj og designerbriller« og »de fleste journalister«. Og selvfølgelig Venstres gamle formand Uffe Ellemann-Jensen.Går man hendes løse liste med elitekriterier igennem, er der ikke nogen vej uden om at erkende, at jeg kan sætte en del flueben. Jeg bor på Østerbro, er uddannet fra statskundskab og arbejder som journalist på Politiken. Det er hermed nævnt som en serviceoplysning. Jeg må være kernemedlem af Pia Kjærsgaards elite.Jeg kan finde knap 300 artikler i artikeldatabasen Infomedia, som jeg i årenes løb har skrevet om Pia Kjærsgaard for forskellige medier. Artikler om hendes udlændingestramninger og finanslove og meget andet.Nu sidder vi ved sofabordet på hendes store formandskontor på det Christiansborg Slot, hvor hun i 33 år har haft sin faste gang. Vi skal snakke om, hvem ' eliten' i Danmark er.Hvem af os to har haft mest indflydelse på, hvad der er blevet diskuteret i Danmark i de sidste 20 år? »Jeg har da haft stor indflydelse. Og jeg er en del af eliten. Det har jeg aldrig nogensinde undsagt. Men jeg er ikke elitær.Og det er dér, jeg synes, den store forskel er. Fordi én ting er, at man siger eliten, men så kommer det elitære ind i det, som er en hovskisnovski-facon at være på. Jeg kan ikke undslå mig. Jeg bor i Gentofte.Jeg er Folketingets formand. Jeg har absolut et godt vederlag, jeg har gode vilkår.Men jeg er jo altså også folkevalgt. Derfor har jeg selvfølgelig en stor indflydelse«, siger Pia Kjærsgaard.Så kommer der igen et ' men'.»Jeg er jo så ikke kommet sovende til noget af det, heller ikke i mit tidligere liv.Jeg har aldrig fået noget forærende, men jeg synes, der er forskel. Det er jo en kendt sag - I kender selv jeres læsere for nu at tage Politiken - at det nok ikke så meget er arbejdsmand Hansen, der køber Politiken.Og slet ikke i provinsen. Det er også der, jeg synes, der er en stor forskel. På de store københavnske dagblade. De bliver ikke solgt i provinsen. Altså det er jo i sig selv underligt, fordi de er landsdækkende, men de bliver ikke rigtig solgt. Når jeg er på Samsø, skal jeg lede efter sådan nogle aviser«. Hvordan er det, at de her personer og institutioner er en elite? »Det var virkelig grotesk, hvad der skete efter sidste valg, fordi man gjorde det fra Danmarks Radio, man gjorde det fra de store københavnske medier, at man sendte virkelig folk til Sønderjylland for at glo på folk derovre, som om de var aber i et bur, fordi de havde stemt på Dansk Folkeparti.' Hvordan kunne det være? Hvordan kunne I gøre det?' Altså fuldstændig målløse som faldet ned fra himlen, ikke?«, siger Pia Kjærsgaard.Forhindrer den her elite, som du ser, Dansk Folkeparti i at komme til orde eller undertrykker jeres synspunkter? »Ja, det mener jeg helt klart, at den forsøger.Ved en facon som gør, at folk nogle gange kan blive lidt forskrækkede. Det ved jeg helt nøjagtig fra mange af vores medlemmer, som siger: Bliver vi nu slæbt igennem den der mediemaskine, hvor vi måske bliver spurgt om nogle ting, vi ikke har forstand på, og bliver gjort til grin?«, siger Pia Kjærsgaard og nævner som eksempel en episode med »søde Pernille Bendixen« og bruttonationalproduktet.I 2015 skulle den nyvalgte DF-ordfører i Radio24syv svare på, hvor pengene til øget hjælp i flygtninges nærområder skulle komme fra, når nu ulandsbistanden skulle sættes ned. Hun svarede, at så kunne man vel finde pengene ved at skære ned på bruttonationalproduktet. Det giver ingen mening, og journalisten spurgte, om hun vidste, hvad bruttonationalproduktet er.Pia Kjærsgaard mener, hun blev trynet med de gentagede spørgsmål.»Radio24syv er også indimellem en del af eliten, synes jeg. Og i hvert fald også en radio, som ville have svært ved at slå igennem i provinsen«.Vil det sige, at hvis man stiller vidensspørgsmål eller kritiske spørgsmål, så er man en del af eliten? »Nej, jeg synes... jeg elsker kritiske spørgsmål. Sådan skal pressen være. Absolut.Faktisk endnu mere end den er i dag. Gode kritiske spørgsmål absolut.Men man skal bare ikke nedgøre folk, og det er nok det, mange føler. Og jeg siger ikke alle, vel, men der er en tendens«, siger Pia Kjærsgaard.Er det ikke en ret absurd påstand at sige, at der er en elite, der vil lukke munden på én, når man sidder her i det her kontor? »Jo, men det er også det, jeg siger. De forsøger, men det lykkes jo ikke. Altså, eliten kan være mange ting. Det er netop folk som mig og dig og andre, og derfor behøver man jo ikke være nedgørende eller se ned på folk, der lever livet på en anden måde, eller har det anderledes«, siger hun.Hvem gør det? »Arj, men jeg synes, at mange gange kan tonen - det berygtede udtryk i dansk politik - være lidt hård. Og når man siger eliten, så må jeg så sige, at eliten stadigvæk har meget imod, hvis vi nu kunne komme tilbage til det at flytte ud til provinsen, som der kunne være enormt behov for, at de store statsinstitutioner gør.Nej, for man befinder sig supergodt på Østerbro og omegn, ikke?«. Er du ikke lidt følsom over for tonen af én at være, som siger til folk, der bor på Østerbro, at de er en arrogant elite? »Absolut. Jeg siger det jo og mener det, og så kan de mene noget andet om mig.Og det er i orden, for det er ytringsfriheden.Der har vi jo lov. Det er også derfor, at jeg siger min mening om det her. Det er også derfor, du spørger mig. Selvfølgelig gør jeg da det«, siger Pia Kjærsgaard.Slagsmål om udflytningRegeringen er i gang med en udflytning af statslige arbejdspladser fra hovedstaden til provinsen. For et årti siden var det imidlertid netop Pia Kjærsgaards DF og VK-regeringen med den daværende indenrigsminister, Lars Løkke Rasmussen, i front, der centraliserede Danmark med en kommunalreform, som samlede rådhuse og sygehuse i de større byer.Hvis du føler, at provinsen er blevet overset, kunne du så ikke pege på dig selv? »Jo, helt klart. Og det skal man også gøre.Helt bestemt. Og jeg vil ikke afvise, at det skal kigges efter i sømmene. Det har der også været meget tale om, og det glæder mig faktisk meget. Når det er sagt, ændrer det ikke ved, at vi fortsat - hver evig eneste gang der er tale om udflytning - har nogle kæmpe slagsmål. Igen, tag bare Danmarks Radio, hvor der var nogle medarbejdere, der skulle flytte til Aarhus. Aarhus? Hold nu op«. Der var også en del slagsmål, da I tvang kommunerne sammen og flyttede borgmesterkontorer ind til større byer. Der gjorde I det alligevel? »Ja, men det behøver ikke at være 100 procent korrekt, alt, hvad man gør i politik.Og som jeg siger, så kan der ved en efterrationalisering absolut være mulighed for at kigge det efter i sømmene. Det synes jeg også, der skal være, og det tror jeg også bliver gjort«, siger hun.Mange definerer en elite ud fra, hvilke økonomiske ressourcer man har, og hvilken politisk adgang man har. Hvorfor definerer du ikke Gentofte, hvor du selv bor, som arnestedet for eliten i stedet for Østerbro? »Det er det da også. Er du da sindssyg.Det er da en ghetto. Helt sikkert. Det har jeg aldrig lagt skjul på. Aldrig nogensinde.Gentofte er et helt specielt område, hvor folk er meget beskyttede. Absolut.Sådan er det. Du kan også tage en del af Nordsjælland. Absolut«. Du retter ikke så meget af din elitekritik mod dem, der har mange ressourcer og laver politik, der øger uligheden? »Synes du ikke? Er det ikke det, jeg gør nu?«. De partier, der gennemfører reformer, der øger uligheden, er jo for eksempel Venstre og Konservative og Liberal Alliance? »Nå ja, men det går jo meget godt med Dansk Folkeparti og Socialdemokratiet.Også i visse tilfælde med Socialistisk Folkeparti«, siger Pia Kjærsgaard.Er det et skel mellem elite og antielite af en anden type, der går gennem Folketinget? »Jeg tror, vi er ved at bryde det op, og det synes jeg er rigtigt godt. At vi ikke ud fra et politisk synspunkt tilgodeser en kerne af vælgere. At vi prøver at dække bredt«, siger hun.Hvem er folket?Men hvor bredt er det? Når Pia Kjærsgaard taler om ' folket', kan man let få indtryk af, at hun ikke omfatter alle i Danmark, siger jeg til hende. Det afviser hun.Men igen kommer der hurtigt et ' men'.»Folket er os allesammen, men når man siger folket, så tænker man nok meget på dem, der føler, at folket ikke bliver hørt, ikke? Det hører man tit. Der tror jeg, man tænker meget på lavtlønsarbejderen eller mellemklassearbejderen, der føler, at de bliver tromlet lige lovlig meget. Ikke rigtig bliver hørt. I EU-spørgsmål. I udlændingespørgsmål.I tryghedsspørgsmål omkring velfærdssysstemet. Når man ved en folkeafstemning stemmer én ting, der går imod eliten, og får at vide, at man har stemt forkert, så føler man sig virkelig trådt på«, siger Pia Kjærsgaard.Det er ifølge Pia Kjærsgaard ' EU-eliten', der ' træder'.Der er jo et stort flertal af danskerne, der ønsker at være medlem af EU, så EU er vel ikke på den måde et eliteprojekt? »Arh, altså. Jo, jo. Men til gengæld har vi jo set ved folkeafstemninger, at der er mange ting, som danskerne gerne vil have ændret. Og der oplever vi jo, at så skælder folk ud og siger, vi har stemt forkert.Du har ret i, at folk gerne vil være med i EU, det vil jeg faktisk også gerne, men jeg billiger ikke den måde, det kører på«, siger hun.Men du anerkender, at der står to næsten lige store grupper af folket på begge sider af afstemningerne? Det er ikke bare eliten mod folket? »Nej, men jeg vil stadig sige, at det er op ad bakke for modstanderne. Det kan jeg tale med om. For jeg har været en stor del af det hver evig eneste gang. Der bliver man virkelig hetzet og set ned på, hvis man mener noget andet end det, som flertallet af politikerne har anbefalet. Og man får at vide, at man har stemt forkert«. Når jeg spørger, hvem folket er, så er det, fordi du nogle gange lyder, som om der er en elite, som er i modstrid til folket, og at folket ikke er alle? »Jeg tror bare, at eliten er i kontrast til en stor del af folket. Og der tror jeg en gang imellem, at eliten har svært ved at forstå det, fordi man sidder i sin egen beskyttede boble. Man har sin løn og et godt arbejde - måske som kulturpersonlighed - hvor man bliver anerkendt, måske som en god journalist, hvor man bliver anerkendt, man bor det rigtige sted«. Men du er enig i, at folket er os allesammen - også højtuddannede? »Selvfølgelig. Det er igen en generalisering.Man behøver ikke være et dumt svin, fordi man er højtuddannet, vel? Det behøver man jo ikke nødvendigvis at være«, siger Pia Kjærsgaard med et skævt smil.Men er man det typisk? »Nej, nej«, siger hun med en hjertelig latter.Valgt til at sige sin meningDefinerer du ikke ikke bare dem, der støtter dig, som mere folkelige? »Nej, for jeg tror, at vi heldigvis er så bredt repræsenteret, så vi bestemt også har en del af dem, du omtaler. Derfor er jeg meget opmærksom på, at man ikke skal generalisere. Men jeg byder debatten velkommen, fordi jeg synes, den er nødvendig for at forstå hinanden i det her lille land. Vi er jo ikke i USA, hvor Trump kommer ud ' in the middle of nowhere', og de hylder ham, og så til Washington, hvor de hader ham. Sådan er det jo ikke..sådan bør det ikke være i Danmark, men vi har lidt tendensen«, siger Kjærsgaard.Er du ikke selv med til at skabe politikerlede, når du kalder dine politiske modstandere en elite, og antyder, at de handler imod folket? »Nej, det mener jeg overhovedet ikke.Dels fordi jeg jo stadigvæk er valgt som politiker. Valgt til at sige min mening. Det forventer folk. Det har jeg både ret og pligt til. Det er jo heldigvis også det, jeg hører rundtomkring. Hvor folk og - det må jeg lade - både kommentatorer og journalister begynder at få lidt mere respekt for politikere, der siger, hvad der sådan lige falder dem ind. I stedet for at man er så veltilrettelagt«, siger hun.Hvordan kan man få mere af det? »At sige til politikerne, når de kommer herind, at de bare skal være sig selv. Det skal man gøre i alle landene. Selvfølgelig kan man lære nogle ting, det skal man ikke frasige sig, men det er utroligt vigtigt, at der ikke er alt for mange politikerkurser, man går på. Jeg har aldrig været på et eneste. Det er sådan set gået meget godt«.jesper.thobo-carlsen@pol.dk Fakta: SERIE Den forbandede eliteVerden over er der mange elitekritikere, men de er uenige om, hvorvidt problemet er politikerne, de rigeste, EU's topfolk, højtuddannede, storbyboere, kunstnere eller journalister.I denne serie spørger Politiken rundt i Danmark og i udlandet, om der er eliter i vores samfund, som har fået for meget magt eller har svigtet deres ansvar. Eller om ' elite' er blevet et skældsord, som nogle bruger om folk, de bare er uenige med, for selv at fremstå som repræsentanter for ' folket'.ELITOMETERPia KjærsgaardPolitiken har bedt deltagerne i eliteserien placere sig selv i forhold til, hvad de ser som ' eliten'.Skalaen går fra 0 til 10.Folketingets formand, Pia Kjærsgaard, fra Dansk Folkeparti giver sig selv et 8-tal.Hun forklarer: »Jeg tilhører eliten med god økonomi, bor i Gentofte og har en høj arbejdsmæssig status.Men selv om jeg placerer mig selv højt på et elitebarometer, er jeg ikke elitær. Jeg taler et sprog, folk kan forstå. Og jeg er ikke Djøf'er!«.
ELITE INTERVIEW Der er en københavnsk medieelite, som glor på Dansk Folkepartis vælgere som »aber i et bur« og forsøger at undertrykke partiet, hævder Pia Kjærsgaard i en ny serie om elitekritikken.
Lidt nord for København er der lige så stille sket, hvad man måske kan kalde et under.Et fællesskab, som langsomt var ved at uddø, har fået nyt liv.Kommer man forbi en tidlig morgen, kan man opleve det ved selvsyn, når der er andagt i kirken. Her kan man møde søstre, som har boet her hele deres liv, og andre, som er flyttet til for at blive en del af det nye fællesskab.Sankt Lukas Stiftelsens historie går tilbage til 1886, hvor adelsfrøkenen Isabelle Brockenhuus-Lövenhielm drev socialt arbejde på Nørrebro i København, som siden blev til et diakonissehus med adresse på Bernstorffsvej i Hellerup.Der blev samlet ind til byggeriet, og man opførte et stort diakonissehus.Grunden er syv tønder land med parklignende haver med gamle træer, og så er der ejendommene. 35.000 kvadratmeter råder søstrene over.De første årtier af det forrige århundrede blev der flere og flere søstre, og antallet toppede i 1945 med over 300.Søstrene trådte typisk ind som unge til et liv i ordensdragt, fælles økonomi og fællesskab om bøn og arbejde. År for år kom der færre nye til fællesskabet.I 1988 var de 125 søstre, og i dag er de blot 15.Spørgsmålet om stiftelsens fremtid er blevet drøftet gennem en årrække i de statelige stuer på Bernstorffsvej, og for et år siden begyndte et nyt liv i det gamle hus: Lukas Fællesskabet. Det er et leve-og bofællesskab, som skal sikre, at der også i fremtiden kan være et diakonalt livs-og opgavefællesskab på adressen og et aktivt liv i den kirke, som Sankt Lukas Søstrene engang mere end fyldte.Da Søren Bønløkke tiltrådte som direktør for tre år siden, var etableringen af det nye fællesskab en opgave med høj prioritet. Et år inde i det nye fællesskabs liv er han glad og fortrøstningsfuld, for det er lykkedes at få mennesker i forskellige livsfaser til at flytte ind. 41 er kommet til, og alle boliger er dermed optaget, og lige så mange ansøgere og interesserede er blevet afvist.Stiftelsen har til huse på et af landets mest eksklusive og attraktive postnumre, men ønsket om at bo godt her er ikke nok til at blive en del af fællesskabet. Han siger: " For at bo her skal man kunne se sig selv som en del af stedets værdier og kristne grundlag, og man forpligtiger sig desuden på at tage del i fællesskabet ved at lave frivillige opgaver og slutte op om kirke-og gudstjenestelivet." Den historie, som har været i diakonissehuset de første 100 år, skal væves ind i det ny fællesskab. Det er de gamle søstres arv. Visionen er, at det, som de gamle søstre bærer med sig, skal være kernen i Lukas Fællesskabet.Søster Martha: Det var noget, jeg ikke kunne sige nej tilSøster Martha undskylder, at hun ikke kan navnene på alle de nye medlemmer af Lukas Fællesskabet.Hun beder dagligt for sine medsøstre og ville også gerne bede for de nye med navns nævnelse. Den daglige forbøn for fællesskabet og kristendommen i Danmark er en naturlig og central del af hendes dag, men tro ikke, at hun sidder med foldede hænder dagen lang.Hun er ofte på farten. Buschaufførerne siger, at de ikke behøver at se hendes buskort, når hun skal til gymnastik eller mod Tivoli, hvor hun har guldkort og ynder at mødes med venner og familie.Med sin lysegrå ordenskjole og hvide kyse er hun et kendt ansigt i kvarteret.Det er hun også på plejehjemmet Lindely, hvor hun gerne byder sig til med hjemmebag eller hjælper, når der er bingo. Til maj er det 65 år siden, hun trådte ind i søsterfællesskabet. At tjene ser hun som sit liv. På væggen i stuen hænger et indrammet citat af tyskeren Wilhelm Löhe: " Hvad vil jeg? Tjene vil jeg. Hvem vil jeg tjene? Herren i de lidende og fattige.Hvad er min løn? Jeg tjener hverken for løn eller tak, men af tak og kærlighed. Din løn er, at jeg må tjene." De ord stod i mange år ved indgangen til Sankt Lukas Stiftelsens kirke.Søster Martha skjuler ikke sin ærgrelse over, at ordene for nogle år siden blev malet over." Nogle vil jo sige, at de ord er gammeldags, men for mig udtrykker de noget centralt om det, som har været min indstilling til livet, om du vil." S øster Martha voksede op på en lille landejendom i Øster Højst nær Løgumkloster, hvor hun kom til verden i 1932 som det 10. og sidste barn i en søskendeflok. I hjemmet blev der bedt bordbøn og holdt andagt, og om søndagen blev der læst en prædiken. Der var et forsamlingshus i Øster Højst, men når man tilhørte Indre Mission, kom man ikke til de aktiviteter, som udgik fra forsamlingshuset.En af hendes ældre søstre blev sygeplejerske og drev et plejehjem med sin ægtefælle. Martha fik en plads på plejehjemmet og besluttede sig for, at hun ville være sygeplejerske, og søgte ind på Sankt Lukas Stiftelsen.Hun fik plads som sygeplejeelev på Sankt Lukas Stiftelsen og havde ikke været elev længe, inden hun besluttede sig for, at hun ville være søsterelev." Ånden her på stedet tiltalte mig.Jeg ser på det som et kald. Det var noget, jeg ikke kunne sige nej til. Som barn lærte jeg at lægge mit liv i Guds hænder og voksede i den tro. På mange måder var rytmen her i huset en videreførelse af det, jeg var vokset op med i mit hjem med andagter, bibelkreds og kirkegang. Jeg fandt en fred i det og var både tryg og glad. Jeg havde passet mine søskendes børn, siden jeg var otte år, så jeg havde ikke nogen drøm om at skulle stifte egen familie." Selvom hendes forældre bakkede op om diakoniens værdier, var de bekymrede for hendes valg, for de frygtede, at de ville få en begrænset kontakt med hende. To af hendes kusiner havde været diakonisser i Flensborg, og de havde haftsparsom kontakt med familien." Det her var ikke som i Flensborg, og mine forældre endte med at blive glade for mit valg. Og selvom vi ikke fik mange lommepenge, rejste jeg mange gange hjem." Hun blev sygeplejerske og arbejdede på medicinsk afdeling, hvilket hun beskriver som de fagligt rigeste år. På et tidspunkt blev hun smittet af en patient og fik en allergisk reaktion, som betød, at hun var indlagt længe og ikke fysisk var i stand til at klare arbejdet som sygeplejerske. I stedet blev hun en del af det administrative fællesskab på stiftelsen, og siden blev hun vært og kontaktperson for unge lejere, som for en tid boede på Sankt Lukas Stiftelsen.Da søster Martha fyldte 85 år i november sidste år, inviterede hun de nye medlemmer af Lukas Fællesskabet med til festen.Mange kom. Og hun glæder sig over, at det er lykkedes at finde en form for et nyt fællesskab." Men jeg synes, det er trist, at dragten forsvinder. Jeg møder så utrolig megen velvilje, når jeg går med den.Jeg tænker, at den vidner om ham, jeg tjener, og man får sagt en masse uden at sige noget." Søster Martha beskriver Sankt Lukas Stiftelsen som sit hjem. Et hjem, som har givet hende dybe venskaber.På reolen står der indrammede billeder af nogle af de søstre, hun særligt savner. Når hun om søndagen knæler ved nadverbordet, oplever hun, at hun er forenet med dem og sine afdøde søskende." Vi stod hinanden nær, og jeg savner dem, men jeg tror absolut, at vi skal ses igen.".Søster Inger: Der faldt en ro over migDa søster Inger var 15 år, kom hun ud for en alvorlig ulykke.Hun havde plads på en gård og var ude for at hente roer en kold dag i november. Hun ville springe op bag på traktoren med den fyldte vogn, men hun mistede balancen.Hun havnede på jorden og blev kørt over af vognen med roer.I flere uger lå hun på Næstved Sygehus med alvorlige kvæstelser.Den første tid var der tvivl om, hvorvidt hun ville overleve. Der måtte flere operationer og et langt sygeleje til, inden hun kunne vende hjem. Mens hun lå på sygehuset, blev hun klar over, at hun gerne selv ville være sygeplejerske.Hun var dog stadig for mærket af ulykken til at kunne begynde på uddannelsen. En læge foreslog, at hun kom på højskole. Det blev Haslev Højskole." Jeg er ikke fra et kirkeligt hjem, men har, siden jeg var barn, haften tro på Gud. På højskolen var den senere biskop Henrik Christiansen forstander, og vi fik en god del undervisning i kristendom. Jeg ville jo være sygeplejerske, og jeg fortsatte på en forskole, som var drevet af Indre Mission, hvor jeg fik mere oplæring i kristendommen." Hun blev sygeplejeelev i Næstved, men faldt ned af en stige, og lægerne konkluderede, at hun ikke var fysisk stærk nok til at blive sygeplejerske.Hun blev rådet til at søge ind som sygehjælper på Sankt Lukas Stiftelsen." Jeg kom til Sankt Lukas efter mange forhindringer, men da jeg var her, så var det, som om mine forhindringer var overvundet. Jeg blev fuldstændig overbevist om, at jeg skulle være her og være en del af søsterfællesskabet.Jeg tror, at det var Gud, som førte mig her til, og i den svære tid efter ulykken var det, som om Gud talte til mig med store bogstaver. Jeg kan ikke huske, at jeg har tænkt på, at jeg skulle have en livsledsager. Her i huset har jeg fået alle mine behov dækket, og fra den dag, hvor jeg kom, faldt der en ro over mig." S øster Inger uddannede sig til barneplejerske på Sankt Lukas Stiftelsens spædbørnehjem og passede blandt andet nyfødte børn, som skulle bortadopteres. Hun blev videreuddannet til pædagog, og i et år var hun udsendt til at opbygge en menighedsvuggestue.Det var i 1971, og de svære kår, børnefamilierne levede under, gjorde et stort indtryk." Dengang var der langtfra den barselsorlov, vi har i dag, så børnene var tre måneder, når de kom i vuggestue.Mange blev hentet sent, de kom hjem i seng og blev afleveret næste morgen med den samme ble og i samme tøj.Vi var to voksne om fem til seks børn, de små græd en del, og mødrene var ofte ved at give helt fortabt. Det var psykisk opslidende at være vidne til." Da hun vendte tilbage til Sankt Lukas Stiftelsen, havde stiftelsen købt en ejendom på Østerbro i København, og hun blev bedt om at flytte med." For mig er diakoni, at man stiller sig til rådighed, og man siger ja til det, man bliver bedt om at gøre. Så jeg flyttede med." D e var fire, der flyttede, og på Østerbro blev søster Inger dagplejemor.I 14 år passede hun børn og var samtidig aktiv i den lokale sognekirke, sad i menighedsrådet, var med i Sct. Nicolai Tjenesten, gik på husbesøg og var med til at holde møder for ældre i ejendommen.Der blev færre søstre i huset på Østerbro, og i 10 år boede hun der alene. Det var i den periode, at Børnetelefonen tog form, og søster Inger var med til opbygge rådgivningen. I den første tid fik rådgivningen stillet en af lejlighederne på Østerbro til rådighed, og søster Inger havde mange rådgivningssamtaler med børn." Jeg er da på en måde lidt stolt over, at vi har sat et skib i søen, som er blevet sådan en kæmpe damper, som Børnetelefonen er i dag." Efter årene på Østerbro tilbragte hun 10 travle år på Sankt Lukas Stiftelsens refugium Smidstrup Strand ved Gilleleje, inden dårlige knæ i 2005 tvang hende til et liv med mindre fysisk arbejde.Søster Inger har været med til samtalerne med ansøgerne til Lukas Fællesskabet og bruger meget tid sammen med de nye i fællesskabet." Vi gamle søstre er jo en uddøende race, og vi kunne ikke bare se til, at vi blev færre og færre. Jeg glæder mig over, at jeg, min alder til trods, har stiftet bekendtskab med en række nye mennesker. Det er et arbejde at opbygge et nyt fælleskab, men jeg er fortrøstningsfuld. Som Søster er jeg fortsat til tjeneste og lever med en tro på, at ' han som har begyndt sin gode gerning i jer, vil fuldføre den indtil Kristi Jesu dag'." J.Søster Marie: Kald er et for stort ord for migEgentlig var det ikke søster Maries tanke, at hun skulle være Sankt Lukas Søster, men hun havde et stærkt ønske om at blive sygeplejerske.Sankt Lukas Stiftelsens sygeplejeskole havde et godt ry, og samtidig var det en kristen institution, hvilket fik hende til at søge ind.Hun har klare minder om den dag i sensommeren 1956, hvor hendes far kørte hende fra gården i Skørbæk ved Aars til banegården i Hobro, så hun kunne nå toget mod København og skolen." Jeg er vokset op på landet og gik ud af skolen efter 7. klasse, men mine forældre syntes, at vi børn skulle have muligheden for at lære noget mere, og vi kom alle fire på højskole i Rønde på Djursland. Da jeg var elev på højskolen, var der en diakonisse, som underviste i barne-og sygepleje, og mødet med hende overbeviste mig om, at jeg også ville være sygeplejerske.Valget af den uddannelse har jeg aldrig fortrudt." Hun fortæller, hvordan hun stod lettere desorienteret på Københavns Hovedbanegård og fornemmede, at hun var bondepigen, som var havnet i storbyen uden helt at vide, hvordan hun fandt vej til Sankt Lukas Stiftelsen i Hellerup. Et år efter at hun var begyndt på sygeplejeuddannelsen, blev hun søsterelev. Hun siger, at det ikke er enkelt at svare på, hvorfor hun foretog det valg." Jeg ville det egentlig ikke, men jeg blev det alligevel. Nogle taler om kald, men for mig er det et stort ord, som jeg har det lidt svært ved. Jeg mødte andre, som gik den vej, som jeg havde stor respekt for, og det spillede givet ind. Som ung ser man ikke altid konsekvenserne af sine valg og handlinger. Jeg havde da håbet at møde ' den eneste ene', men da jeg kom her, var jeg 22 år og dermed en voksen pige." Sammen med de andre elever kom hun på søsterskole. En tid, der står som noget særligt." Jeg mødte kloge, inspirerende undervisere, som fik åbnet mine øjne for litteraturen og kunstens verden og naturligvis også for fællesskabets pligter og ansvar. Jeg mødte kvinder med fremragende evner for ledelse og brændende engagement i diakoni." D a hun havde afsluttet sin sygeplejeuddannelse og uddannelsen på søsterskolen, var hun klar til at blive optaget og indviet i fællesskabet. Hun husker endnu den tale, daværende forstander Johannes Müller holdt i kirken." Han talte om at være et velsignelsens tegn, om at være til glæde og gøre det lettere for andre. Når jeg ser tilbage, kan jeg se, at det blev det ikke altid til, fordi svigt, selvoptagethed og andre unoder i ens sind fik overtaget.Jeg holder af Grundtvigs ord fra ' Morgenstund har guld i mund', hvor bønnen er, at vi må ' skinne som lys skønt af de små'." Som sygeplejerske blev søster Marie ansat på medicinsk afdeling, hvor hun i en årrække var afdelingssygeplejerske.Hun beskriver det som en sorgens dag, da de skulle tage afsked med de sidste patienter på hospitalet.Det var i 1992. I stedet blev hun leder af Sankt Lukas Stiftelsens plejehjem Lindely." Når man ikke er gift, kan man bedre hengive sig til sit fag og diakonien.Jeg tror ikke, jeg ville have kunnet passet et hjem og samtidig overkomme arbejdslivet, som det udformede sig." Selvom hun har arbejdet på Sankt Lukas Stiftelsen hele sit liv, har hun også gerne villet engagere sig andetsteds, og i 20 år har hun været medlem af menighedsrådet ved Helleruplund Kirke. I dag er hun stedfortræder i menighedsrådet og frivillig ved kirken. Senere i dag er der eftermiddagsmøde, og hun mangler kun de sidste forberedelser. Hun vil servere æblekage." Jeg har haftmegen glæde af at møde de mennesker, som kommer der, og når folk hører, at jeg er fra Sankt Lukas, møder jeg megen opbakning, for mange har gode oplevelser fra vores tid med hospital." Tidligere spiste søstrene alle måltider sammen. Det gør de ikke længere, men hver aften sætter hun sig til bords med de andre søstre, og en gang om dagen mødes de til andagt enten i spisestuen eller i kirken." Det er et stort privilegium. Længe talte vi om, hvordan stedet her skulle overleve, når de fleste var blevet pensionister, men nu er der kommet nye mennesker ind i huset, og det ser ud til, at de respekterer vores idégrundlag, trives og går ind i tingene. Og forhåbentlig kan Lukas Fællesskabet være med til at føre diakonien og Lukas Stiftelsen videre."nygaard@k.dk Fakta: Sankt Lukas StiftelsenAlmennyttig, ikke erhvervsdrivende fond. Er en diakonal institution, som tidligere drev et hospital, sygeplejeskole og spædbørnehjem på adressen.I dag driver man Sankt Lukas Hospice, Det Udgående Hospiceteam, en rådgivningstjeneste, Lukashuset som er aflastning, lindring og hospice for børn og unge, en selvejende integreret institution for børn i alderen 0 til 6 år, plejehjem samt et specialkrisecenter for kvinder med etnisk minoritetsbaggrund.Antallet af søstre toppede i 1945 med over 300. I dag er der 15 tilbage, som er indtrådt efter den gamle ordning med fællesøkonomi. Tidligere bar søstrene dragt.For 14 år siden blev det frivilligt.I dag er det en arbejdsplads med omkring 230 årsværk og over 100 frivillige.Har i over 80 år haft kongelige protektorer. Siden 2001 har dronning Margrethe været protektor. 3 Boligerne i Lukas Fællesskabet koster fra 3300 kroner om måneden for en etværelses lejlighed til 11.000 kroner om måneden for en femværelses lejlighed.KILDE: ÅRSBERETNING 2016, SANKT LUKAS STIFTELSEN SAMT DIREKTØR SØREN BØNLØKKE.1886Adelsfrøkenen Isabelle Brockenhuus-Löwenhielm driver socialt arbejde fra Elmegade på Nørrebro i København.1898Isabelle Brockenhuus-Löwenhielm har en omvendelsesoplevelse under påvirkning af en indremissionsk kapellan og bliver inspireret til at lave et diakonissehus.1900Sankt Lukas Stiftelsen oprettes med diakonissehus på Nørre Allé i København over for Sankt Johannes Kirke.1918Man køber 10 tønder land i Hellerup Sogn med henblik på at bygge et større hospital og diakonissehus, da der ikke er plads til arbejdet og søstrene på Nørre Allé.1925Der gennemføres en landsindsamling til byggeriet, og man indsamler 375.534 kroner og diskuterer, om huset skal opføres i Jylland eller ved hovedstaden.1932Det nye byggeri tages i brug.Den samlede regning for grund og byggeri er på 2,8 millioner kroner.1945Antallet af søstre topper med 320 diakonisser, prøvesøstre og søsterelever.1960Der er 259 søstre i fællesskabet, og de er fordelt på 82 arbejdssteder uden for diakonissehuset.1974Børnehjemmet og spædbørnshjemmet Lundegården lukker, og i stedet opretter man en daginstitution.1988Refugium Smidstrup Strand bygges ved søstrenes gamle sommerhus i Nordsjælland.1991Sankt Lukas Stiftelsens Hospital lukker.1992Danmarks første hospice oprettes på Sankt Lukas Stiftelsen.2017Lukas Fællesskabet etableres med børnefamilier, studerende og ældre.
På Sankt Lukas Stiftelsen er et nyt fællesskab er ved at tage form. Det, de gamle søstre står for, skal være kernen i det nye liv.
I et træværksted i en baggård på Østerbro arbejder 20-årige Alexander Kosmou på det, der skal blive til en reol i solidt egetræ.»Det er et fucking lækkert materiale«, siger han og gebærder sig hjemmevant rundt mellem værktøj og maskiner dækket af savsmuld. Han går på produktionsskolen Kuba i København. På spørgsmålet om, hvorfor han for knap et år siden startede her, sukker han lidt.»Det er en lang historie«, siger han.Den korte version er, at han droppede ud efter et par måneder på det almene gymnasium efter at have afsluttet 10. klasse.Så gik han på en økologisk produktionsskole i et halvt år. Tog efterfølgende enkeltfag på hf. Droppede ud og gik i gang med grundforløbet som tømrer på teknisk skole. Her stoppede han igen, da prøvesæsonen gik i gang. Og efter en pause fra det hele startede han på produktionsskolen på Østerbro i København.De mange afbrudte forløb gør Alexander Kosmou til en af de unge, som regeringen gerne vil hjælpe: Unge under 25 år, der hverken har et job eller en ungdomsuddannelse.Dem findes der 50.000 af i landet og trods politiske ambitioner, er der ikke blevet færre de seneste 10 år. Det er igen og igen mislykkedes at finde en måde at hjælpe dem på.Under titlen ' Tro på dig selv -det gør vi' præsenterede statsminister Lars Løkke Rasmussen (V), undervisningsminister Merete Riisager (LA) og socialminister Mai Mercado (K) i går regeringens udspil, og i dag starter de første politiske møder i Finansministeriet.»Man må konstatere, at der er sket et kollektivt svigt. Det er derfor, vi præsenterer vores reform. Det, vi skal gøre op med, er det mærkelige paradoks, at dem, der har sværest ved at finde en vej, er dem, der bliver mødt af den tætteste jungle af forskellige tilbud«, sagde statsministeren.Han kalder hjælpen til de unge, der i forvejen har ualmindeligt svært ved at finde vej i livet, for en »hjertesag« for ham.Hovedelementerne i udspillet er, at én ny forberedende uddannelse, som er målrettet udsatte unge under 25 år, skal erstatte seks eksisterende tilbud, blandt andet produktionsskolerne og almen voksenuddannelse.Den nye uddannelse må højst vare to år, skal udbydes på 75 uddannelsessteder i landet og have tre linjer: en almen grunduddannelse for unge, der ønsker at tage en erhvervsuddannelse eller hf, en erhvervsgrunduddannelse til unge, der gerne vil i job, samt en mere praktisk produktionsgrunduddannelse.Følelsen af en destinationFor Alexander Kosmous vedkommende ville én mulighed måske have sparet ham for adskillige skift mellem produktionsskoler, gymnasiale ungdomsuddannelser og tekniske skoler. Måske ikke. Han startede i gymnasiet, fordi han ikke rigtig kendte til andre muligheder: »Jeg havde fået at vide, at du har fejlet i samfundet, hvis du ikke får dig en gymnasial uddannelse, for ellers er du ikke noget værd. Det er virkelig det indtryk, du får, når du kommer ud af folkeskolen«. Hverken i første forsøg på gymnasiet eller i andet forsøg på hf følte han, at han passede ind, og han kunne ikke se pointen med det, han lavede. Det gav ham problemer med koncentrationen.»Der var sådan en bestemt måde, man skulle være på, og som jeg ikke passede ind i. Jeg troede måske, at der var noget sådan fundamentalt galt med mig. Jeg har rigtig svært ved at sidde ned og skrive en opgave. Lektier er svært for mig. Det er et problem, jeg har«, siger han, men spørger samtidig: »Men selv hvis jeg havde en gymnasial uddannelse, hvad skulle jeg så bruge den til? Jeg vidste ikke, hvad jeg havde lyst til at blive«. Hver gang, han er droppet ud af en uddannelse, har han talt med en vejleder, der har hjulpet ham videre. Det var også en vejleder, der sidste sommer vidste, at Kuba havde ansat en snedker på skolens træværksted - og at det sted måske var en mulighed, nu hvor tømrerfaget heller ikke rigtig havde fanget hans interesse, men han stadig gerne ville lave noget med hænderne.På væggen i værkstedet på Østerbro hænger en lap med læreren Jakobs mobilnummer.Ved siden af fortæller en liste med datoer, hvornår de i alt syv elever kan forvente, at deres løn tikker ind. Næste gang er 29. maj. Her giver det mening for Alexander Kosmou at møde op hver dag, fordi han bliver trukket i løn for hver halve time, han bliver væk. Og fordi han arbejder med noget, han kan lide. Hans plan er, at han skal starte på snedkeruddannelsen efter sommerferien.»Jeg føler, at jeg har en destination«, siger han.Kommuner eller statGruppen af unge uden hverken ungdomsuddannelse eller job har i årevis været en politisk hovedpine. Den udgør seks-syv procent af alle unge i aldersgruppen og har været stort set uændret i størrelse siden 2005. Mange af dem har - præcis som Alexander Kosmou - prøvet lidt af hvert uden rigtig at komme videre. Ifølge Undervisningsministeriet går hver tredje af de unge i de forberedende tilbud i gang med mindst tre af slagsen.Regeringens ambition er, at andelen af unge op til 25 år, som ikke har tilknytning til en uddannelse eller arbejdsmarkedet, skal være halveret i 2030.I februar kom en ekspertgruppe med sine anbefalinger til, hvad politikerne kan gøre for at komme dertil.Ekspertgruppen rådede regeringen til at lade staten - og ikke kommunerne - stå for en ny, forberedende uddannelse for udsatte unge, og netop på det punkt adskiller regeringens udspil sig markant.»På mange punkter har regeringen lytte til indholdet i vores udspil, og det er positivt.Men det er bekymrende, at regeringen lægger op til en ren kommunal løsning, fordi den forberedende grunduddannelse bliver en del af de kommunale budgetter, der bliver genforhandlet hvert år«, siger Noemi Katznelson, der er forskningsleder på Center for Ungdomsforskning ved Aalborg Universitet i København og medlem af ekspertrådet.Kommunerne skal også sørge for, at de unge, der har behov for det, har én fast kontaktperson gennem hele forløbet.»Problemet er, at området lokalt vil blive opvejet mod andre store områder som børne-, ældre-og skoleområdet, og det risikerer derfor at drukne. Det bekymrer mig, fordi det vil ramme de unge«, siger Katznelson.I Kommunernes Landsforening mener formand for børne-og kulturudvalget, Anna Mee Allerslev (R), modsat, at de gode argumenter for, hvorfor kommunerne skal have opgaven, »står i kø«. »Alle analyser viser, at de særlige tilbud, vi har i dag, ikke virker optimalt. Nogle produktionsskoler er dygtige til at få de unge videre. Men vi bruger altså 8,5 milliarder kroner om året på en meget udsat gruppe, som ikke kommer videre. Det er den brændende platform, som er uomtvistelig«, siger hun og peger på, at der også kan være en økonomisk gevinst for kommunerne ved at prioritere området højt: »Vi har fået et refusionssystem i beskæftigelsesindsatsen, der gør, at når kommunerne ikke får ledige i job kort tid efter, at de er blevet ledige, bliver man straffet hårdt økonomisk. Derfor har kommunerne en egeninteresse i at få ansvaret«. Også Merete Riisager mener, at det er den rette løsning.»Kommunerne har jo i dag ansvaret for nogle af de vigtigste kerneydelser, blandt andet folkeskolen, som er en afgørende samfundsinstitution, og derfor har vi høje forventninger til, at kommunerne kerer sig om borgerne«, siger hun.Hvad vil du være?Et andet kritikpunkt går på den nye uddannelses længde. Forskningsleder Noemi Katznelson er bekymret over, at den forberedende grunduddannelse er toårig, hvorimod mange af de nuværende forberedende tilbud samlet set er på 3-4 år. Det kan være en ung, der starter på en produktionsskole og er i virksomhedspraktik et år, får noget ordblindeundervisning og bagefter kommer på et andet forløb og på den måde kommer videre til en ungdomsuddannelse.»Mange af de her unge er meget sårbare, og det tager tid for dem at komme videre.Hvis regeringens udspil om et loft på to år realiseres, kommer vi til at stå med mange unge, der ikke kan klare sådan et forløb. Hvad i alverden skal der blive af dem? Skal de gå på gaden?«, spørger Katznelson.Også Hanne Pontoppidan, som er formand i Uddannelsesforbundet, der organiserer lærere og ledere på produktionsskoler og voksenuddannelsescentrene (vuc), er bekymret for den fart, som de unge skal gennemføre uddannelsen på.»Regeringens nye uddannelse er ikke så fleksibel som den, ekspertgruppen anbefalede.I regeringens model er det sværere at skifte spor i forløbet, og man kan ikke være længere end 20 uger om at gennemgå et modul. Men hvad så med dem, der ikke kan gennemføre et modul på 20 uger?«, spørger hun.På Kuba er Alexander Kosmou ikke så optaget af, hvorvidt det er kommunerne eller staten, der har et ansvar for unge som ham. Han går heller ikke rigtigt op i, om der er mange eller få tilbud. Det, der har givet ham en tryghed, er, at der altid har været noget nyt for ham at gå i gang med, hver gang noget andet er mislykkedes, fortæller han. Det sværeste for ham har været at finde ud af, hvad han gerne vil bruge sit liv på. Hvad han skal være. Og det har alle aktiviteterne, frustrationerne og årene bidraget til.»I starten følte jeg virkelig, at jeg var scum of the scum, fordi jeg ikke bare kunne finde noget at lave. Men langsomt gik det op for mig, at det faktisk er en vigtig del af det at blive voksen. Det kan godt være, at du ligger og famler rundt. Men der er ikke nogen, der bare sådan lige finder ud af, hvad de vil. Det er umuligt. Det tager lang tid og er noget bøvl«, siger han.cecilie.lund@pol.dk 
UNGE En ny reform skal gøre op med, at 50.000 unge under 25 år hverken har en ungdomsuddannelse eller et job.
Vil man selv kunne vælge sin plads, skal man komme i god tid. Det ved Annelise Fauslet, for det er 20. gang, hun deltager i jule-alsangen midt i december her i Sankt Nicolai Kirke i Kolding. Det er en time, hvor julen synges ind i byens ældste kirkerum.Annelise Fauslet skal ikke alene finde en plads til sig selv, men en bænk, hvor hun og hendes fire kollegaer fra årtierne i Kolding Menighedsbørnehave kan sidde godt.De har set frem til fællessangen og til dagen, for inden de kom til kirken, har de tilbragt nogle timer hjemme i Annelise Fauslets lejlighed omkring et fad med snitter og en hjemmelavet kirsebærmousse.At den pensionerede børnehaveleder inviterer til spisning forud for julealsangen er også en tradition, som går år tilbage. For Annelise Fauslet er det noget særligt at kunne sidde på kirkebænken sammen med mennesker, som hun har delt år af sit arbejdsliv med. Vel kan hun høre julemusik hjemme, men at synge salmerne i den gamle kirke har også en særlig betydning." Her mærker man åndens susen gennem århundrederne. For mig er det at synge at give lidt slip. Der er en overgivelse i sangen. Der er så meget, man skal have kontrol over i sit liv. Her bliver man fyldt op og hjulpet videre." D et er ikke kun i Kolding, at kirkebænkene bliver fyldte, når der er mulighed for at synge julesalmer. Julen er noget, man synger ind ved talrige arrangementer frem mod jul i kirker landet over. Ville man selv kunne vælge sin plads i kirken, skulle man også komme i god tid, da Sankt Jakobs Kirke på Østerbro i København inviterede til at synge julen ind tredje søndag i advent.Da klokken var 16, havde kirketjeneren talt, at omkring 300 var gået ind i kirken for at synge højtiden ind med kirkens to organister og korene. Men hvad er det, salmesang kan i december? Det spørgsmål har Rasmus Nøjgaard arbejdet med. Han er på 10.år sognepræst i Sankt Jakobs Kirke på Østerbro i København, og fællessangens bevarelse beskriver han som en kongstanke. På væggen i hans højloftede arbejdsværelse i præstegården bag kirken, har han sat et imponerende gevir op. Det var den første kronhjort, som han skød for år tilbage. Og sidst han var på jagt, faldt samtalen på jul, salmer og fællessang." En af mine jagtvenner sagde, at han da regnede med, at han kom i kirke til jul, og hans forklaring er nok meget dækkende for, hvad julesalmerne kan. Han sagde, at han glædede sig til at synge julesalmer, for de satte ham i julestemning." Rasmus Nøjgaard underviser kommende præster i liturgi på Pastoralseminariet i København, og han plejer gerne at sige, at folkekirken med sin højmesse er en af de kirker i verden, som har den største grad af brugerinddragelse.Det skyldes, at salmesangen er så central og bærende i en traditionel gudstjeneste, og netop ved juletid oplever man som kirkegænger at være på hjemmebane, når man skal synge musikken fra salmetavlen." Der sker noget fysisk ved, at vi kan alle salmerne, kender melodierne og teksterne, som ofte har nogle meget klare referencer til det, vi også forbinder med familiens eller vennernes jul. Det, vi synger om, er også det, vi oplever, hvilket er en af de store kvaliteter ved julesalmer. Vi forstår deres tekstlige univers, fordi vi kender scenerne med Maria og Josef, som kommer ridende og i al ydmyghed får det lille Jesusbarn, stjernen, som lyser over Betlehem og himmelkoret af engle, som viser sig for hyrderne på marken. Samtidig er der en intertekstuel erfaring: Vismændene kommer med gaver, og vi giver hinanden gaver i julen.Der er mørket omkring os i adventstiden, så vi tænder levende lys, og i salmerne synger vi om en stjerne, som tændes." N år Rasmus Nøjgaard skal beskrive julesalmernes stjernestatus i den danske jul, fremhæver han også mediernes betydning. Op mod jul og i juledagene er der god mulighed for at lytte til julesalmer i forskellige fortolkninger, også selvom man ikke hører DR P2, men tænder for en af fjernsynets brede kanaler.Men hvorfor vender man ryggen til trængslen ude på Østerbrogade en søndag, hvor butikkerne er åbne, og listen over julegaver, som ikke er indkøbt, er lang? Eller hvorfor opsøge trængslen i Sankt Nicolai Kirke en særdeles kold tirsdag i december? Ifølge Rasmus Nøjgaard forløser fællessangen en særlig stemning og frembringer en oplevelse af fællesskab, man ikke kan skabe, selvom man gør sig nok så meget umage med de praktiske forberedelser op til jul." Når vi synger sammen, udløser det en masse endorfiner. Det er svært at være vred og ulykkelig, når man synger sammen. Vi bliver berørte af stemningen, og salmesangen vækker et væld af erindringer og følelser som glæde og vemod. Jeg tror, alle, som har oplevet at synge salmerne sammen, vil sige, at det efterlader os styrket med håb, lys og lindring. Og selvom man ikke mener, at man kan synge, så vil man i julen, hvor man kender salmerne, kunne opleve at blive opslugt af musikken og mærke samme stemning, som hvis man selv havde sunget med." T ilbage til Sankt Nicolai Kirke i Kolding. Hvad der skal synges den næste time er en overraskelse. Det er årets vært, som sammensætter repertoiret og begrunder det. Da Annelise Fauslet gik med kollegaerne til kirken, var der en salme, hun håbede, de skulle synge: Jens Christian Hostrups " Julebuddet til dem, der bygge". I voksenlivet er det blevet hendes julesalme. Salmens andet vers holder hun meget af: Julebudet i vinterens vånde, det er Gud Faders varme ånde, menneskefaldet til frelse vendt, menneskets adel på ny erkendt, hjertets ret til at kæmpe og vinde evig fastslået, trods hver en fjende." Man hører så meget om arvesynden, men jeg er så katolsk i mit hjerte, at jeg ved, at der er en gnist, som Vor Herre kan gribe fat i og arbejde videre med: ' menneskefaldet til frelse vendt, menneskets adel på ny erkendt'. De ord udtrykker den tro." Præsten og salmedigteren Holger Lissner, som var vært ved julealsangen i Sankt Nicolai Kirke havde til Annelise Fauslets glæde valgt, at de skulle synge netop den salme. Men noget var ikke, som det skulle være. Tonestigen: " De brugte ikke den rigtige melodi.Vi skulle synge den på en melodi, som hverken jeg eller de fleste andre i kirken kendte." Holger Lissner var med til at etablere traditionen med alsang i Kolding for 20 år siden, og i dag er det blevet en fast tradition med alsang på Kolding Bibliotek hver måned. Men til jul foregår det i kirken. Holger Lissner beskriver fællessangen som folkekirkens guldæg." I Kolding har en række folk i en årrække gjort en indsats for at byen skulle blive til sangens by, men generelt synger man ikke i vores samfund. Det er stort set kun på efterskoler, højskoler og så i kirken, at man synger sammen.Jeg mener, at fællessangen er folkekirkens guldæg. Man har brug for at indstille sig på, at vi er på vej mod jul, og der er ikke noget, der er så godt til det som julesalmer.Det er en værdi for mange, og derfor er julealsangen blevet en fast del af Kolding bys juletradition." R asmus Nøjgaard oplever også, at fællessangen er noget af det, som kan samle i folkekirken.Juleaften vil kirken være stopfyldt med 550 kirkegængere til hver af de tre gudstjenester. Når hverdagen indfinder sig engang i januar, er kirkegangen stadig god, men det er anderledes svært med fællessangen. Særligt for yngre kirkegængere." Vi har aldrig haftså let adgang til at lytte til musik som i vores tid, hvad enten man er i bilen, på cyklen eller i toget, men vi samles sjældnere i sammenhænge, hvor vi selv frembringer musikken. Går du 50 år tilbage, var du ikke i samme grad omgivet af musik, og det var dermed også mere naturligt selv at frembringe musikken." Han lærer sine konfirmander omkring 40 af de mest centrale salmer, men oplever, at de generelt er uvante med at synge i fællesskab, selvom de rigtig godt kan lide det. I skolen er de vant til at lytte til musik, arbejde med teksterne og lytte videre, men det er sjældent, at de synger sammen." Her på Østerbro er vi i en situation, hvor der er musiklærere i folkeskolen, som ikke er i stand til at lede fællessang med eleverne og derfor henvender sig til kirken for at få undervisning i fællessang.Og det er jo noget, vi som kirke kan, fordi vi har så mange dygtige organister og sangere, men det viser også, at fællessangen overordnet set er udfordret." Skal folkekirken også i årene fremover kunne inddrage kirkegængerne i sangen, skal der arbejdes med musikkulturen i folkekirken, mener Rasmus Nøjgaard. For at fremtidssikre kirkens fællessang skal man satse på at binde nye og ældre sproglige og musikalske traditioner sammen, mener han.Han er redaktør af " Kirkesangbogen", som Det Kongelige Vajsenhus' Forlag udgav i maj. Første oplag på 10.000 eksemplarer er udsolgt. Her kan man for eksempel synge julen ind med Anne Linnets melodi til Johannes Møllehaves " Lille Messias". De gjorde det forleden i Sankt Jakobs Kirke, hvor mere end 100 havde fundet vej til en rytmisk eftermiddagsjulegudstjeneste.Det var Rasmus Nøjgaard, som havde valgt salmen.Han vil gerne skubbe til grænserne for, hvad der kan spilles og synges i et kirkerum, for han frygter, at kirken ellers bliver et ejendommeligt reservat for fortidens svundne herligheder: " Jeg ved, at der er mange, som ikke bryder sig om, at man bruger den populærmusikalske musiktradition i kirken. Der er kirkefolk, som synes, det ødelægger den tradition, der er bygget op, men så risikerer gudstjenesten at blive et akvarium for fortidens musiktradition.Der er også folk uden for kirken, som vil sige, at kirken misbruger pop-og rockkulturen ved at spænde den for en kirkelig vogn. Og ja, jeg mener, at det er en evangelisk-luthersk pligt at kirken gør brug af den fælles erfaring vi alle sammen har og så forhåbentlig formidler den i et evangelisk perspektiv, så man får det kristne budskab med hjem." I Sankt Nicolai Kirke i Kolding har man snart sunget i en time.Annelise Fauslet synger både sange og salmer året rundt, og hun er en af de kirkegængere, som er glad for de nye salmer i Den Danske Salmebog. Når hun synger julens salmer, bliver hun mindet om de livsbegivenheder, som er vævet ind i hendes liv med julen. Ingemanns " Julen har bragt" var hendes fars julesalme, og som barn var det den, hun så frem til at synge.Mens hun synger den, tænker hun på dengang for 45 år siden, hvor hendes far blev indlagt på Kolding Sygehus efter en blodprop.Det var lillejuleaftensdag.Familien var samlet om ham på sygehuset, men han holdt fast ved, at de skulle tage hjem for at holde deres traditionsrige lillejuleaften: " Han var sikker på, at han ville komme hjem til jul. Natten til juledag døde han, så han kom i sandhed hjem til jul." En time med fællessang er ved at være til ende. Traditionen tro skal de som afslutning synge " Dejlig er jorden", inden de går ud af kirken.Næste dag får Annelise Fauslet en sms. Det er fra en af hendes veninder, som hun fulgtes med til alsang i Sankt Nicolai. Veninden takker for en skøn dag og sætter ord på, hvad der sker, når man tilbringer en time sammen på julesalmernes tonestige: " Og så er det jul. Nu er vi i julestemning," står der i beskeden.nygaard@k.dk Det er svært at være vred og ulykkelig, når man synger sammen. Vi bliver berørte af stemningen, og salmesangen vækker et væld af erindringer og følelser som glæde og vemod.RASMUS NØJGAARD, SOGNEPRÆST, SANKT JAKOBS KIRKE, KØBENHAVN.
Julestemning Muligheden for at synge julens salmer i fællesskab samler mange i en tid, hvor fællessangen er udfordret af en kultur, hvor man lytter til meget musik, men sjældent frembringer den. Fem danskere fortæller om betydningen af deres yndlingsjulesalme.
Det er mere end ti år siden, værtshuset Café Jernstangen på Istedgade langede den sidste øl over disken. I stedet skænker baren Malbeck nu gourmetvine fra nære og fjerne himmelstrøg.Ejerskiftet er blot et ud af mange eksempler på, at københavnerkvarteret Vesterbro ikke er, hvad det har været.Siden midten af 90erne er mange lejligheder blevet dobbelt så store og markant dyrere.En del beboere er flyttet - frivilligt eller ufrivilligt - mens andre, der har råd til de nye kvadratmeterpriser, er kommet til.Nogle af tilflytterne kommer nu til orde i kortfilmen »Vesterbro - den hippeste bydel«, der er nummer to i en serie, som skal skabe dialog mellem gamle og nye vesterbroere. De bliver beskyldt for lidt af hvert, tilflytterne.Hipsterne. Børnefamilier, der vil have mangfoldighed - lige indtil det går ud over deres nattesøvn. Jyder med rige forældre, der har købt en lejlighed med skattefordele, mens priserne drøner op i et leje, hvor andre har svært ved at være med, og bydelens højt skattede mangfoldighed langsomt forsvinder.Antropolog Tina Gudrun Jensen står sammen med filmmand Jesper Lambæk bag produktionen, der blev vist første gang i går til et åbent arrangement, og som kan ses flere gange i løbet af denne uge. Den er en del af projektet »Vesterbro - hvem er du og hvor går du hen?«, og målet er blandt andet at skabe dialog mellem de nye og gamle indbyggere.»Især pressen har en tendens til at male et billede af Vesterbro som en bydel, der er blevet ødelagt af det pæne. Derfor vil vi gerne illustrere de mange forskellige typer mennesker, der bor og færdes på Vesterbro, så diskussionen ikke bliver sort/ hvid,« siger Jesper Lambæk, der sammen med Tina Gudrun Jensen har sat Berlingske stævne ved Otto Krabbes plads. Engang et råt område, hvor pusherne holdt til, mens det i dag er stedet, man lufter hund, hænger ud med vennerne eller slapper af på bænken ved springvandet med udsigt til Dannebrogsgades farvestrålende facader.De bor begge på Vesterbro, og den ene, Jesper Lambæk, er selv flyttet til for få år siden.»Jeg boede her som ung, men flyttede på landet med mine børn. Jeg vendte tilbage for fire år siden, så jeg er på sin vis tilflytter. Siden jeg kom hertil i anden omgang, er jeg begyndt at føle, at jeg skal skamme mig over, hvor fedt jeg synes, her er,« konstaterer Jesper Lambæk, der husker, hvordan han som studerende boede på 5. sal til 700 kroner om måneden.»Der var stort set altid junkier, eller der lå brugte kondomer efter en prostitueret, der lige havde haft en kunde. Der var ingen varme.Der var havnearbejdere, der råbte og skreg i gården. Så der var ingen diskussion om, at der skulle gøres noget. Mange - også af de gamle beboere - mener, at byfornyelsen var nødvendig, men den havde sin pris. Selv om det ikke er med vilje, er vi tilflyttere med til at trænge de oprindelige beboere væk,« siger han.Filmen består af klip med forskellige tilflyttere - fra den forretingsdrivende til børnefamilien. De forholder sig til emner som »rigmandsghetto« og »mangfoldighed«. Vesterbros image som endda meget hipt bliver også drøftet. I sommer blev bydelen fremhævet i rejseguiden Lonely Planet som et af de ti hippeste kvarterer i verden. Det gør den, fordi folkene bag guiden mener, at Vesterbro stadig har kant til trods for den store tilstrømning af mennesker. Værnedamsvej, ølbaren Mikkeller i Viktoriagade, Kødbyen og en kaffebar på Sønder Boulevard, der frem til byfornyelsen var plaget af tung trafik, fremhæves som særligt hippe steder.Da vi lægger vejen forbi, spiller et par unge mænd med kasketter bordtennis på den brede græspassage, der adskiller kørebanerne, mens andre praktisk talt ligger ned og drikker deres kaffe.»Stort set alle de medvirkende tilflyttere fremhæver Vesterbro som et kvarter med masser af nærvær og naboskab, som de ikke har oplevet andre steder. Samtidig bekymrer de sig om flere prisstigninger, der risikerer at gøre kvarteret for ensartet,« siger Tina Gudrun Jensen.Den bekymring deler mange af de gamle vesterbroere, der blev interviewet til den første film, »Vesterbros forandring«. Den indeholdt flere kritikpunkter af tilflyttere.»Hvorfor er de ikke bare blevet ovre i Jylland - der har de da masser af grønne områder? Der har de hele marker, de kan løbe rundt på.Men komme og ødelægge vores stenbro - det kan jeg ikke se nogen mening i,« påpegede en kvinde som kommentar til børnefamilier, der efterspørger bedre grønne områder. En anden frygtede, at Vesterbro bliver det nye Christianshavn eller Hellerup: »Vi mangler lige kystlinjen.Men den har vi jo nede ved Fisketorvet, hvor man kan padle«, ligesom der kom en hentydning til de mange baristaer, der brygger mokka: »Jeg forstår ikke, hvordan der kan blive drukket så meget kaffe.« Ved Halmtorvet passerer vi stofindtagelsesrummet H17, der åbnede sidste år.»Det her er jo også Vesterbro, og det er faktisk blevet hårdere i denne ende,« konstaterer Jesper Lambæk.»Samtidig er man gået fra heroin til kokain, og globaliseringen har ramt, så vi får også verdens problemer til Vesterbro. Der er mange flygtninge og indvandrere, der bedøver sig selv, og andelen af hjemløse er blevet langt større. Forskellen mellem rig og fattig er jo enorm her på Vesterbro,« siger han.»De gamle vesterbroere er faktisk mere rå over for eksempelvis hjemløse og især romaer.Mange af de nye, som vi har talt med, ser det som en del af kvarteret, at de også er der, og de sætter pris på de hverdagsinteraktioner, der kan være med eksempelvis hjemløse. Det kom faktisk bag på os, at folk talte om forskelligheden som noget meget vigtigt,« siger Jesper Lambæk, mens vi træder ind i Kødbyen, som i dag er et af kvarterets store attraktioner.På turen op ad Istedgade er det svært ikke at komme til at nynne Peter Bellis gamle traver om den til alle tider begivenhedsrige gade. Spørgsmålet er, om den stadig er et sted med »Bøhmænd og skaller, musik og rabalder«, som han synger.Grønthandleren i nr. 36 har drejet nøglen om. I stedet er Vesterbros Originale Burgerrestaurant fra 2012 rykket ind. Naboen - stripbaren Doll House - holder dog stadig fanen højt med en facade, der ikke er til at tage fejl af.»Jeg har hørt, at nogle betaler 25.000 kroner om måneden i leje for et butikslokale,« siger Jesper Lambæk.Men det betyder ikke, at Istedgade har overgivet sig helt, hvis man spørger de to.»De gamle beboere talte om Istedgade som et sted, hvor man hang ud, mens spritterne tog sig af éns unger, og man havde en snak med den prostituerede. Der var også en stærk tradition for, at man gik ned fra de små lejligheder og satte sig for at sludre med andre. Den slags interaktioner er der stadig,« siger Jesper Lambæk og tager plads på en af de mange bænke, der står på fortovene, som er blevet en del bredere end i gamle dage.»Hvis du ser på Istedgade, er der masser af bænke. Også uden for de nye butikker. Det giver netop mulighed for at hænge ud, og det er noget af det, der er ført videre i byplanlægningen.Men der er også en anden sjov detalje.Selv i de nye butikker køber mange på klods.Så den tradition er også ført videre fra før i tiden,« siger Tina Gudrun Jensen.kais@berlingske.dk »Der var stort set altid junkier, eller der lå brugte kondomer efter en prostitueret, der lige havde haft en kunde.Der var ingen varme.«.Fakta: Se filmen om Vesterbro11. oktober uKirke, Dannebrogsgade 53 kl. 19-21 12. oktober H15 Scene, Halmtorvet kl.18-20 Fri entré »Vesterbro - den hippeste bydel« er den anden af en serie film om Vesterbro. Den første, »Vesterbros forandring«, blev vist sidste år. De er begge en del af projektet »Vesterbro - hvem er du og hvor går du hen?«, som er støttet af erhvervsdrivende og kulturaktører på Vesterbro. Efter planen skal der produceres fire film. De første to vises i biografen Vester Vov Vov 10. oktober.Hvad mener i om Vesterbro?François Eric GrodinBor på Østerbro. Åbnede i 2015 antikvariatet »Ord til andet« i et tidligere bordel i Eskildsgade. I dag er det også et galleri. Er Vesterbro mangfoldig? »Sammenlignet med Østerbro er Vesterbro ekstremt mangfoldigt. Der er etnisk og social mangfoldighed. Der er selvfølgelig sket en voldsom gentrificering, fra dengang jeg voksede op. Hvis jeg tænker på Vesterbro, da jeg var barn, ved jeg ikke engang, om det var et sted, jeg turde eller måtte komme. Det var noget med neonlys, frække damer og farlige mænd. Den her ende tæt på Halmtorvet har jo været benhård med bordeller og lyssky affærer - det samme med Kødbyen. Skelbækgade og Halmtorvet kom man jo ikke på. Nu er Kødbyen blevet ét stort party - hvis man sætter det lidt på spidsen.« Hvad er det bedste ved Vesterbro? »Den måde, man taler med hinanden her i gaden, hvor jeg har kontor, har virkeligt gjort indtryk på mig. Jeg betragter det som en landsby i byen, hvilket jeg ikke har oplevet andre steder i København. Det kunne have noget med historien at gøre, at det var et sted, hvor man blev nødt til at passe lidt på hinanden. Der var stor befolkningstæthed, man havde færre økonomiske og sociale ressourcer, og de, der havde, passede måske på de andre. Det er bare et gæt, men det kan godt være en arbejderkultur, der har overlevet med en visTrine og Mette FriisTilflyttere fra Jylland. Har boet på Vesterbro i tre år i en lejlighed, som familien har investeret i. Hvorfor valgte I Vesterbro? »Jeg syntes, Vesterbro var det mest tiltalende. Blandt andet fordi vi havde på fornemmelsen, at det var her, det skete. Vi bor tilmed på en stille vej, Godsbanegade, samtidig med at der er nogle grønne områder i nærheden. Det, tror jeg, er meget tiltalende for et par jyder som os. Det er også et rart sted at bo med mange venlige mennesker. Jeg synes, bydelen er mangfoldig, men jeg forestiller mig, at det kommer til at ændre sig. Det bliver mere og mere og mere hipt, og nogle mennesker forsvinder i den proces.« Det er ikke alle, der er glade for tilflyttere. Hvad mener I om det? »I den første film (med gamle vesterbroere, red.) var nogle af dem lidt negative. Det hele ser selvfølgelig anderledes ud fra deres synsvinkel, men de var lidt mere stride, end jeg havde troet. Jeg troede, det var en del af sjælen på Vesterbro, at man syntes, det var okay, at alle er her. Men jeg forstår godt, at mange er bekymrede for de voldsomme prisstigninger. Hvis det bliver meget dyrere, er der mange, der slet ikke har lyst til at bo i bydelen længere, og det er jo ikke det, vi ønsker.«Sussi Røjgaard, Troels Davis og Nora DavisHar boet i en lejelejlighed på Vesterbro de seneste fire år. Hvorfor valgte I Vesterbro? »Det kunne egentlig lige så godt have været en anden bydel. Nu hvor vi bor her, er vi rigtigt glade for at være her. Her er en lidt familiær stemning - det har jeg ikke oplevet andre steder. Jeg er selv vokset op i byen. Jeg kunne godt tænke mig at blive på Vesterbro, men er desværre nok nødt til at se i øjnene, at vi på et tidspunkt skal have mere plads. Vi bor i en toværelses nu. Sandsynligheden, for at vi får råd til at blive boende, er minimal. Og det, synes jeg, er ærgerligt - også for den dynamik, der er på Vesterbro - at det kræver en indkomst, der siger spar to, at leje noget her.« Hvad tænker du om Vesterbros image som hipt? »Vesterbros image som hipt er blevet kendetegnende, ligesom Østerbro hat fået den vibe, at det er lejlighedernes villakvarter. Jeg tror, at folk flytter hertil, fordi de godt kan lide den mentalitet, her er - fordi det er hipt. Men med prisstigningerne risikerer vi at miste den mangfoldighed og charme, som hipsterne blev forelsket i til at starte med.«
Under overskriften: »Vesterbro - den hippeste bydel« fortæller tilflyttere i ny film, hvordan de oplever kvarteret, der i dag er blandt de dyreste i København. Men landsbystemningen er der stadig, mener flere af nye beboere.
Schultz boede på Østerbro i København med sine to ugifte døtre. Hun var en nydelig, kultiveret kvinde - enke efter en søoffi-cer - blev 100 år gammel og døde i 1963. Men inden da blev hun hvirvlet ind i de mest dramatiske hændelser i det 20. århundrede.Claras fødenavn var Petit. Hendes familie kom fra Frankrig, var i ældre tider flygtet fra jødeforfølgelser og var havnet på De Vestindiske Øer. Familien slog sig ned på Sankt Thomas, og indviklede ægteskabsforhold gjorde, at familierne Petit og Pissaro blev blandet.Claras far blev derved stedbror til den senere berømte maler Camille Pissaro (1839-1903). Familierne var jødiske, og Claras forældre var begge jøder, hvilket skulle få betydning for hendes senere skæbne.Claras far skabte en god handelsforretning, men hendes mor døde ganske ung, hvorefter faren stod alene med seks børn. Clara fik sin skolegang på Sankt Thomas, og hjemmet var præget af både fransk, engelsk og dansk i en kosmopolitisk atmosfære, som Clara har beskrevet i erindringer fra tiden på De Vestindiske Øer.Det kulturelle hjem tiltrak fint selskab fra Danmark: »En stor begivenhed for os var prins Valdemars (søn af Christian IX og Dronning Louise, red.) ophold, da han som nybagt officer kom ud til os med korvetten »Dagmar« i 1879-1880.Korvetten blev sendt ud for at imponere negrene på Sankt Croix, som året i forvejen havde gjort oprør, brændt mange ejendomme og dræbt mange mennesker. Prins Valdemar var et sjældent elskværdigt menneske, afholdt af alle, som han kom i berøring med; prinsen kom tit i vort hjem og hans ophold gav anledning til en ualmindelig festlig tid for os derude,« skriver Clara Schultz i sine upublicerede erindringer.Hun har i sine erindringer ikke gjort sig tanker om de sortes forhold, men beskriver samlivet med sorte tjenestefolk som godt og familiært.Der var ofte baller i kommandørens bolig på Sankt Thomas, og sandsynligsvis var det ved et af disse baller, at Clara traf den unge of-ficer Johannes H. Schultz. De blev forelsket og i 1898 gift i Københavns Rådhus. Efter ægteskabet bosatte parret sig på Østerbro og fik i 1899 Ellinor og i 1901 Ingeborg. Begge døtre blev kristent døbt. Johannes H. Schultz gjorde karriere i søværnet og blev chef for krydseren Heimdal, hvorefter han blev udnævnt til kommandør.Han gik på pension i 1921 og døde i 1934. Døtrene forblev ugifte og boede hjemme hos moderen på Østerbro. Mens Ellinor arbejdede i børneforsorgen i Københavns Kommune, blev Ingeborg ansat i staten.Da tyskerne besatte Danmark 9. april 1940, var det en sorgens dag, men næppe nogen havde forestillet sig, at Clara kunne få problemer med sin jødiske baggrund, for selv om hun sandsynligvis var medlem af den jødiske menighed, færdedes hun ikke i jødiske kredse - ifølge hendes families oplysninger. Nazisterne havde imidlertid lister over byens jøder, og 3. oktober 1943 fandt de frem til Clara Schultz og hendes to ugifte døtre i Østbanegade 11. Ingeborg og Ellinor var undtaget fra jødeaktionen, for nazisterne havde bestemt, at børn af ægteskab mellem jøder og kristne ikke skulle deporteres. Men Ellinor og Ingeborg nægtede at forlade deres mor og blev derfor taget med.Ellinor var da 44 og Ingeborg 42 år gammel.T yskerne havde et skib i Københavns havn, hvor jøderne med brutalitet blev tvunget om bord. Clara var på dette tidspunkt 81 år. I det besatte Tjekkoslovakiet havde nazisterne oprettet en koncentrationslejr i en gammel garnison.Tusindvis af jøder fra hele Europa kom til Theresienstadt, men de fleste blev transporteret videre til Auschwitz-Birkenau, hvor langt hovedparten blev myrdet. De danske jøder undslap denne skæbne, men de vidste ikke, at de var undtaget, så dødsangsten hang altid i luften. Danske historikere har generelt ment, at den mindre hårde behandling af de danske jøder skyldtes aftaler mellem danske myndigheder og nazisterne. Det er imidlertid ikke en antagelse, der kan dokumenteres. En mere sandsynlig årsag er, at nazisterne med SS-lederen Heinrich Himmler i spidsen ønskede at bruge de danske jøder til at vise De Allierede, at jøderne blev behandlet godt.Den danske historiker Silvia Goldbaum Tarabini Fracapane har netop fået godkendt en disputats om de danske jøder i Theresienstadt.I den skriver hun, at de danske jøder var udset til at bruges til propaganda: »Måske skulle danskerne - og det er værd at lægge mærke til, at kun de faktiske danske statsborgere nævnes - »gemmes« til noget andet. Dette kan måske have været del af Himmlers forskellige planer om at bytte jøder for varer, eller hans forsøg på at komme i kontakt med de vestallierede.« Livet i Theresienstadt var et helvede af sult, utøj, snavs og sygdom. Mange døde af sygdomme og underernæring, heriblandt 51 danske jøder. Faren for Clara Schultz var stor, men hun blev frelst af hjælp fra medfanger og den tyske politik, der gav særlige privilegier til eliten blandt danske fanger. I august 1942 introducerede SS en særlig status som prominente fanger, og Clara Schultz var sammen med blandt andre overrabbiner Max Friediger blandt de udvalgte. Afgørende for hendes overlevelse var også Røde Kors-pakker, som familien og andre sendte til hende. De andre danske jøder, der ofte var af russisk afstamning og ankommet til Danmark i tiden omkring Første Verdenskrig, blev behandlet dårligere.Der blev fra dansk side iværksat flere forsøg på at få frigivet Clara Schultz og hendes døtre samt andre fanger, hvor der kunne argumenteres for, at deres deportation måtte være en fejl. Det var arveprins Knud (søn af Christian X og dronning Alexandrine), der sammen med en række højt dekorerede søofficerer intervenerede på vegne af Clara og hendes to døtre.De indleverede et brev på nazisternes hovedkvarter, Dagmarhus, allerede 18. oktober 1943, har Silvia Goldbaum Tarabini Fracapane dokumenteret.T yskerne ville imidlertid ikke give slip på Clara, da begge hendes forældre var jøder, men situationen var anderledes med Ellinor og Ingeborg. 14. januar 1944 blev en gruppe på fem danskere, der omfattede de to Schultz-døtre, løsladt og kom til Danmark under den betingelse, at de intet måtte sige om forholdene i Theresienstadt.Følelserne må have været spændt til det yderste i denne adskillelsens stund.Sandsynligheden for, at mor og døtre ville se hinanden igen, var minimal. 16. januar ankom døtrene til København. De fortalte aldrig noget om deres ophold i lejren.Nazisterne iværksatte snart deres skuespil, hvor de danske og andre jøder blev vist frem for at overbevise verden om, at nazisterne behandlede jøder godt. Theresienstadt fik i juni 1944 besøg af en Røde Kors-delegation, der blev narret til at tro, at alt var i den skønneste orden. De prominente fanger blev flyttet til de særligt fine Dänenhaüser, og de danske jøder blev vist frem som bevis på, hvor godt det gik.Det hele var selvfølgelig løgn, men en propagandasejr for nazisterne, og deres udnyttelse af de danske jøder sluttede ikke dermed.Nazisterne havde besluttet at fremstille en film, der skulle dokumentere, at jøderne i Theresienstadt havde gode forhold, og flere danske jøder blev optaget til filmen i september 1944. Filmen, hvoraf der kun eksisterer brudstykker, er verdenskendt, for den har leveret nogle af de få autentiske levende billeder fra en KZ-lejr, selv om den altså slet ikke viser virkeligheden.I en scene ser man den danske overrabbiner Max Friediger sidde i en have med en ældre, nydelig dame. Damen er Clara Schultz. Friediger beskrev scenen, da han kom hjem til Danmark fra Theresienstadt. Instruktøren bad Friediger om at sidde ned ved siden af Clara og tale med hende - med nøje anvisninger om, hvordan de skulle sidde og optræde.I dag eksisterer denne scene ikke på film, kun to fotografier fra samtalen under parasollen i haven er bevaret.På den måde blev Clara en del af nazisternes snedige propaganda-projekt. Man kan på fotografiet se jødestjernen på Friedigers jakke, mens Clara sidder med en nydelig hat på hovedet og hånden under hagen. Filmen blev færdig i marts 1945 og vist til blandt andet International Røde Kors i april 1945.C lara Schultz kom sammen med andre danske fanger hjem med De hvide busser i april 1945. Busserne kørte gennem Danmark og til Sverige. Hendes grandniece, Anne Labrosse, beskriver til Berlingske sit indtryk af Clara Scultz, da hun som barn mødte hende i tiden efter krigen: »Hun var i sandhed en meget lille og spinkel dame, næsten sart, men levende og smilende, altid iklædt gammeldags kjoler i tyndt, sort, blødt stof. Hun talte altid så venligt til os børn, selv om det nok ikke morede os meget, dette obligatoriske besøg. Hun var blid og god ved alle, aldrig et ondt ord om andre. Jeg husker, at hun altid bar en stor medalje hæftet på brystet af den sorte kjole. Den medalje reddede hendes liv, fortalte hun os, men først mange år efter, da hun var død, erfarede jeg, at hun havde været i Theresienstadt. En dag bankede tyskerne på døren og tog Clara og døtrene med. Clara greb bare én ting i al hast, en medalje hendes mand havde liggende. Den hæftede hun på sin barm i KZ-lejren og bar den med stolthed. Ja, denne orden må have været den rene manna fra himlen for tyskerne, og så reddede den åbenbart Claras liv. Tyskerne kaldte hende Frau Kommandantin.« Da Clara Scultz i 1962 skrev sine erindringer til Nationalmuseet, handlede de udelukkende om den lykkelige tid på De Vestindiske Øer.Hun skrev ikke et ord om Theresienstadt. Da hun fyldte 100 år, blev hun interviewet af Berlingske Tidende 8. juli 1962. Hun talte henrevet om tiden i Caribien, men heller ikke her nævnte hun Theresienstadt med et ord. Da hun blev spurgt, hvad man som 100-årig får tiden til at gå med, svarede hun, at hun læste Berlingske Tidende grundigt og så i øvrigt med iver læste engelske kærlighedsromaner.bbl@berlingske.dk Livet i Theresienstadt var et helvede af sult, utøj, snavs og sygdom.Mange døde af sygdomme og underernæring, heriblandt 51 danskere.Fakta: LitteraturSilvia Goldbaum Tarabini Fracapane: »Experiences of Persecution and Ghetto-Life, 2016« (endnu ikke publiceret) Bent Blüdnikow: »Moral og internationalisme i debatten om jøder og Danmark«, Historisk Tidsskrift, 2016, bind 115 Clara Schultz' erindringer fra Sankt Thomas i Nationalmuseet Breve mellem Clara Schultz og hendes døtre i Det kgl. Bibliotek.
4. maj 1945 blev Danmark atter frit. Selv om der er gået mere end 70 år siden den tyske besættelse, dukker der stadig nye beretninger op fra dengang. En af dem handler om Clara Schultz, der i 1943 som 81-årig blev deporteret til Theresienstadt. Mod alle odds overlevede hun og blev 100 år. Oplevelserne i KZ-lejren forblev hendes hemmelighed. Indtil nu.
Man skal først gå så grueligt meget ondt igennem, før man ender som en smuk... firesporet vej i en tunnel.Eventyret om den grimme ælling handler om at overvinde modstand med mange odds imod sig, og når københavnerne i den kommende weekend indvier kommunens største anlægsprojekt nogensinde - Nordhavnsvej, som skal lede en stor del af trafikken uden om centrale bydele - ligner det bestemt en nydelig ingeniørbygget svane.Men projektet er både blevet dyrere og senere færdigt i forhold til den oprindelige tidsplan. Og undervejs har der været forløb, der gav ingeniørerne mere end almindelig meget sved på panden. Nogle har helt sikkert også bandet.Nu ligger de 2 kilometer ny Nordhavnsvej der endelig og kan fra på mandag føre over 30.000 biler om dagen fra Helsingørmotorvejen og ned til Strandvænget og Svanemøllehavnen langs havnen og dermed væk fra flere gader i den indre del af hovedstaden.På 900 meter af den nye strækning skal trafikken foregå i en tunnel under jernbanen og Strandvejen. Samlet pris for anlægget: 2,5 milliarder kroner.»Man må indrømme, at det her er flot«, lød det fra teknik-og miljøborgmester Morten Kabell (EL), da Politiken forleden gæstevandrede gennem den tomme tunnel.Cykelborgmester, som han ofte kaldes, Morten Kabell, er ellers ikke særlig begejstret for biltrafik, men dette byggeri er han alligevel stolt af.»Blandt andet fordi det er et smuk bygningsværk.Og fordi der er gjort alt for at undgå arbejdsulykker i byggeprocessen.Og fordi trafikbelastede gader på især Østerbro og også i Indre By nu får færre biler«, som borgmesteren påpeger, mens vi skridter det enorme betonforede hul af.Især betoner han, at tunge containerlastbiler, der kører til og fra containerterminalen i Nordhavn, nu nemt kan komme nord ud af byen og ud til motorvejssystemet i stedet for at snige sig gennem Østerbro, Gentofte eller Nørrebro.Den bøvlede modelMen da projektet endnu var en spæd ælling for 7-8 år siden, ville Morten Kabell - og mange med ham - gerne i stedet have haft en boret tunnel hele vejen fra Ryparken og under vandet helt over til Københavns nyeste bydel, Nordhavn, som nu skyder op bykvarter for bykvarter.Det var bare umuligt dengang i 2013 at skaffe finansiering til så stort et vej-og tunnelbyggeri. Så i stedet blev det en åben vej og en nedgravet cut and covertunnel på den del af strækningen, hvor banen og Strandvejen passeres. Så måtte forlængelsen over vandet til Nordhavn vente nogle år.En gravet tunnel er en billigere, men mere bøvlet model, fordi et par håndfulde huse skulle rives ned for at give plads til gravemaskinerne, veje skulle spærres af, togtrafikken lammes i perioder.Og beboerne i Strandvænget måtte leve længere med at være naboer til en byggeplads.Man har en mening..Endnu mere bøvlet blev det, da politikerne undervejs i byggeprojektet pludselig sadlede om. De besluttede sig for, at når der nu ikke blev lavet én lang boret tunnel hele vejen videre fra motorvejen under Østerbro og videre under vandet over til Nordhavn, så skulle der da i det mindste laves en ' blind' 150-meters forlængelse af den nye Nordhavnsvej ned til vandkanten.Et forgreningskammer med to rør, så man om nogle år kan koble en sænketunnel på ud i Svanemøllebugten - uden at genere biltrafikken i tunnelen til den tid - og få trafikken helt over til Nordhavn.Det ekstra rør lod sig gøre, fordi der var fundet nye penge i en aftale med staten.Problemet var bare, at da den beslutning blev taget i 2014, var der allerede støbt massivt på tunnelprojektet lige præcis der, hvor forgreningskammeret skulle være.Så håndværkerne måtte i gang med at banke og ikke mindst sprænge tusinder af tons stivnet beton op igen.Som projektchef på byggeriet Anne Kongsfelt med et skævt smil udtrykker det, da vi slentrer gennem tunnelen: »Vi diskuterede lidt, hvem der skulle ned at fortælle det til folkene, at de nu skulle i gang med at bryde al den beton op, de lige havde støbt«. Københavns Kommune kunne have sparet 225 millioner kroner og fået Nordhavnsvej færdig allerede i 2015, hvis politikerne allerede i 2013 havde besluttet sig for den korte ekstra ' blinde' forlængelse af Nordhavnsvej ned til vandet.Morten Kabell husker ikke den bagvendte beslutningsproces med behag.»Men i det mindste er det fornuftigt at få lavet tilkoblingskammeret til tunnelen nu, selv om det kostede en stor forsinkelse - frem for at vente til den dag om 7-10 år, hvor forlængelsen under vandet til Nordhavn skal laves, og man så er tvunget til at lukke den nybyggede tunnel igen« Og så er vi der.Ind gennem en sidedør i biltunnelen kan vi gå ind i de 150 meter lange enorme skakter i midten af kørebanen. Begge ender i en 20 meter høj betonmur. På den anden side af muren står havvandet mindst 4 meter højt.Anne Kongsfelt forsikrer, at betonmuren nok skal holde.Der bliver lukket af ind til de to enorme skaktkamre, inden biltrafikken begynder at rulle på mandag. Og der bliver først lukket op igen, når behovet for en ny forlængende tunnel presser sig på. Det sker først, når udbygningen af Nordhavn gør det nødvendigt at lette en voksende biltrafik til og fra Københavns nyeste bydel.Nordhavnsvej er således ' kysseklar' til en undervandstunnel.RutsjebaneAt suse gennem tunnelen i bil vil formentlig kunne give et lille sug i maven Dels er der tale om en hældning på 6 grader, når man skal ned i og op fra tunnelen, dels slår vejen en lille bule, forklarer Anne Kongsfelt.Det skyldes, at man under byggeriet var på vej opad, da politikerne ændrede projektet med de to tilslutningskamre, og så skulle vejen lidt ned igen. Deraf bumpet.»Lidt rutsjebane kan der godt være over det«, smiler Anne Kongsfelt.Ujævnheder... men uden at sjakre med sikkerheden.For eksempel er der installeret vandtågeanlæg.Det er et sprinklersystem, som går i gang, hvis en bil bryder i brand i tunnelen.Det skulle bilerne af mange årsager meget nødig, blandt andet fordi kystbanetogene kører på skinnerne ovenpå.Og så er der dagslysskærmen. Når bilerne kører ind i og ud af tunnelen, passerer de under noget, der ligner et geometrisk kunstværk. Men det er en rent funktionsmæssig konstruktion af forskellige kubeformer.Ved kørsel ind i og ud af tunnelen skal de sørge for henholdsvis en gradvis dæmpning og opblænding af dagslyset, så bilisterne ikke bliver blændet.»Skærmen er blevet til ved en iterativ (gentagen) proces mellem de rådgivende ingeniører og de danske arkitekter«, forklarer Anne Kongsfelt.»Normalt regulerer man overgangen fra mørke til dagslys med elektrisk lys, men det sparer vi her ved at sørge for, at dagslyset af sig selv tones op og ned gennem kuberne«.Kystbanen fløjOg det er bare detaljerne.Anne Kongsfelt er endnu mere stolt af hele byggeprocessen, der har været »utrolig kompleks«. Som da man af hensyn til togdriften på Danmarks mest befærdede strækning fik sølle 5 uger til at stille Kystbanens skinnelegemer over på stålpæle, så tunnelen kunne graves under. Og 2 år senere var der igen 5 uger til at lægge skinnerne tilbage oven på den nystøbte tunnel.Eller hvad med det faktum, at 4 af de 11 bygninger på Svanemøllens Kaserne, der i forbindelse med byggeriet er blevet revet ned, nu står genopført, fordi de er bevaringsværdige.I disse dage gennemgår projektchef Anne Kongsfelt og de mange andre på byggeholdet de 23 forskellige systemer, der skal holde anlægget kørende med CO2-styring og pumpebrønde og kødetektering.Finjustering kalder hun det.Budgettet for hele anlægget er også blevet justeret nogle gange undervejs. Grovjusteret.Der er jo blevet lavet store udvidelser af projektet med byggeriet af de to 150 meter lange tilslutningsskakter til fremtidens tunnel over til Nordhavn.Men der er ikke brugt for mange penge, understreger Morten Kabell.»De ændrede budgetter er blevet overholdt til punkt og prikke. De er bare blevet udvidet hen ad vejen, i takt med at vi har ændret projektet«. Den nye Nordhavnsvej og en kommende tunnel videre til Nordhavn kan meget vel blive de første etaper i det, der en dag bliver en hel omfartsvej rundt om København via en havnetunnel under vandet over til Refshaleøen og Amager og videre ned til Sjællandsbroen og motorvejen der. Det, som byplanlæggerne kalder Østlig Omfartsvej.Og som københavnerne i de kommende år helt sikkert kommer til at debattere.flemming.christiansen@pol.dk Fakta: FAKTA NordhavnsvejFør bilerne får lov at indtage den nye vej, får alle andre lejlighed til at opleve tunnelen på to hjul. Den officielle indvielse af Nordhavnsvej finder sted søndag 17. december fra kl. 11, hvor der blandt andet vil være cykeloptog for hele familien igennem tunnelen.Men allerede lørdag bliver der varmet op med juleræs for byens motionscyklister kl. 14 igennem tunnelens to rør.Og i de sene aftentimer lørdag bliver det også muligt at opleve Nordhavnsvej på rulleskøjter - med dj, musik og lys.De første biler får lov at rulle ned i anlægget mandag ved middagstid. Men i den første måneds tid vil vejen blive afspærret i aften-og nattetimerne fra kl.20 til 6, fordi systemer til overvågning af trafik, brandsikkerhed og tekniske installationer i tunnelen skal justeres.
Iweekenden kan man rulleskøjte og cykle gennem en ny tunnel, som skal lede biltrafik væk fra Københavns indre gader. Anlægget blev fordyret, fordi politikerne ombestemte sig midtvejs.
Jeanette Ottesen var i sit livs bedste form, da hun måtte droppe drømmen om at vinde guld ved EM i Royal Arena til december.To lyserøde streger på en graviditetstest ændrede alt for hende. Pludselig måtte hun forlade svømmebassinet og sige et - i det mindste midlertidigt - uventet farvel til sin karriere som professionel svømmer.Overrasket og lykkelig. Men i modsætning til kæresten Marco Loughran også bekymret.»Det var meget forskellige reaktioner, vi havde. Jeg havde den der ' shit'-følelse - sådan ' fuck, hvad gør vi?'. Marco brød grædende sammen; han var så lykkelig. Det var nærmest den bedste dag i hans liv.Det var først bagefter, han tænkte, ' nå ja, så du kan ikke svømme',« fortæller Jeanette Ottesen til BT.Jeanette Ottesens læge havde sagt, at der ville gå mindst et år, før hun kunne blive gravid, fordi hun aldrig har haften normal cyklus. På et tidspunkt havde hun ikke menstruation i tre måneder, hvilket er forholdsvis normalt for topatleter, og derfor havde parret ikke ' passet på', som hun formulerer det. Selvom det kom bag på dem, at de skulle være forældre, overvejede de ikke på noget tidspunkt at få en abort.»Der var ikke nogen tvivl om, hvorvidt vi skulle beholde hende eller ej. Men det var svært at finde ud af, hvordan jeg skulle klare mig uden svømning. Svømning er mit job, og jeg havde ikke set det komme, at jeg skulle blive gravid nu. Det gik meget fra det ene øjeblik til det andet. Hvad skal der ske i min karriere? Lige på det tidspunkt var jeg rådvild,« siger Jeanette Ottesen.De første fire måneder af graviditeten lå elitesvømmeren skiftevis i fosterstilling på badeværelset og i soveværelset. Kvalmen var utålelig.Siden Jeanette Ottesen var ti år, har hun brugt flere timer om dagen i svømmehallen og til træning. Hendes vilje og krop har hentet hende utallige medaljer. Nu svigtede hendes egen krop hende.»Jeg havde det så skidt. Det er også derfor, at jeg i den periode hadede at være gravid. Jeg tænkte bare, det er løgn. Jeg følte, jeg havde 24/ 7-madforgiftning.Jeg troede, det ville være nemmere at være gravid, fordi jeg var i så god form. Men det er jo en stor, fed løgn,« siger Jeanette Ottesen.Cheeseburgere og pomfritterDer er kun få uger til Jeanette Ottesens termin, og kæresteparret har i mellemtiden sagt ja til hinanden i Amaliehaven og fået ring på fingeren.Bryllupsfesten blev holdt på en restaurant i Indre By med cheeseburgere, pomfritter og mayo. Samme sted møder BT den højgravide Jeanette Ottesen over en snak og en cæsarsalat. Maven er blevet så stor, at vi må trække bordet ud, så hun kan være der.»Jeg begyndte at vænne mig til at skulle blive mor i takt med, at min mave voksede, og jeg kunne mærke, at jeg var gravid. Da skete der en hel masse ting inde i mig. Moderinstinktet begyndte at vokse,« fortæller hun.Under graviditeten har Jeanette Ottesen lavet en blog, hvor hun flere gange om ugen skriver om sin graviditet og sit liv. Hun ville finde noget andet at tage sig til, nu når svømmebrillen og badedragten ligger udtørrede i skuffen.»Skal jeg være husmor? Det kan jeg jo ikke, det skal jeg jo ikke. Kun at skulle gå på legeplads, lave mad og skifte bleer, det kan jeg slet ikke se mig selv i. Det er min store frygt at få et arbejde, jeg ikke synes er sjovt. Nu er jeg snart 30 år, og jeg har haftdet så sjovt. Jeg har haftdet pissehamrende hårdt, men jeg har haftdet så fedt. Overvej, hvor meget jeg har oplevet. Det drive, jeg har haftmed min sport, skal jeg også have med noget andet. Det kommer til at blive svært, men jeg tror sagtens, jeg kan finde det,« fortæller Ottesen.Nej tak til curlingforældreHvordan man passer på et lille menneske og er en god mor, har Jeanette Ottesen gjort sig mange tanker om sammen med faderen, Marco Loughran.Men i parrets hjem på Østerbro er der ingen graviditets-eller opdragelsesbøger.»Jeg er ikke typen, der læser om, hvordan det er at blive mor, og hvordan det er at være gravid. Vi er allesammen forskellige, så jeg tror ikke på, at man kan skrive en bog eller en artikel om det. Jeg tror, det bliver ' good cop - bad cop'. Marco kommer til at være så blød over for den lille pige,« fortæller hun.Jeanette Ottesens egen barndom havde klare retningslinjer, og et nej betød nej. Hun og hendes søster fik ikke lov at løbe om hjørner med deres forældre, og den opdragelsesstil vil Jeanette Ottesen føre videre.»Jeg har haften fantastisk barndom.Min mor og far har aldrig været bange for at sætte os på plads.Børn skal vide, hvem der bestemmer.Det gør ikke noget, at de græder to minutter ekstra i vuggen, så finder de måske ud af, at det ikke betyder, at der er noget galt. Jeg synes, forældre i dag er for bløde og nussede. Sådan rigtige curlingforældre. Det har min mor og far aldrig været.« Selvom den lille pige, hvis navn stadig er en hemmelighed, kommer til at blive hevet med i svømmehallen af mor og far, ønsker Jeanette Ottesen ikke, at hendes datter skal blive elitesvømmer.»Det er så hård en sport, at jeg som forælder tænker på, om jeg bør introducere hende til den eller lade være? Jeg ville elske, hvis hun lavede en eller anden form for sport, fordi det ville holde hende fra så mange andre ting. Når man er inde i sportens verden, får man så mange værdier, man kan tage med sig videre i livet,« siger hun.Fordi det kom som et chok, at Jeanette Ottesen skulle give slip på bassinerne og medaljerne, har hun ikke kunnet affinde sig med tanken om, at hendes livs karriere sluttede uden et brag. Der var ingen klapsalver, intet fyrværkeri, ingen fanfarer.Drømmer om et comeback»Jeg troede, EM i Danmark skulle være dér, hvor jeg sluttede af her til december. Men det kan jeg jo ikke, nu når jeg skal være mor. Jeg synes stadig, jeg fortjener at slutte ordentligt af. Når man har været på toppen i så mange år, er det svært bare at gå fra den ene dag til den anden: ' Nå, så stopper jeg'. Det er så svært,« siger hun og slår fast: »Min drøm er at lave et comeback.« Jeanette Ottesen vil tilbage, og hun vil afslutte sin karriere på den helt rigtige scene. OL i Tokyo i 2020.Men hun vil ikke tilbage i systemet, i stedet skal det være et familieforetagende, hvor hendes mand, Marco Loughran, er hendes svømmetræner.»Jeg går ikke efter at vinde medaljer eller en bestemt titel. Jeg har oplevet alt, hvad der er at opnå inden for denne her sport. Jeg går efter at svømme mit sidste løb på en scene, der betyder noget for mig. Det er den ultimative scene, og der er så få mennesker af verdensbefolkningen, der får lov at opnå et OL. Det er sindssygt,« siger Jeanette Ottesen og slår fast: »Jeg gør det ikke for Danmark. Jeg gør det ikke for pressen. Jeg gør det ikke for at tjene penge. Jeg gør det ikke for noget eller nogen. Jeg gør det for mit eget egos skyld.« Det vil blive Jeanette Ottesens femte OL, hvis hun kan kvalificere sig og dermed skrive sig ind i historiebøgerne.Men når hun fortæller om, at det bliver hendes afslutning, er man på ingen måde sikker på, at hun vil kunne slippe det igen.Lykkeligt udfaldLejligheden på Østerbro er blevet fyldt med babytøj, barnevogn, vugge og bleer. Jeanette Ottesen og Marco Loughran er i dag lykkelige for de to positive streger på graviditetstesten og føler sig klar til at tage imod deres datter i december. Dagene kan være hårde, især for højgravide Ottesen, men når parret ligger sammen på sofaen eller i sengen derhjemme, kan de mærke hende sparke og bevæge sig. I det øjeblik bliver smerterne og udmattelsen det hele værd.»Hun er blevet så stor nu, at man kan se hende, når hun bevæger sig.Man kan se, at hun er der. Når Marco ligger med sin hånd på min mave eller sit ansigt på min mave, er han bare så glad. Den glæde, han har i øjnene, er fuldstændig ubeskrivelig, det er sådan helt latterligt. Han får mig til at føle mig glad, og så ved jeg, at det her er 100 procent det rigtige.«.silu@bt.dk '' Jeg havde den der ' shit'-følelse - sådan ' fuck, hvad gør vi?'. Marco brød grædende sammen; han var så lykkelig.Det var nærmest den bedste dag i hans liv Jeanette Ottesen '' Jeg går efter at svømme mit sidste løb på en scene, der betyder noget for mig Jeanette Ottesen.Fakta: Jeanette OttesenFødt: 30. december 1987 - er vokset op i Lyngby Bopæl: Østerbro Civil status: Giftmed Marco Loughran (har tidligere været giftmed Bobby Gray) Termin i december.Har danset i 10 år, og var i 2012 med i Vild med Dans.Yndlings disciplinerne er fri og butterfly.OL deltagelser: Athen i 2004. Beijing i 2008.London i 2012 og Rio de Janeiro i 2016.Meritter: Har vundet 50 medaljer siden 2006.
EN NY VERDEN Jeanette Ottesen blev gravid og måtte sætte karrieren på pause på ubestemt tid. For sin egen skyld vil hun nu tilbage i bassinet og slutte med et brag. Ved OL i Tokyo i 2020.
Tæller man dommernes point sammen, får alle fem varianter af økologisk hakket oksekød tre tjektegn hver. I snit er de altså alle lige ' gode' - eller snarere ligegyldige.»Der er ikke noget af det her hakkekød, der er overvældende. Niveauet er lavt. Jeg havde ikke forventet særlig meget, men jeg troede, det ville være bedre«, siger testdommer, kok og køkkenchef Mikkel Kring Nielsen fra bøfrestauranten MASH i Bredgade i København.Salget af økologisk hakket oksekød stiger ellers stejlt i disse år. Til Politiken oplyser Føtex, der har 100 butikker rundt i hele Danmark, at kæden oplever en tocifret årlig vækst i salget af netop hakket økologisk oksekød.Når det økologiske hakkekød sælger så godt, skyldes det prisen, mener sortimentschef i Føtex, Tore Nederland. Hvor hele stykker økologiske kød typisk kan have en merpris på 50-80 procent i forhold til de konventionelle udskæringer, er merprisen ifølge tal fra Økologisk Landsforening nemlig helt nede på 15-20 procent for hakket økologisk oksekød.Håndværket eller smagenForventer man en ekstra god hakkebøf, fordi man vælger økologisk oksekød, bliver man dog skuffet, i hvert fald ifølge Politikens testdommere.»Det er årevis siden, jeg selv har spist supermarkedernes gaspakkede hakkekød.Jeg er ikke gået glip af noget. Håndværket er alt for dårligt«, mener slagtermester Peter Steen fra gourmetslagterbutikken og bøfrestauranten Gourmandiet på Østerbro, efter at han har vurderet fem varianter i Politikens blindtest.Kun tre lunkne tjektegn bliver det altså for alle fem varianter af økologisk hakket oksekød. Men bag de ens tjektegn, som er gennemsnit af de to dommeres karakterer, gemmer sig faktisk lodret uenighed dommerne imellem.De to pakker hakkekød, som slagtermester Peter Steen giver flest tjektegn, 4, har køkkenchef og bøfkok Mikkel Kring Nielsen givet færrest, 2.Stik modsat høster Mikkel Kring Nielsens to foretrukne produkter bundpoint hos slagtermesteren. Derfor har Politiken i denne uge valgt ikke at udnævne en vinder.Årsagen til, at der kan være så store forskelle i de to dommeres vurderinger, er ifølge dem selv formentlig, at det hakkede oksekød er meget ens. Kun én pakke skiller sig ud. SuperBrugsens hakkekød af mærket Änglamark er som den eneste i testen vakuumpakket. Det gør, at blod og væske ikke kan løbe fra kødet og ud i pakken eller ned i ' bleen', som Peter Steen kalder det sugende stykke plastik, der ligger under meget gaspakket kød.»Det er ikke godt at vakuumere kød, og slet ikke hakkekød. Det giver længere holdbarhed, men det giver også noget kød, der kan være så vådt, at det snarere koger end steger på panden«, forklarer slagtermester Peter Steen.Når kødet - bortset fra Änglamarks - er så ens, har de to dommere måttet se, føle og smage særligt detaljeret på produkterne.Ifølge dem selv formentlig med det resultat, at de har lagt vægten ret forskelligt i deres bedømmelser.»For mig som slagter er det rigtig dårligt håndværk, når hakkekød er fuldt af sener og bindevæv, som skulle have været sorteret fra før hakningen. Så kan kødet smage o. k., men har de ikke sorteret kødet, som de burde, trækker det meget ned for mig«, siger slagtermester Peter Steen.Køkkenchef og bøfkok Mikkel Kring Nielsen har i højere grad vægtet forskelle i fedtmarmorering og smag.»Det er fedtet, der i høj grad giver smagen.Noget af kødet smager meget kedeligt, andet smager o. k. For mig er det meget det, der skiller de ellers meget ens slags hakkekød ad«, forklarer han.Kød fra gamle malkekøerTil testen har Politiken valgt hakkekød med en fedtprocent på 8-15. Personligt går Mikkel Kring Nielsen gerne højere op i fedtprocent i de hakkebøffer, han laver derhjemme.»En god hakkebøf skal først og fremmest have en rigtig god smag - og smagen ligger altså i fedtet. Jo mere fedt, jo bedre smag«, forklarer han.Dog ville han nok nøjes med at bruge supermarkedernes hakkekød til en »hurtig gang bolognese«. Til hakkedrenge ville han enten hakke kødet selv eller gå til slagteren.Ifølge slagtermester Peter Steen er der en god grund til at gå til slagteren og købe sit hakkede oksekød. Langt størstedelen af det hakkede økologiske oksekød, man kan købe i supermarkederne, stammer fra malkekøer, der slagtes, når de ikke længere leverer nok mælk. Det er i øvrigt netop, fordi hele dyret udnyttes optimalt, at prisen på hakket økologisk oksekød kan holdes nede.Køber du i stedet et helt stykke kød og får det hakket hos slagteren, stammer det typisk fra kødkvæg. Kødkvæg er også det, der bruges til de finere udskæringer i køledisken, som mørbrad, tyksteg og grydestege. Desuden er det vigtigt, at kødet kun hakkes én gang. Peter Steen indstiller selv hakkeren på 3 mm, hvor supermarkedets hakkekød typisk er hakket på 5 mm: »Det er til den grove side. Det giver de der meget tydelige strimler i kødet, som du bliver nødt til at hakke over nede i gryden, hvis du laver bolognese. Det er ikke meningen. Hakkekød skal være luftigt og porøst, ikke spaghettitråde«.lordagsliv@pol.dk Fakta: FRILAND, 8-12 PCT.Producent: Friland Pris: 31,95 kr. for 400 g i Rema 1000 Peter Steen: Fin fedtfordeling, fin smag, lidt for strimlet, men ellers godt sorteret kød. Kun lidt bindevæv og sener. Kunne måske godt have tænkt mig lidt mere saftighed.Mikkel Kring Nielsen: Flot rød farve. God fedtfordeling og flot fast tekstur. Alligevel meget kedelig i smagen.ØGO, 9-15 PCT.Producent: Friland Pris: 31,95 kr. for 400 g i Netto Peter Steen: Fin rød farve og fint med fedt. Lidt for strimlet, men kun en lille smule sener og bindevæv. Kødet er sorteret bedre end de andre. Okay smag.Mikkel Kring Nielsen: Meget løst i kødet. Virker meget mager.Derfor også kedelig i smagen. Som hakkebøf er den for løs og smuldrer for meget, grænsende til det grynede.LEVEVIS, 9-15 PCT.Producent: Levevis Pris: 31,95 kr. for 400 g i Føtex Food Peter Steen: Meget fed. God smag. Ud fra smagen alene er det her en vinder. Men det er en katastrofe, at kødet er sorteret så dårligt, inden det er hakket. Det er fyldt med sener og bindevæv.Man sidder tilbage med gummi i munden.Mikkel Kring Nielsen: Fin fedtmarmorering og god smag. For mig topper den de andre, uden at det dog er overvældende.ÄNGLAMARK, 8-12 PCT.Producent: Thise og Ko Pris: 39,95 kr. for 400 g i SuperBrugsen Peter Steen: Flot rød udvendig. Lidt mørk i midten, men det gør ikke noget. Meget mere våd end de andre. Kan være et problem, så kødet småkoger i stedet for at stege. Ikke så mange sener i, men lidt for flad i smagen.Mikkel Kring Nielsen: Skiller sig som den eneste tydeligt ud fra de andre. Flottere rød farve. Men minder mere om mos end om hakket kød. En meget våd fars. Men behagelig i munden, når den er stegt.IRMA, MAKS. 10 PCT.Producent: Irma Pris: 43 kr. for 350 g i Irma Peter Steen: Kraftfuld oksesmag. Tyder på et ældre dyr. En smagssag, men for mig smager det for meget igennem. Saftighed og fedtfordeling er okay, men man tygger på sener og bindevæv, som burde have været sorteret fra.Mikkel Kring Nielsen: Flot fedtmarmorering, alligevel er der ikke meget smag. Som hakkebøf er den meget løs i teksturen og smuldrer for meget.FAKTA Sådan gjorde viPolitiken bad to testdommere om at bedømme fem forskellige slags hakket økologisk oksekød, alle med en fedtprocent et sted mellem 8 og 15. Testen foregik som blindsmagning, hvor dommerne sad i samme rum. Dommerne tilberedte kødet som hakkebøffer og bedømte det med fokus på smag, konsistens og udseende. De gav en samlet bedømmelse mellem 1 og 6 tjektegn, hvor 6 er bedst.Antallet af tjektegn er udtryk for et gennemsnit af dommernes karakterer. I de tilfælde, hvor to produkter får samme karakter, er det billigste produkt placeret bedst i testen.I tilfældet med økologisk hakket oksekød er dommernes oprundede gennemsnitskarakter for alle testvarer 3 tjektegn. Sammenstillet med, at dommernes individuelle karakterer for de enkelte testvarer er meget forskellige, har Politiken denne gang valgt ikke at udråbe en testvinder. I stedet bringer vi dommernes individuelle karakterer for hver variant.Peter Steen er slagtermester og indehaver af Gourmandiet, en slagterbutik og bøfrestaurant på Østerbro.Mikkel Kring Nielsen er kok og køkkenchef på bøfrestauranten MASH i Bredgade.
Salget er stærkt stigende, men hakket økookse imponerer ikke dommerne i Politikens test.
Efterårsvinde kastede de falmede blade rundt i et virvar af gulbrune nuancer, mens en svag regnbue foldede sig over himlen og tilførte det askegrå skydække lidt kulør. Men folkevandringen på Østerbro varslede, at det var forår for Åge Hareides landshold.Mænd og drenge, kvinder og piger i tusindtal trodsede det vådkolde vejr, som de i små grupper traskede mod Parken, klædt i smil, jakker og rød-hvide halstørklæder - mange af dem med øl i hånden.Og fra den helt rigtige vinkel så det faktisk ud, som om regnbuen endte lige midt i nationalarenaen. Fodboldfansene ledte dog næppe efter en krukke med guld, men snarere muligheden for en VM-billet til det danske landshold, der efter en sløj start på kvalifikationen havde spillet sig ud af mørket ved at vinde fire kampe i træk. Sådan havde de også tilkæmpet sig folkets kærlighed, og det var det, der materialiserede sig som glade scener på Østerbro i timerne op til gårsdagens sidste puljeopgør mod Rumænien.På sin vis fik tilskuerne, hvad de var kommet efter - og alligevel forlod de fleste af de 36.084 formentlig Parken med en tomhed i kroppen. Godt nok er Danmark nu klar til to playoff-kampe om en plads ved næste sommers slutrunde i Rusland, men slutresultatet 1-1 skuffede.Særligt fordi danskerne førte og så ud til at have kampen under total kontrol, da Rumænien udlignede med et sent mål efter et dansk forsvarskoks. Og så endda med en mand i undertal. Med ét stoppede tilskuernes bølge, mens tavsheden lagde sig over alle andre dele af den udsolgte arena end det hjørne, hvor en flok barmavede rumænere brølede glæden ud i den mørke efterårsaften.Gode chancer i playoff-kampe Til pressemødet efter opgøret afspejlede landstræner Åge Hareide ganske godt atmosfæren Det skifter hurtigt fra eufori til skuffelse, fra helt i top til helt i bund, og det er helt fint, for fodbold er følelser Åge Hareide, landstræner i Parken. Ja, han var da »først og fremmest meget glad for at være i playoff«, men han sagde det uden smil, uden større glæde og konstaterede samtidig, at han var skuffet over resultatet. Og over at Danmark tillod Rumænien at udligne.På samme måde så de danske spillere irriterede ud, som de ved slutfløjtet blot stirrede lidt ud i luften med lave skuldre og stenmimik.»Sådan er spillere nu engang, for det føles bare skidt at lukke sådan et dumt mål ind efter en kæmpe amatørfejl, men min opgave er også at minde dem om, at de skal være glade for at stå her i playoff. Det er den positive energi, vi trods alt skal prøve at hente ud af det her. Da vi startede kvalifikationen, var VM mindst 10 kampe væk - og i oktober sidste år havde mange dømt os ude. Men nu er vi kun altså to kampe fra slutrunden, og alt kan ske i den slags opgør mod én modstander«, sagde Åge Hareide.Han må vente lidt med at kende de mulige modstandere til opgørene i november, da alle kvalifikationsgrupper først er færdigspillede i morgen. Da vil det stå klart, hvem de otte bedste puljetoere er.Men først når den næste verdensrangliste udkommer, er det til at vide, hvem der bliver seedet - og dermed hvilke modstandere Danmark kan trække. Uanset hvem danskerne skal møde, har de »gode chancer«, vurderer Hareide.»Der er mange hold, vi kan slå. Det handler om at have en god organisation og have individuelle spillere på topniveau, så kan vi i princippet slå alle, men nogle af de mulige modstandere ser da stærkere ud end andre. Især Italien, Portugal og Schweiz«, sagde landstræneren.»Jeg kan lide de kampe, hvor spændingen er stor. Det vigtigste er, at vi forbereder os grundigt på den modstander, vi trækker, og så må vi være fejlfri defensivt.Samtidig er vi afhængige af, at Christian Eriksen rammer topniveauet - han har været på det så længe og så ofte for os i kvalifikationen, så vi må have ham meget på bolden. Hvis han er på sit bedste, bliver det svært for alle«, sagde Åge Hareide.Det følsomme folkefærdDet danske fodboldpublikum er kræsent.Tilskuerne vil have noget at juble af, og indtil de fik det, var de relativt stille i Parken - bortset fra under nationalmelodien, der rungede så voldsomt og smukt, at en del givetvis fik gåsehud. Spillere såvel som fans. Men lige så rolige tilskuerne var i starten af kampen, ligeså meget larmede de, da Nicklass Bendtner bragte Danmark foran på Christian Eriksens flotte aflevering.Troede de. Dommeren underkendte dog scoringen, da linjevogteren fejlagtigt havde troet, at angriberen var offside - og så hylede arenaen af en pibekoncert.Da danskerne så rent faktisk bragte sig foran, gentog jubelscenerne på tribunerne sig. Christian Eriksens straffesparksmål vakte, jubelhop, knyttede lykkenæver og brøl af fodboldeufori, der varede det næste lange stykke tid. Lige indtil rumænerne udlignede. Da døde atmosfæren fra det ene øjeblik til det andet, og da kampen var slut, mødte de danske spillere endda buhen fra en del fans, mens andre dog klappede over, at playoff-kampene om en VM-plads var sikret.»Ingen kan jo lide at miste point til sidst. Hverken spillere eller tilskuere«, konstaterede Åge Hareide.»Vi var meget glade for støtten, og få minutter før Rumæniens scoring var der bølge stadionet rundt, og alle virkede fornøjede.Men danskerne er et følsomt folk.Det skifter hurtigt fra eufori til skuffelse, fra helt i top til helt i bund, og det er helt fint, for fodbold er følelser. Sådan skal det være. Men for os er det vigtigt at huske spillerne på, at de altså er i playoff og har løst en kæmpestor opgave, som så meget svær ud for fire kampe siden. Det er stærkt, og det skal spillerne have honnør for«, sagde landstræneren.Pibekoncerten drev da også hurtigt over efter kampen. Da spillerne havde sundet sig lidt, samlede de sig i en rødhvid klase og gik Parken rundt, mens de takkede tilskuerne med klapsalver. Og de fik klapsalver tilbage. Men forårsfornemmelsen omkring landsholdet væk var for en stund - det var nu bare en regnvåd efterårsaften i oktober.jeppe.l.brock@pol.dk .Det skifter hurtigt fra eufori til skuffelse, fra helt i top til helt i bund, og det er helt fint, for fodbold er følelser Åge Hareide, landstræner.Fakta: FAKTA Karakterbogen12: Fremragende præstation 10: Fortrinlig præstation 7: God præstation 4: Jævn præstation 02: Tilstrækkelig præstation 00: Utilstrækkelig præstation -3: Ringe præstation U. b.: Uden for bedømmelse (ingen/for lidt spilletid)4 1. Kasper Schmeichel Sikre indgreb, ingen redninger, så vigtigste opgave var udspark af svingende kvalitet. 7 14. Henrik Dalsgaard Stabil defensiv, offensivt overskud og godt samarbejde med Yussuf Poulsen begge veje.4 4. Simon Kjær Sædvanlig kontant afvikling af indgreb, alt for svingende kvalitet i de lange diagonaler.4 6. Andreas Christensen Dårlig med bolden i 1.halvleg, men mere modig og effektiv i løb og pasninger efter pausen.02 5. Riza Durmisi Mindre præcis og bidragende end kollegaen i modsatte side, uheldigt placeret ved udligning.7 7. William Kvist Evigt løbende som altid og tydelig i sin indflydelse på den store danske dominans. 7 10. Christian Eriksen Dirigent med mindre gennemslagskraft end senest, fordi rollen begyndte længere tilbage.4 8. Thomas Delaney I perioder overflødig nede under de lange afleveringer, men godt påtrængende til sidst. 23. Pione Sisto Dristig og mere effektiv end ofte i driblinger, afslutninger og indlægget, der førte til straffe. 4 20. Yussuf Poulsen Raketten i højre side var skiftevis farlig, fumlende og forarget over tacklinger, der var OK. 11. Nicklas Bendtner Tung og alligevel manden med de største chancer og aktionen, der gav straffe.u. b.15. Kasper Dolberg Erstattede Nicklas Bendtner i 70. minut 19. Lasse Schöne Erstattede Yussuf Poulsen i 83. minut 4 7 4 4 7 7 4 4 4 7.GRUPPE E SlutstillingenDanmark-Rumænien 1-1 Polen-Montenegro 4-2 Kasakhstan-Armenien 1-1 1. Polen 10 28-14 25 2. Danmark 10 20-8 20 3. Montenegro 10 20-12 16 4. Rumænien 10 12-10 13 5. Armenien 10 10-26 7 6. Kasakhstan 10 6-26 3 Topscorere: Robert Lewandowski (15 mål), Christian Eriksen (7), Stevan Jovetic (7), Thomas Delaney (4). Fatos Beciiraj (4).
Da Rumænien udlignede til 1-1, døde fodboldfesten i går i Parken - selv om Danmark nu er klar til playoff-kampe om en plads ved VM. Landstræner Åge Hareide ser »gode chancer« for at nå slutrunden.
Skumfiduser og kunsthåndværkDen første weekend i december slår Skagerak dørene op for deres årlige julemarked på Indiakaj, og de har sørget for, at en lang række nichebrands og passionerede kunsthåndværkere står klar til sælge ud af deres skatkamre. Er man på jagt efter den fine kvalitetsjulegave eller en eksklusiv mandelgave, så kan man her finde både håndlavede børster, fi-nurlige asiatiske accessories, men også delikatessevarer som urtete og håndlavede karameller. Er man på udkig efter et juletræ, så kan man passende også kigge ud i haven, hvor der er rig mulighed for at finde det rette grantræ til julestuen derhjemme. Når poserne er fyldte, kan man hygge sig med grillede marshmallows og en kop varm kakao. Og alle de småkager, man har lyst til.Skageraks Julemarked 1. december kl. 15-18 og 2. december kl. 11-16. Indiakaj 2, Kbh. Ø.Gratis entré WWW skagerak.dk.Carlsbergs julemarkedJulen er for mange lig med julefrokoster, og julefrokoster kalder på lækre øl. Det kan passende være undskyldningen for at svinge forbi julemarkedet i Carlsbergs gamle Bryggergård på Valby Bakke. Her vil der de to første weekender i december være pyntet op til et alternativt julemarked med ølsmagninger og ølgløgg, når Husbryggeriet Jacobsen og det nyeste bryggeri i Carlsberg-familien, Annex Bryggeri, serverer alt, hvad hjertet begærer af det flydende guld. I den rustikke bryggergård disker boderne desuden op med diverse kvalitetsprodukter, såsom honning lavet af bybier, hjemmelavet chokolade, økologisk kød og bløde lammeskind fra Pelsemanden. Der er med andre ord mulighed for at få ordnet et par julegaver til svigerfamilien, samtidig med man måske selv får en lillebitte julefjer i hatten. Adgangen er helt gratis, og man kan endda også komme tur-retur med en gratis shuttlebus fra Hotel Royal på Vesterbrogade, hvis man har brug for det.Visit Carlsberg Julemarked 1.-3. og 8.-10. december, kl. 10-17. Gamle Carlsberg Vej 11, Kbh. V.Gratis entré WWW carlsbergbyen.dk.Designjulemarked i fabrikshalI en fredet fabriksbygning på ydre Østerbro finder man fotostudiet The Lab og dets overbo restauranten og hangoutspottet The Lab Kitchen, som tilsammen udgør et kreativt og gastromisk helle i de rå omgivelser. Det rå lyder måske ikke decideret julet, men det bliver det første søndag i advent, når det industrielle interiør transformeres til et varmt og livligt julemarked, der er ude på at overraske og ikke mindst forkæle sanserne.Markedet har over tyve stande, der hver især er leveringsdygtige i alt fra keramik, grafik og smykker til børnetøj, bøger og sæsonens delikatesser. Imens man snuser rundt efter det oplagte julegavefund, kan man lade sig friste af duften fra køkkenet. Igennem hele dagen byder de nemlig på hjemmelavede julelækkerier, som f. eks. flæskestegssandwich med gris fra Grambogaard, nybagte norske kæmpeklejner og Adem Engels varme toddy. Har man børn med, kan man købe et peberkage-kit og slippe de små fri i The Lab Kitchens eget peberkageværksted, hvor de kan dekorere deres hjemmelavede kager, ligesom de vil, med juleglimmer, pynt og knas.The Lab Kitchen Christmas Market 3. december, The Lab og The Lab Kitchen, Vermundsgade 40A og 40B, 1. sal, Kbh. Ø.Gratis entré WWW thelabkitchen.dk.Ultimativ fest på kongernes slotHar man mod på en tur ud af byen og til historiske Helsingør, så venter der en 100-procents juleoplevelse på landets storslåede renæssanceslot, KronØlgløgg, borg. Oplevelsen starter allerede i Hellerup, hvorfra det hyggelige juledamptog kører direkte til Helsingør med 400 gæster hver dag.I slottets store sale vil der være over 100 boder med alt fra tøj og smykker til legetøj, kunst og boligartikler. Eventyrteatret har også en juleforestilling klar til børnene, ligesom der vil være ponyridning og børneværksteder med juleklip.Trænger man for alvor til at lade julefreden sænke sig over en, er der også hyggelig højtlæsning. På slottets omvisninger kan man desuden komme på en rejse med Christian IV og blive klogere på, hvordan han holdt jul, da han var dreng. Til de voksne byder Kronborg på delikatesser til julebordet, ølsmagning, julejazz og gospelkoncerter.Jul på Kronborg 2.-3. og 9.-10. december, kl. 10-17. Kronborg Slot, Helsingør.65 kr. pr. person. Børn under 4 år er gratis.WWW kongeligeslotte.dk.Flids julemarked i NørrebrohallenI forbindelse med nørrebrofestivalen ' 24 Dage Med Kultur', der dyrker bydelens mangfoldighed gennem kreative og spændende arrangementer, slår Flid dørene op til Nørrebrohallen til deres årlige julemarked.Her vil over hundrede danske og internationale, passionerede udstillere stå klar til at fortælle om og sælge deres design, kunst og kunsthåndværk i hyggelige omgivelser.Er man nysgerrig på at få indblik i de kreative tendenser, der kommer til at præge næste år, eller er man bare på jagt efter fotokunst, smykkedesign, artwear eller keramik, så burde der være masser at komme efter her. Det koster 35 kr. at komme ind, men børn under 12 er gratis, ligesom barnevogne er mere end velkomne.Flids Julemarked 2.-3-december, kl. 11-17, Nørrebrohallen, Nørrebrogade 208, Kbh. N Entré 35 kr.WWW flidmarked.com.Kunstmarked på NordhavnenOprindeligt fungerede Docken som saltlager og udskibningshal i den gamle Nordhavn på Østerbro, men i dag er de 2.000 m2 lavet om til et fixpunkt for kulturelle begivenheder, fester og konferencer.Frem til 17. december er de rå og industrielle lokaler i anledning af Dockens julemarked omdannet til en decideret kunsthal, hvor der bliver præsenteret et væld af kunstværker af aktuelle nutidskunstnere. Man vil kunne opstøve alt fra malerkunst og skulptur til gra-fik og radering, og flere af de mange kreative sjæle bag værkerne står også klar til at fortælle om deres arbejde og tanker om kunsten. Imellem kunstværkerne er der loungemiljø med lune juletoner, og i café Docken kan man stille sulten med tapas og vin - og selvfølgelig æbleskiver og gløgg. Julemandens værksted holder også åbent hele dagen og her kan de små, spændte børn klippe og klistre og bygge små julegaver.Julemarked på Docken 25. nov.-17. dec. kl. 11-19, Færgehavnsvej 25, Nordhavn, Kbh. Ø Entré: 50 kr. og 20 kr. for børn WWW docken.dk.Socialøkonomisk julemarkedJulen handler om at give - også til dem, man ikke lige kender. Når Kofoeds Skole afholder deres socialøkonomiske julemarked, går overskuddet derfor til deres arbejde med socialt udsatte mennesker i Danmark. Alt hvad man kan købe på markedet af genbrugsmøbler, vintagetøj og lopper og nips, er blevet doneret af private, hvis altså ikke det er blevet skabt på et af skolens egne værksteder, hvor de blandt andet producerer redesignede træ-og tekstilvarer og håndlavede sælskindsprodukter. Herudover vil der være mulighed for at købe en masse lækker julemad, skolens egen hjemmelavede honning og storbymost fra Amager Æblemosteri. Og så kan man også finde sig et juletræ og al den pynt, man ønsker at hænge på det. I løbet af dagen vil der være livemusik og underholdning.Kofoeds Socialøkonomiske Julemarked 13. december, kl. 12-17. Kofoeds skole, Nyrnberggade 1, Kbh. S.Gratis entré WWW kofoedsskole.dk.Eventyrdigterens julemarkedEfter to år på Kultorvet og et enkelt år på Axeltorv er det stemningsfulde H. C. Andersen Julemarked i år at finde på Nytorv, hvor den decemberlækre duft af varm gløgg og lune æbleskiver garanteret vil lokke flere af Strøgets gavestressede shoppere til.I markedets små, pyntede julehytter kan man nemlig også finde masser af sjove julegaver, og boderne vil ligeledes bugne af alt fra brændte mandler, glühwein og tyske pølser til vikingemjød, italienske specialiteter og franske fristelser.I år er der også mulighed for at besøge Julemandens Hus, hvor man kan hviske sine inderligste ønsker til Julemanden eller høre ham give et nummer på sin lirekasse.Er man i sit kreative humør, kan man også hygge sig med at klippe julepynt med nissemor. Og så dukker hovedpersonen, selveste H. C. Andersen, selvfølgelig også op - og han skulle efter sigende være frisk på en selfie med julens glade børn.H. C. Andersen Julemarked 17. nov.-22. december, Nytorv, Kbh. K.WWW hcajulemarkedet.dk.
December bugner af julemarkeder, og uanset om man er til juleeventyr og børneværksteder eller til øl, jazz og kunst, så er der noget for enhver smag.
Hører man hitliste-musik eller ser de nyeste film, er det tydeligt, at noget sker i dansk kultur. At en ny generation af kunstnere skriver tekster fra livet i Danmarks ghettoer, og at nye, primært autodidakte, skuespillere får store roller og større succes med at give kunstnerisk liv til det miljø, de kender.En af dem er 29-årige Ali Sivandi. Kendt fra film som »Underverden« og »Ækte vare«. Og netop kåret som Årets Håb ved prisuddelingen »Svend«, der fandt sted i går i Svendborg.Ali Sivandi er del af den store ændring af dansk kultur, der blandt andet gør op med den berøringsangst, der har været i miljøet.Mens tidligere generationer af brune skuespillere kæmpede en hård kamp for at undslippe de mest oplagte roller som grønthandlere, taxachauffører og kriminelle, vender Ali Sivandi sin baggrund til en fordel. Hvorfor ikke? Han kender jo miljøet. At det tilmed giver ham priser ved filmoverrækkelserne, er kun naturligt, mener han.»Det, der gør mig til en god skuespiller, er, at jeg har lært at være sammen med mange forskellige mennesker og respektere dem for det, de er.Og når jeg spiller en fyr som Simeon (der var skurk i »Underverden«, red.), så ved jeg, hvad han tænker. Jeg forstår, hvor han kommer fra.« Vi mødes på en bar i Lille Strandstræde en spytklat fra Nyhavn i det indre København.Fem kilometer fra hans barndomshjem på Aldersrosgade på Ydre Nørrebro. 29-årige Ali Sivandi sidder i hjørnet og drikker økologisk juice af sugerør. Han hilser hjemmevant på de andre gæster - også dem, han ikke kender.»Hvad så? Jeg kan bare godt lide mennesker,« siger han.Som yngre var han præget af sin ordblindhed og var ukoncentreret. Hans iranske far og irakiske mor kom hertil for at finde arbejde, da Ali var 11 måneder gammel. Men selv om de begge blev uddannet og fik job, vidste de ikke, hvordan de bedst fik sønnen ind på den rette kurs. Det er sådan, han selv udlægger det.»Men de lærte mig at respektere andre mennesker, og sådan var det på dét Nørrebro, hvor jeg voksede op. Der var både palæstinensere, egyptere og irakere, og vi løb rundt sammen.Jeg lærte, at man skal være del af en gruppe.Ellers er man ingenting.« Med en far, der var autolakør, lærte Ali også hurtigt at få en motor i sving. Og så søgte han ind på mekaniker-uddannelsen.»Men jeg følte ikke rigtigt, at jeg lærte noget, jeg ikke kunne i forvejen. Jeg vidste det hele. Og så kedede jeg mig«. I stedet søgte han ind på kokkeskolen. Og siden Handelsskolen.»Og det blev bare for useriøst,« siger han. Det hele begyndte at gå lidt op i ballade.S å var det, vennerne kom i spil. Ali Sivandi er del af en gruppe - »en bølge« er det blevet kaldt - på 10-15 fyre, der alle sammen arbejder med design, skuespil eller musik. Gilli, Kesi, Dulfi, Sivas og Mellemfinga har tilsvarende blandede baggrund og attitude. De udgiver plader, designer tøj og poserer sammen på Instagram med store smil og endnu større trøjer. Men først og fremmest er de der for hinanden. Sådan har de været, siden de begyndte at hænge ud foran den samme butik som ganske unge.»Den danske filmbranche er enormt egoistisk.Det er ikke mange jobs til en fyr som mig.Jeg får dem gennem vennerne,« siger Ali Sivandi, der fik sin første store rolle direkte fra instruktøren Fenar Ahmad.Ali Sivandi har hverken manager eller agent.Han har kontakter.»På den måde kan du sige, at vi er en slags bande - af den gode slags,« forklarer Ali Sivandi.Han understreger, at det er nødvendigt at være del af et hold, når du står uden for flertallet.Ifølge Ali Sivandi er det nemlig noget helt andet at være en arabisk-udseende mand i dag, end det var for 15 år siden.»Da vi boede på Nørrebro, var Fru Jensen nedenunder altid sur. Men hun var ikke sur på mig. Sådan var hun bare. I dag er der en større mistro,« fortæller Ali Sivandi.« Tror du, at folk er bange for dig? »Måske. Og jeg skal heller ikke udelukke, at der er nogen [ med en baggrund som min], der har ødelagt det for sig selv. Medierne har lavet skræmmekampagner, og selvfølgelig er der også mange, der har lavet ballade. Som kommer fra socialt belastede steder og kun kender kun det sprog, de muligheder, de har der«. Hvorfor er du så ikke selv endt i det miljø, når du også kender til tæsk og mistro? »Det handler vel om at gribe de muligheder, man får i livet. Du må ikke sige nej, fordi du ikke tør. Jeg har også venner, der siger: »Aj, skal du nu det der teater igen«. De synes ikke, at det er fedt. Men der også flere, der synes, at det er sejt. Og det sker, at jeg bliver ringet op en af mine klassekammerater, der har en onkel med en søn, der ikke rigtig vil lytte efter.Og så beder de mig om at snakke med ham«. Og hvad siger du så til ham? »Jeg siger, at han ikke skal bruge energi på de folk, der vil bremse ham«. D et er her, vi vender tilbage til bølgen.For selv om Ali og hans venner holder sig på den rigtige side af loven, er deres univers også fyldt med røg og vold og forbrydere. »Underverden« er vel en af de mest blodige danske film, der er lavet siden »Pusher«. Og billederne på Instagram har samme æstetik, som du ser hos amerikanske hip hop-crews af den farlige slags.Risikerer du ikke netop at inspirere unge mænd til at gå ad den forkerte vej? »Overhovedet ikke. Men jeg tænker da over at beholde min attitude. Jeg vil gerne spille læge eller advokat, men det skal altså være en stærk og seriøs rolle, hvis jeg skal være interesseret,« siger Ali Sivandi og understreger, at det også er det, han forsøger på instagram: At etablere en verden, som de unge forstår. Som ser lækker ud på en ekstremt maskulin måde.Med billeder af biler og træning og opfordringer til at »go hard or go home«. »Hvis jeg spillede en meget blød mandefigur i mine tre sidste roller, ville jeg ikke have samme effekt på de her fyre,« siger Ali Sivandi. »Og så tager jeg altså også de hårde roller, fordi jeg kender miljøet og ved, hvad de fyre tænker.« Og hvad tænker de? Det kan være svært at forsvare en gennemført skurk som Simeon.»Han er bare vant til at klare sig selv. Og når så der er andre, der har brug for ham, har han svært ved at give tilbage. Han skylder ikke noget til nogen.« Hvordan vil du mene, at »samfundet« skal forholde sig til sådan en fyr? »Man skal i hvert fald starte med at fjerne skyklapperne. Der er enormt mange mænd, der bare bliver dømt ude i det her samfund.Der er ingen, der prøver at forstå dem. Men hvis du forsøger at forstå dem, forsøger de måske også at forstå dig,« siger Ali Sivandi og understreger, at denne bevægelse måske allerede er i gang. Vi ser det blandt de ærkedanske unge, også hos dem, der ikke virker som oplagte venner til en brun bande fra Nørrebro.Pæne, unge mænd, der pludselig synes, at det er fedt at høre Sivas og tale med dialekt.»Jeg træner på Frederiksberg, og den anden dag så jeg sådan to nordsjællandske fyre, der talte om, at de skulle »flække en gallo« (dele en smøg, red.). Og forleden sad der en dansk fyr foran Månefiskeren og råbte »Salam Alaikum« til sine venner.Det er totalt lækkert.«.saal@berlingske.dk »Der er ikke mange jobs til en fyr som mig. Jeg får dem gennem vennerne.« Ali Sivandi, skuespiller, »Årets Håb«.Fakta: Blå bog Ali Sivandi, 29 år29 år. Opvokset på Nørrebro, Østerbro og Vestegnen Søgte ind på flere uddannelser, før han fik en rolle i Fenar Ahmads første film »Ækte vare« (2014). Har desuden medvirket i »Eliten« (2015), »Underverden« (2017) og TV-serien »Joe-Tech« (2017).Har arabiske og persiske rødder. Medvirker i en kommende Valhalla-film og åbner snart sin egen, biodynamiske restaurant på Østerbro.
Mens bandekonflikter præger medierne, sker der en modsatrettet bevægelse i kulturlivet. Kunstnere med indvandrerbaggrund beviser, at man sagtens kan nå toppen. Mød »Underverden« -skuespiller Ali Sivandi, der netop er blevet kåret til Årets Håb.
Hvad var New York uden Empire State Building? Hvad var Berlin uden fjernsynstårnet? Hvad var Dubai uden det absurd høje tårn, som ingen kender navnet på? Og hvad var København uden de lave huse i Nyhavn og Pisserenden? I alle tilfælde er svaret ' noget andet'.København er ikke kendt for højhuse.Tværtimod.Men københavnere og turister skal til at vænne sig til at se op med nye kvarterer som Nordhavn og Carlsberg. Byen skyder i vejret, for højhusene kommer. Berlingske har fået Teknik-og Miljøforvaltningen i Københavns Kommune til at lave en oversigt over de højhuse, som enten er under opførelse eller vedtaget i lokalplaner. Den viser, at 44 nye højhuse er på vej i hovedstaden.Altså 44 byggerier i enten over 40 meters højde eller bygninger, der opfattes som høje i forhold til omgivelserne.I forvejen er 20 højhuse blevet opført i hovedstaden.Men københavnerne gider ikke at have dem i baghaven, så de klager.Berlingske har søgt aktindsigt i borgerhenvendelser om fire planlagte højhuse. Sammenlagt har Københavns Kommune modtaget 157 klager over højhusene Uptown Nørrebro, Axel Towers, Bohrs Tårn i Carlsberg Byen og et kommende højhus på Hjørringgade på Østerbro.På Ydre Nørrebro er højhuset Uptown Nørrebro ved at blive opført.Det skal tårne sig 100 meter op over asfalten og vil blandt andet lægge 37-årige Franz Dams lejlighed i skygge.»Hvis du ser billeder af projektet på deres hjemmeside, ser det jo fint, flot og luftigt ud. Går du derimod forbi byggeriet nu, vil du nok tænke, at det er vanvittigt at opføre en bygning af den karakter her. Her er blevet klaustrofobisk. Så snart der er en åben plads, plastrer man den til med højhuse. Dem, der bor på de nederste etager i vores ejendom, har mistet alt lys i deres lejligheder,« siger Franz Dam.I København er højhuse en ny ting. Indtil midten af 00erne var de eneste retningslinjer, der forelå på skrift, en såkaldt rådstueplakat fra 1795, der fastslår, at et den maksimalt tilladte højde på et hus hænger nøje sammen med gadens bredde.Reglerne foreskrev, at hvis en gade er 18 alen bred, må huset være 18 alen højt. Det svarer til 11,3 meter.Er gaden mere end 18 alen bred, må huset være op til 24 alen højt.Som et resultat af debatten omkring højhuse vedtog Københavns Kommune i 2007 et forbud mod at bygge højhuse i den del af København, som ligger inden for de gamle voldanlæg. I resten af byen kan der i princippet bygges højt, hvis der laves en lokalplan for området, som bliver godkendt af Borgerrepræsentationen.Teknik-og miljøborgmester Morten Kabell (EL) forstår godt, at det frustrerer københavnere, at byen vokser i højden: »Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt. Det er en dødssynd at bygge højhuse i Middelalderbyen, på samme måde at bygge højhuse i brokvartererne, der skygger for parker og lignende.Men i Nordhavn og Ørestaden, hvor vi bygger nyt, og man kan indrette byen dertil, kan man godt bygge ny anderledes arkitektur,« siger han.Det anslås, at København vokser med omtrent 10.000 mennesker om året, som så i højere grad end tidligere skal bo ovenpå hinanden.Spørgsmål om tilvænningI den nye københavnske bydel Carlsberg Byen, der skyder i vejret mellem Vesterbro og Valby, er ni højhuse planlagt i lokalplanen for området. Bygningerne skal være mellem 50 og 120 meter høje, og et enkelt af dem står allerede færdigt.»Fordelen ved at bygge i højden er naturligvis, at vi kan skabe boliger til flere. Den store tilflytning til storbyerne betyder, at der skal bygges flere boliger. I og med at de fleste ønsker at bo centralt i storbyen, er vi nødt til at gå bort fra den traditionelle tankegang om at bygge fladt, hvis vi alle skal være her. Det er en proces, der skal modnes mentalt hos danskerne,« siger administrerende direktør i Carlsberg Byen Jens Nyhus.Det nu færdige tårnhus i Carlsberg Byen kan ses fra søerne, og det er faldet Morten Kabell for brystet. I en kronik i Berlingske skrev borgmesteren om tårnet, at ' når vi bygger så højt, at huset kan ses fra store dele af byen, burde vi stille krav om større arkitektoniske kvaliteter'.Også medlem af Teknik-og Miljøudvalget Jakob Næsager (K) er lunken ved Carlsberg Byens tårne.»Tanken om de her nye tårnhuse er virkelig smuk, men jeg synes, at bebyggelsesprocenten i Carlsberg Byen bliver for høj. Det er fantastisk, at man har bevaret mange af de gamle ikoniske bygninger, men jeg frygter, at de megahøje huse bogstaveligt talt vil skygge for dem,« siger Jakob Næsager.Omvendt mener Venstres gruppeformand i Borgerrepræsentationen Flemming Steen Munch, at højhusene er nødvendige: »For at imødekomme den efterspørgsel, der er på boliger i byen, er højhuse nødvendige, og det er Carlsberg Byen et udmærket eksempel på, hvordan man løser,« siger Flemming Steen Munch.I Carlsberg Byen har man forsøgt at opføre tårnhusene, så de er til mindst mulig gene for naboerne: »Vi har de højeste tårne centralt og sydligt i Carlsberg Byen og de laveste i udkanten. De mange fredede, ikoniske bygninger udgør hele fundamentet for den måde, vi bygger resten af Carlsberg Byen på, så de nye bygninger kommer til at supplere og fremhæve den eksisterende bygningsmasse snarere end at skygge for den.Husene er ikke tænkt som enestående ikoner, men skal ses i et samspil med hinanden. Derfor glæder vi os til at kunne begynde opførelsen af de resterende otte tårnhuse,« siger Jens Nyhus.amth@berlingske.dk mals@berlingske.dk '' Hvis du ser billeder af projektet på deres hjemmeside, ser det jo fint, flot og luftigt ud. Går du derimod forbi byggeriet nu, vil du nok tænke, at det er vanvittigt at opføre en bygning af den karakter her Franz Dam, beboer på Nørrebro '' For at imødekomme den efterspørgsel, der er på boliger i byen, er højhuse nødvendige Flemming Steen Munch (V) '' Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt Morten Kabell, teknikog miljøborgmester (EL).Fakta: FaktaKøbenhavn har i dag 20 højhuse.Der er planlagt opførsel af i alt 44 nye højhuse.Den tekniske betegnelse for et højhus er en bygning, som er 40 meter høj - eller opfattes som høj i forhold til omgivelserne.Danmarks højeste etagebygning er Herlev Hospital på 120 meter.I København er det tilladt at bygge højhuse, hvis der findes en godkendt lokalplan.Højhuse i KøbenhavnHøjhuse opført inden for de sidste 10 år og på vej i Københavns Kommune Under opførelse Eksisterende Vedtaget rammelokalplan Lokalplan under udarbejdelse Mærsk Tårnet: Ét højhus på ca. 75 m.Uptown Nørrebro: Ét højhus på ca. 100 m Nuuks Plads: Ét højhus på 75 m (boliger) Nørrebro Grønttorvet: Seks højhuse på mellem 45 og 90 m. (boliger og erhverv). Ét højhus forventes at søge om byggetilladelse medio 2016 Valby Hjørringgade: Ét højhus på ca. 55 m Nordhavn: To nye samt de tre siloer LM projektet: To huse på 90 m (erhverv) Østerbro Axel Towers: Tre højhuse på mellem ca. 43 m -61 m Indreby Kalvebod Brygge: SEB bank - to højhuse på 45 m.Tivoli Hotel: To højhuse på 45 m, Wakeup Hotel 43 m Bohrs Tårn: 100 m Carlsberg: Otte højhuse på mellem ca. 50 m og ca. 120 m. (boliger) Kaktustårnene (IKEA): To højhuse på 60 og 80 m (boliger) Vesterbro Christianshavn Christiansholm (Papirøen): Tre højhuse på 40 m (boliger) Bryggeblomsten: Ét højhus, ca. 55 m (bolig) Bella Sky: To højhuse på ca. 75 m er opført Krimsvej: Ni højere huse på mellem 32 m og 63 m: Otte er opført Ferring: Tre højhuse Artillerivej Syd: Tre højhuse på ca. 45 m Strandlodsvej: Fire højere huse på ca. 32 m Ørestad Syd: Ét højhus på 46 m Faste Batteri III: To højhuse på 86 m og 99 m SAS Radisson: Overbygning, som forhøjer huset til ca. 120 m Ørestad Syd: To højhuse på 43 m Amager.
HØJHUSE For at imødekomme de mange nye borgere mere end fordobles antallet af højhuse i København. Men københavnerne klager, og borgmesteren forstår dem godt.
Hvornår mærker man, at ens forældre drikker? Da jeg fyldte fire år, fandt jeg ud af, at der var noget galt i min familie.Jeg havde fået et legetøjskomfur, og min mor ville hjælpe mig med at samle det.Men min far sagde, at jeg selv skulle gøre det, så jeg kunne lære af det. Det endte med, at min mor blev smidt ud på min fødselsdag, og at jeg ikke fik lov til at sige farvel.Jeg er vokset op i København. Mine forældre blev skilt, da jeg var halvandet år gammel, og min mor flyttede fra Gothersgade til Østerbro.Min mor og far har været alkoholikere hele mit liv.Min far var psykoanalytiker, og min mor er uddannet filosof og underviser. De er begge to intelligente mennesker, meget charmerende og ret sjove. Måske har det også betydet, at man ikke så deres alkoholmisbrug som så stort et problem, som det egentlig var.Når jeg var på besøg hos mine veninder, kunne jeg se, at de havde andre rutiner. De spiste altid sammen og på samme tidspunkt. Når de stod op, var der morgenmad på bordet.Da jeg var 12 år, flyttede min far til Ringsted.Jeg boede der i to år, men var fortsat skiftevis hos mine forældre. Jeg pendlede ind til min skole i Gentofte. Det var i de år i Ringsted, min fars alkoholmisbrug eskalerede.FarMine forældre drak kun i hjemmet. Min far sad i sofaen i stuen i Ringsted og drak tre til fem flasker hvidvin om dagen. Hvidvin var hans ting. Om han havde tøj på eller ej, vidste man aldrig. Måske i morgenkåbe, måske med underbukser på. Jeg havde ikke lyst til at gå igennem den stue.Min far trak mig ofte ind til sig, så vi kunne snakke om hans filosofiske tanker. Som 12-årig forstod jeg ikke sindssygt meget af, hvad Freud havde at sige. Min far mente, at alkohol var en måde at dykke længere ned i psyken på og dermed blive mindre bange. Han var egentlig ret dygtig til at finde ud af, hvad han selv følte.Der skete ikke noget, der skete ingenting.Nogle gange kunne jeg ikke overskue, at han vågnede.Hvis jeg ikke ville hoppe ned fra noget højt, fordi jeg var bange for højder, ville han ikke hjælpe mig, fordi jeg skulle håndtere frygten.Hvorfor bliver du nervøs for, at jeg bliver bange, når du har smidt min fyldepen væk? kunne han spørge.MorDer var langt til skolen i Gentofte, så jeg flyttede hjem til min mor på Østerbro. Jeg var 14 år gammel. Vi var alene.I de to år drak hun mere end før. Jeg var ofte bange, jeg låste døren, jeg vidste ikke, hvad hun kunne finde på. Der er aldrig nogen af mine forældre, der har været voldelige over for mig, aldrig, slet ikke. Men stemningen var dårlig.Hun mente, at jeg havde urealistiske forventninger til hende som mor.Vi stod og fjollede sammen over opvasken, hun gik på toilettet, og når hun kom ud, var hun vred. Jeg gik ind på mit værelse og holdt for døren. Hun svinede mig til, men hun kaldte mig ikke skældsord: Du har aldrig forstået, hvordan det er at være alenemor, din far har aldrig gjort noget for mig, jeg har skullet betale for alting, kan du dog ikke forstå, hvor hårdt jeg har det? Du lovede, du ville lade være med at drikke.Hvorfor skal det være sådan her? Kan du ikke tage dig sammen? svarede jeg.Men der var også gode tider. Jeg elskede at holde jul hos min far. Han var fantastisk til at lave mad. Han havde sådan en lyd, yuyiiiii, hvor han gnubbede sig i hænderne. Det var kun ham, der måtte tænde juletræet. Vi havde sådan nogle store dobbeltdøre, og så åbnede vi dem, og så sagde vi »nøøjjjjhh«, og »det er det flotteste juletræ, vi nogensinde har set«. Jeg kan huske, at vi var i Dyrehaven, og vi kørte i hestevogn, og at han gav mig et smukt smykkeskrin med elfenben. Og det var hyggeligt, når vi sad i sofaen og så film. Jeg har også altid elsket jul hos min mor. Vi var få, det var intimt, og vi sad og fjollede hele aftenen.Men det, der gør ondt, når ens forældre drikker, er den der kæmpe skuffelse, når de så igen ikke er ædru på ens fødselsdag, for nu bliver det ikke hyggeligt. Og man har lyst til at skrige.Min dag, der skulle handle om mig, handlede ikke om mig.Ofte ønskede jeg mig væk. Jeg håbede, der var et tog, der tog mig væk derfra. Jeg var niti år, og jeg ville bare væk. Jeg troede, at alle andres liv ville være bedre, hvis jeg ikke var der.HjælpDa jeg var 14 år, fortalte en lærer mig, at der var en kvinde på et kontor, der lyttede, hvis man havde det skidt. Jeg fortalte hende om mine forældre. Hun sagde, at hun skulle indberette det til kommunen. Jeg fik så en socialrådgiver, der hjalp mig gennem mange år: »Du skal væk derfra, vi skal finde en bolig til dig.« Jeg sad ved computeren, da jeg skulle beskrive mit liv: Jeg skrev, at der ikke er faste rammer i mit hjem, at jeg aldrig ved, hvad jeg står op til, eller hvad jeg kommer hjem til, at jeg ved ikke, om min mor er fuld, at vi skændes rigtig meget, at min mor er meget vred, at jeg ikke kan regne med hende, at jeg er meget ked af det, at jeg ikke kan undgå hende, når hun skælder mig ud, at jeg ingen steder har at gå hen, at jeg føler, det er min skyld, at jeg ikke kan hjælpe hende.Der gik et års tid. Jeg var 16 år, da jeg flyttede hjemmefra. Jeg husker, at min mor blev såret. Hun blev helt stille og drak videre.I dagJeg skulle have været fjernet som barn. Så ville jeg måske ikke have været så tæt med mine søskende, som jeg er, men jeg ville have haft det bedre. Jeg ville gerne have haft chancen for at prøve noget andet.Min far døde i 2015. Han fik prostatakræft, men han fortalte det ikke til os andre. Han lagde sig på gulvet i køkkenet skidefuld med sin jakke som hovedpude og dyne over sig og så døde han af tarmslyng. Jeg trøster mig lidt med et billede af, at han sov stille ind. Det slog mig helt ud, fordi min far kunne noget, som jeg ikke har mødt andre, der kunne. Det var, som om den der løve, det der vrede vilde bæst, det forsvandt på hans sidste år. Du kunne ringe til ham, og så lyttede han bare.Jeg ser ikke min mor mere, men vi er begyndt at skrive sammen igen. Nu må vi se.Sådan er det at være alkoholikerbarn. I alkoholikerfamilier er børnene de voksne. Det er vores skyld, at vores forældre drikker.pbu@berlingske.dk Ofte ønskede jeg mig væk.Jeg håbede, der var et tog, der tog mig væk derfra.Jeg var ni-ti år, og jeg ville bare væk. Jeg troede, at alle andres liv ville være bedre, hvis jeg ikke var der.Lou Klercke Djurhuus.
25-årige Lou Klercke Djurhuus voksede op i et veluddannet men alkoholiseret hjem. Hun ønskede, at et tog kom forbi og førte hende væk.
Hvad var New York uden Empire State Building? Hvad var Berlin uden fjernsynstårnet? Hvad var Dubai uden det absurd høje tårn, som ingen kender navnet på? Og hvad var København uden de lave huse i Nyhavn og Pisserenden? I alle tilfælde er svaret »noget andet«. København er ikke kendt for højhuse. Tværtimod.Men københavnere og turister skal til at vænne sig til at se op, når nye kvarterer som Nordhavn og Carlsberg Byen skyder i vejret, for højhusene kommer. Berlingske har fået Teknik-og Miljøforvaltningen i Københavns Kommune til at lave en oversigt over de højhuse, som enten er under opførelse eller vedtaget i lokalplaner. Den viser, at 44 nye højhuse er på vej i hovedstaden. Altså 44 byggerier i enten over 40 meters højde eller bygninger, der opfattes som høje i forhold til omgivelserne.I forvejen er der 20 højhuse i hovedstaden.Men københavnerne gider ikke at have dem i baghaven, så de klager.Berlingske har søgt aktindsigt i borgerhenvendelser omkring fire planlagte højhuse. Sammenlagt har Københavns Kommune modtaget 157 klager om højhusene Uptown Nørrebro, Axel Towers, Bohrs Tårn i Carlsberg Byen og et kommende højhus på Hjørringgade på Østerbro.På Ydre Nørrebro er højhuset Uptown Nørrebro ved at blive opført. Det skal tårne sig 100 meter op over asfalten og vil blandt andet lægge 37-årige Franz Dams lejlighed i skygge.»Hvis du ser billeder af projektet på deres hjemmeside, ser det jo fint, flot og luftigt ud.Går du derimod forbi byggeriet nu, vil du nok tænke, at det er vanvittigt at opføre en bygning af den karakter her. Her er blevet klaustrofobisk.Så snart der er en åben plads, plastrer man det til med højhuse. De, der bor på de nederste etager i vores ejendom, har mistet alt lys i deres lejligheder,« siger Franz Dam.I København er højhuse en ny ting. Indtil midten af nullerne var de eneste retningslinjer, der forelå på skrift, en såkaldt rådstueplakat fra 1795, der fastslog, at et den maksimalt tilladte højde på et hus skulle hænge nøje sammen med gadens bredde.Reglerne foreskrev, at hvis en gade er 18 alen bred, må huset være 18 alen højt. Det svarer til 11,3 meter. Er gaden mere end 18 alen bred, må huset være op til 24 alen højt.Som et resultat af debatten omkring højhuse vedtog Københavns Kommune i 2007 et forbud mod at bygge højhuse i den del af København, som ligger inden for de gamle voldanlæg.I resten af byen kan der i princippet bygges højt, hvis der laves en lokalplan for området, som bliver godkendt af Borgerrepræsentationen.Teknik-og miljøborgmester Morten Kabell (EL) forstår godt, at det frustrerer københavnere, at byen vokser i højden: »Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt. Det er en dødssynd at bygge højhuse i Middelalderbyen, på samme måde at bygge højhuse på brokvartererne, der skygger for parker og lignende. Men i Nordhavn og Ørestaden, hvor vi bygger nyt, og man kan indrette byen dertil, kan man godt bygge ny anderledes arkitektur,« siger han.Det anslås, at København vokser med omtrent 10.000 mennesker om året, som så i højere grad end tidligere skal bo oven på hinanden.Spørgsmål om tilvænningI den nye københavnske bydel Carlsberg Byen, der skyder i vejret mellem Vesterbro og Valby, er ni højhuse planlagt i lokalplanen for området.Bygningerne skal være mellem 50 og 120 meter høje, og et enkelt af dem står allerede færdigt.»Fordelen ved at bygge i højden er naturligvis, at vi kan skabe boliger til flere. Den store tilflytning til storbyerne betyder, at der skal bygges flere boliger. I og med at de fleste ønsker at bo centralt i storbyen, er vi nødt til at gå bort fra den traditionelle tankegang om at bygge fladt, hvis vi alle skal være her. Det er en proces, der skal modnes mentalt hos danskerne,« siger administrerende direktør i Carlsberg Byen Jens Nyhus.Det nu færdige tårnhus i Carlsberg Byen kan ses fra søerne, og det er faldet Morten Kabell fra brystet. I en kronik i Berlingske skrev borgmesteren om tårnet, at »når vi bygger så højt, at huset kan ses fra store dele af byen, burde vi stille krav om større arkitektoniske kvaliteter.« Også medlem af Teknik-og Miljøudvalget Jakob Næsager (K) er lunken ved Carlsberg Byens tårne.»Tanken om de her nye tårnhuse er virkelig smuk, men jeg synes, at bebyggelsesprocenten i Carlsberg Byen bliver for høj. Det er fantastisk, at man har bevaret mange af de gamle ikoniske bygninger, men jeg frygter, at de megahøje huse bogstaveligt talt vil skygge for dem,« siger Jakob Næsager.Omvendt mener Venstres gruppeformand i Borgerrepræsentationen, Flemming Steen Munch, at højhusene er nødvendige: »For at imødekomme den efterspørgsel, der er på boliger i byen, er højhuse nødvendige, og det er Carlsberg Byen et udmærket eksempel på, hvordan man løser,« siger Flemming Steen Munch.I Carlsberg Byen har man forsøgt at opføre tårnhusene, så de er til mindst mulig gene for naboerne: »Vi har de højeste tårne centralt og sydligt i Carlsberg Byen og de laveste i udkanten. De mange fredede, ikoniske bygninger udgør hele fundamentet for den måde, vi bygger resten af Carlsberg Byen på, så de nye bygninger kommer til at supplere og fremhæve den eksisterende bygningsmasse snarere end at skygge for den. Husene er ikke tænkt som enestående ikoner, men skal ses i et samspil med hinanden.Derfor glæder vi os til at kunne begynde opførelsen af de resterende otte tårnhuse,« siger Jens Nyhus.amth@berlingske.dk mals@berlingske.dk Her er et udpluk af højhuse i København.Nogle er færdige, nogle er under opførelse, nogle har fået lokalplanen vedtaget og andre er ved at få udarbejdet lokalplan.Det indbyrdes størrelsesforhold er ikke korrekt.SKYSKRABEREHøjhuse i KøbenhavnKøbenhavn har i dag 20 højhuse.Der er planlagt opførsel af i alt 44 nye højhuse.Den tekniske betegnelse for et højhus er en bygning, som er 40 meter høj - eller opfattes som høj i forhold til omgivelserne.Danmarks højeste etagebygning er Herlev Hospital på 120 meter.I København er det tilladt at bygge højhuse, hvis der findes en godkendt lokalplan.Højhuse i KøbenhavnUnder opførelse Eksisterende Vedtaget rammelokalplan Lokalplan under udarbejdelse Højhuse opført inden for de sidste 10 år og på vej i Københavns Kommune 6 Mærsk Tårnet: Ét højhus på ca. 75 m.Uptown Nørrebro: Ét højhus på ca. 100 m Nuuks Plads: Ét højhus på 75 m (boliger) 5 4 Nørrebro Grønttorvet: Seks højhuse på mellem 45 og 90 m. (boliger og erhverv). Ét højhus forventes at søge om byggetilladelse medio 2016 24 Valby Hjørringgade: Ét højhus på ca. 55 m Nordhavn: To nye samt de tre siloer LM projektet: To huse på 90 m (erhverv) 1 2 3 Østerbro Axel Towers: Tre højhuse på mellem ca. 43 m -61 m 12 Indreby Kalvebod Brygge: SEB bank - to højhuse på 45 m.Tivoli Hotel: To højhuse på 45 m, Wakeup Hotel 43 m Bohrs Tårn: 100 m Carlsberg: Otte højhuse på mellem ca. 50 m og ca. 120 m. (boliger) Kaktustårnene (IKEA): To højhuse på 60 og 80 m (boliger) 7 8 9 10 11 Vesterbro Christianshavn Christiansholm (Papirøen): Tre højhuse på 40 m (boliger) 13 23 Bryggeblomsten: Ét højhus, ca. 55 m (bolig) Bella Sky: To højhuse på ca. 75 m er opført Krimsvej: Ni højere huse på mellem 32 m og 63 m: Otte er opført Ferring: Tre højhuse Artillerivej Syd: Tre højhuse på ca. 45 m Strandlodsvej: Fire højere huse på ca. 32 m Ørestad Syd: Ét højhus på 46 m Faste Batteri III: To højhuse på 86 m og 99 m SAS Radisson: Overbygning, som forhøjer huset til ca. 120 m Ørestad Syd: To højhuse på 43 m 21 22 18 19 20 14 15 16 17 Amager.
København oplever stor tilflytning, og for at imødekomme de mange nye borgere mere end fordobles antallet af højhuse i byen. Men københavnerne klager, og borgmesteren forstår dem godt.
Selv om Lisbeth Benee Olsen er indretningsarkitekt, er hun ikke den, der bare går ud og køber nye møbler, når hun flytter fra ét sted til et andet - og det med at flytte har hun gjort en del gange livet igennem, senest fra en funkislejlighed på Østerbro til en marehalmsgrund i Gammel Skagen. Faktisk ser hun en fin udfordring i at få mange af de gamle møbler til at passe ind i de nye omgivelser.Så et gammelt mahogniskab med glasfront, der i hendes og mandens Østerbrolejlighed hang på badeværelset og udstillede parfumer og cremer, har i det nye hjem fået plads nær spisebordet og viser nu en udstilling af tallerkner, tekopper og vinglas.En høj sort standerlampe, hvis skærm brækkede af under transporten fra den ene ende af Danmark til den anden, blev ikke kasseret, men i stedet repareret med en kinesisk tallerken med farvestrålende mønster, som de fandt på et lokalt loppemarked. Den mønstrede tallerken reflekterer lyset og får de fleste til at stoppe op og tage et nærmere kig, fortæller Lisbeth Benee Olsen med et smil.Historien bag parrets nye hjem i Gammel Skagen følger lidt det samme mønster:.En anonym bjælkehytteLisbeth Benee Olsen havde længe leget med tanken om at få sit eget fritidshus på toppen af Danmark, hvor hendes søster og svoger gennem årtier har været fastboende. Selv er hun kommet som feriegæst livet igennem, og hun og gemalen Ingolf blev såmænd også viet i Skagen - det var i i 1966 i Råbjerg Kirke.Det skulle dog ikke være et af Gammel Skagens karakteristiske gulkalkede huse med rødt tegltag og hvide sprossevinduer - det var lige lidt for dyrt: Ejendomsmæglernes prisskilte i Gammel Skagen starter typisk ved fem mio. kr. Lisbeth Benee Olsen var i stedet fast besluttet på at skabe sit eget - med både et helt andet udtryk og et helt andet budget.Løsningen fandt hun, da hun så, at Nordea solgte sit medarbejdersommerhus deroppe.Huset lå lige på kanten af det gulkalkede Gammel Skagen og var et anonymt standard-bjælkehus fra 1980' erne på bare 50 kvm og en pris på 1,5 mio. kr.»Jeg kaldte det grimlingen til at starte med,« fortæller Lisbeth Benee Olsen med et grin.»Men det passede perfekt til det, jeg gerne ville. Min ambition var at skabe noget, der er lækkert, men på budget. Et hus behøver ikke være nyt eller dyrt for at være spændende, og mit mål har været at forvandle det med små og enkle greb og i øvrigt bruge alt det eksisterende, der kunne bruges,« fortæller hun.Bygget til to sofaerGrebet i udbygningen har været at give nyt liv til den oprindelige bjælkehytte på 50 kvm med en vinkeludbygning på 60 kvm, der - sammen med et præfabrikeret anneks, der blev løftet på plads af en kran - skaber et lille gårdmiljø, hvor parret nyder mange vindstille stunder med udsyn til den stenhave, de selv har anlagt med sten fra stranden. Udsigten til naturen har været hendes fikspunkt i skitserne til håndværkerne: »Udsigten har været styrende. Aftensolen mod vest skulle vi f. eks. have. Jeg har tegnet huset indefra og ud med store vinduespartier, der er tænkt som malerier i rummet,« fortæller hun.Muligheden for at slænge sig og nyde synet af naturen var også afgørende for bredden på tilbygningen, der blev præcis fire meter, for der skulle være plads til to futoner nær spisebordet, så Lisbeth Benee Olsen og hendes mand efter middagen kan ligge i forlængelse af hinanden og nyde synet af vajende marehalm, himmel og aftensol over f. eks. en avis eller en bog.Hun har arbejdet med at skabe sammenhæng mellem nyt og gammelt ved hjælp af bl. a. farvesætningen - farverne er sort, hvid og variationer af blå, f. eks. er de oprindelige skabslåger i det gamle hus bibeholdt, men sprøjtemalet i hjemmets gennemgående himmelblå nuance.E.Skagen for livetEgentlig var det planen, at parret skulle veksle mellem deres nu to boliger. Lejligheden i København har de stadig, men de har slet ikke lyst til at forlade Gammel Skagen med områdets særlige natur og lys, og nu er lejligheden fremlejet.»Man kan ikke have to hjem,« siger min mand, og det har han egentlig ret i. Du skal have et sted at høre til. Samtidig har vi fundet ud af, at der er lige så dejligt at være heroppe om vinteren som om sommeren - hvis ikke dejligere. I starten var her en larmende stilhed, som jeg blev helt skræmt af, men nu kan vi ikke leve uden, og det ender med, at vi skipper lejligheden.« N.bolig@jp.dk Jeg kaldte det grimlingen til at starte med.Lisbeth Benee Olsen Udsigten har været styrende.Aftensolen mod vest skulle vi f. eks. have. Jeg har tegnet huset indefra og ud med store vinduespartier, der er tænkt som malerier i rummet.Lisbeth Benee Olsen.Fakta: OM LISBETH BENEE OLSENHun er er født i 1945 og har en livslang erfaring som indretningssarkitekt.Et af hendes seneste projekter er indretningen af Strandhotellet i Blokhus, som hun stod for i samarbejde med scenografiog arkitekt Jette Lehman.De fleste af hendes opgaver er for private, hvor hun bl. a. får opgaver af gamle kunders nu i dag voksne børn.Et af hendes mest spændende opgaver for nylig er indretningen af hovedkvarteret for UnoX.Et aktuelt projekt er hendes tegning af et fritidshus for en kunde i Hornbæk.Hun har ingen hjemmeside, da kunderne kommer via netværket af eksisterende kunder og kontakter.ÅNDEN FRA FARVEMESTEREN POUL GERNESEt møde med en anden person kan komme til at udstikke et menneskes retning i livet.Netop det oplevede Lisbeth Benee Olsen som nyuddannet møbel-og indretningsarkitekt fra Designskolen i København.Hun var blevet ansat på en tegnestue på Østerbro, og på en af hendes allerførste opgaver kom den nyuddannede arkitekt til at tilbringe meget tid med en mand, som blev en stor inspiration - og som præger hendes indretningsarbejde den dag i dag.Opgaven var indretningen af en etage på Herlev Hospital - hospitalet, der i eftertiden er blevet kendt som Danmarks største kunstværk.Kunstner Poul Gernes satte gennem en årrække (1968-1976) sit farvestrålende præg på hvert et lille hjørne af hospitalet: Det var alt lige fra forhallen og hele vejen op igennem det 25 etager høje sengetårn.Hospitalet byder i dag på bl. a. 65 km pink gulvliste og 4.500 døre i 21 forskellige farver - og selv stikkontakter, gelændere, skilte og ure er farvesat af Poul Gernes.»Jeg var så heldig at være med på den opgave, for i Poul Gernes traf jeg et menneske, som blev den store inspirator og på en eller anden måde forløste så meget i min egen opfattelse af indretning,« fortæller Lisbeth Benee Olsen.»Vi talte f. eks. hele tiden om de mennesker fra alle samfundslag, som sandsynligvis kom i kontakt med et hospital. Hvordan kan man bevare sig selv på sådan et sted? Hvordan kunne man indrette sengestuerne, så de også fik et hjemligt præg? Vi tænkte på farver, gardiner med fugle eller blomster osv. Der skulle være noget at se på. Det var helt klart et oprør mod den rigtige måde at indrette et hospital på, som hurtigt bliver koldt. Netop det tankesæt har jeg nok brugt lige siden: Der skal ikke være en bestemt stil,« fastslår Lisbeth Benee Olsen, der siden har arbejdet med et mantra om at forene funktionalitet og sjæl.
Indretningsarkitekt Lisbeth Benee Olsen har i mange år leget med tanken om at få hus i sit elskede Gammel Skagen, men budgettet var ikke til millionvillaerne i første række.
REPORTAGE Nordhavnens metrolinje åbner som planlagt ved udgangen af 2019, hvis resten af anlægsfasen kører lige så meget på skinner, som den har gjort, siden konsortiet MetNord begyndte metrobyggeriet i begyndelsen af 2015. MetNord består af det danske selskab Züblin A/ S, den tyske koncern Züblin og den tyske byggegigant Hochtief.Det er med en vis stolthed, at projektchef Jan Skytte fra Züblin A/ S viser projektet frem fra det underjordiske kammer, der med tiden bliver til metrostation Nordhavn.Betonfundamentet til selve stationen er lagt, og arbejdere bevæger sig rundt på rækkevis af stilladser, mens sidevæggene rejses.Her i maj 2017 befinder projektet sig omtrent halvvejs i forløbet fra første spadestik, til de første passagerer går ombord. Og mens stationen Nordhavn endnu er på et skelet-stadie, kan projektchefen og resten af MetNord krydse flere væsentlige milepæle af på de to kontrakter, der udgøres af en totalentreprise og en hovedentreprise.KBH-mester i tunnelboring I sydvestlig retning fra kammeret slanger to borede tunneler på henholdsvis 1,6 km og 1,8 km sig under Østerbro mod Øster Søgade, hvor Nordhavnsmetroen smelter sammen med Cityringenmetro, der efter planen skal åbne nogle måneder før linjen til Nordhavn.En af de helt store milepæle på Nordhavnsmetroen blev opfyldt i februar, da tunnelboremaskinen Frida brød igennem det sidste stykke undergrund og færdiggjorde borearbejdet halvanden måned før tid. Det skete med en gennemsnitlighed borehastighed på lidt under 20 meter i døgnet, og undervejs blev der slået en rekord.- På et enkelt døgn nåede boreholdet en hastighed på 54 meter, hvilket er rekord for metrobyggerier i København, fortæller Jan Skytte til Licitationen -Byggeriets Dagblad.I modsatte ende af den underjordiske byggeplads på Nordhavn finder man et eksempel på en anden tunneltype.Mens Nordhavn Metrostation forbindes til Cityringen via en boret tunnel, fortsætter linjen i retning nord til den anden station på Nordhavnsmetroen, Orientkaj, gennem en såkaldt " cut and cover"-tunnel.Ved denne metode graves først en rende i jorden, hvorefter rummet fyldes op med betonvægge, inden dækket lægges ovenpå til sidst. Cut and cover-tunnelen på metrolinjen er udgravet og væggene er støbt, men fire ud 12 loftssektioner mangler fortsat.Og ligesom på Nordhavnmetrostationen bevæger man sig her under åben himmel.Følger tidsplanenKontrakten mellem bygherren Metroselskabet og Met-Nord indeholder 66 milepæle, og entreprenørholdet kan indtil videre sætte flueben ved 30.Flere af de overståede milepæle indeholdt dog betydelige risici og derfor vurderes det, at projektet er længere fremme, end 30 ud af 66 milepæle antyder.Jan Skytte fremhæver, at færdiggørelsesstadet er 73 procent pr. 1. maj, hvilket også var forventet ved projektstart.- Selvom vi er to og et halvt år fremme ud af fem år i tidsplanen, så er vi igennem flere af de helt store risici som borearbejdet under Østerbro.Mange af pengene ligger desuden i det tunge betonarbejde, som også snart er færdigt. Meget af det installations-og afslutningsarbejde, der venter forude, tager tidsmæssigt lang tid, men er ikke nær så bekosteligt.Derfor opgiver man det til, at vi har klaret 73 procent af projektet, forklarer projektchefen.Den næste store milepæl rammer MetNord den 16. juni, hvor de to tunnelboremaskiner skal være skilt ad og hejst op fra skakten på Øster Søgade, som de borede igennem til i februar.Få ulykker og støjklager- Det er den dyreste milepæl i hele projektet, da det giver kæmpestore dagsbøder at havde den til at stå. Den regner vi med at kunne gennemføre tre uger før deadline, siger Jan Skytte.MetNord og Metroselskabet kan ikke kun glæde sig over, at tidsplan og budget på projektet holder indtil videre.Entreprenøren har også overholdt støjgrænserne og undgået støjklager. Områdets karakter har gjort det lettere at undgå klager sammenlignet med eksempelvis metrobyggeriet Cityringen i centrum af hovedstaden, ifølge projektchefen.- Der er meget mindre beboelse herude, og derfor er risikoen for klager også tilsvarende mindre, siger Jan Skytte.På to og et halvt år er der sket fire arbejdsulykker.- Det giver en frekvens på 8,5, hvilket ligger under det niveau, vi har aftalt med Metroselskabet på halvdelen af gennemsnittet for den danske bygge-og anlægsbranche, fortæller Jan Skytte.Frekvens bliver opgjort som arbejdsulykker pr. en mio. arbejdstimer.Gennemsnittet for branchen er i øjeblikket en frekvens på 22, lyder det fra Metroselskabet og MetNord.Og målsætningen i kontrakten er dermed 11.Mange kokke ..I den resterende projektperiode trækker Jan Skytte en fodgængertunnel frem som den største udfordring. Tunnelen skal forbinde den kommende Nordhavn Metrostation med den eksisterende Nordhavn S-togsstation.Det er ikke den tekniske udførelse, han er bekymret for, men processen frem mod anlægsstart på tunnelen, der er skemalagt til februar 2018 og kræver en bevilling på forhånd.Hovedstadens Forsyningsselskab skal anlægge og etablere en kloaktunnel i området, men det arbejde er ikke -som ellers ventet -påbegyndt.Og oveni har DSB, Banedanmark, By &amp; Havn og Københavns Kommune interesser i området, der kan stå i vejen for, at MetNord kan påbegynde arbejdet til tiden.- Der er rigtig mange aktører, der har interesser i det område. Og det er lidt af et spøgelse, om det kan lade sig gøre at få de nødvendige tilladelser fra alle aktørerne til tiden, siger han.Det er Metroselskabet, der har ansvaret for at få aftaler med de mange aktører på plads, så entreprenøren kan få rådighed over området fra februar næste år.Metroselskabets byggeleder på Nordhavnslinjen, Bent Christensen, mener, at det er realistisk at få de nødvendige aftaler på plads i tide.- Det er da klart, at der er nogle ting, der er lidt interessante, og vi har stadigvæk noget koordinering, der skal falde i hak. Men vi arbejder på højtryk for, at det lykkes, siger han til Licitationen -Byggeriets Dagblad.Vi er igennem flere af de helt store risici Projektchef Jan Skytte, Züblin A/ S .Metrolinjen til NordhavnIndhold: En afgrening fra den kommende Østerport Metrostation på Cityringen-metro, som får to stop: Nordhavn og Orientkaj.Bygherre: Metroselskabet (Staten og Københavns Kommune)Rådgiver: Rambøll/ Arup JVAnlægsentreprenør: MetNord (Züblin og Hochtief)Transportsystem (tog, skinner, signal-og styresystemer): AnsaldoAnlægsramme: 2,9 mia. kroner inkl. ti procent i reserve (2012-priser)Tidsplan: Årsskiftet 2019/ 2020Fremtid: Der er politisk enighed om at anlægge yderligere stationer i Nordhavn, men finansieringen er ikke på plads endnu .MetNords metrokontrakterMetNord har indgået to kontrakter på anlægget af metrolinjen til NordhavnenDe to anlægskontrakter (en totalentreprise og en hovedentreprise) består af:To borede tunneler på 1,6 og 1,8 kmEn cut and cover-tunnelTo metrostationer: en underjordisk Nordhavn Metrostation og en station på Orientkaj over jorden samt en rampe op til Orientkaj MetrostationEn nødudgangsskakt i KrauseparkenEn transfertunnel til fodgængere, så passagerer til fods kan bevæge sig fra den kommende metrostation til den nuværende s-togsstationAlle bygningsmæssige installations-og arkitektarbejder indgår ligeledes i kontrakterne.
Konsortiet MetNord overholder tidsplanen på de to anlægskontrakter på metroafgreningen til Nordhavnen. Mere end to år før åbning er 73 procent gennemført.
Opvarmning med løbDer er mange måder at forberede sig på juleaftens tunge mængder af steg, sovs og sukkerbrunede kartofler. Som flertallet kan man allerede fra begyndelsen af december opbygge en solid indtagelsesrutine gennem diverse julefrokoster og firmafester. Men fortryder man pludselig den taktik, kan man søge effektiv korporlig tilgivelse for sine synder ved at hoppe med på OOB Lifes sociale juleløbetur.Der er fælles afgang fra Østerbro Stadion kl. 9, og ruten strækker sig omtrent 19 kilometer. Bliver julestængerne for sløje, inden de når helt i mål, er der ingen skam i at hoppe af før tid.Kl. 9, Østerbro Stadion, Gunnar Nu Hansens Plads, Kbh. Ø.Gratis medløb.Disney på stor skærmOven på sådan en løbetur - uanset hvor lang den blev - er det ekstremt nødvendigt at restituere med benene oppe og noget god underholdning på skærmen.Og hvad varmer hjertet og blødgør de møre muskler mere end Jesper Fårekyllings velsignede sangstemme, når han og resten af Disney-disciplene deler ud af deres nostalgiske julehilsner? I Valby Kino vises det klassiske juleshow på det store lærred - og ganske gratis.I Folkehuset Absalon kan man også se Bambi og Stampe på glatis i kirkens tvstue, hvor der også bydes på kaffe, te og juleknas... Så lad dit ønske flyve ud..Kl. 16, Valby Kino, Gammel Jernbanevej 40, Valby Gratis entré WWW valbykino.dk Kl. 16, Absalon, Sønder Boulevard 73, Kbh. V Gratis entré WWW absaloncph.dk.Lad gryderne stå og spis udeVi kalder det ganske vist juleferie, men de fleste har mere travlt end nogensinde.Der skal købes ind; flæsk, kalkun, and, den ene og den anden slags kål, økologiske, men kernefri vindruer til waldorfsalaten... og så de besynderligste ting til knaset - hjortetaksalt, hvor er du? Hvad er du? Der skal røres og smøres, piskes, plejes, skrubbes og gnubbes, og minimum to betroede familiemedlemmer skal afsætte en halv dag til at pille kartoflerne, så de er glatte og fine som babynumser, inden de skal dyppes i karamellen.Meeeen... man kunne jo også droppe det hele, lade gryder blive i skabet og i stedet hoppe en tur ud i byen. Der er nemlig masser af steder, som serverer al den gode julemad, uden at du behøver løfte en finger.Du kan for eksempel tage en tur tæt på de kongelige gemakker, mere præcist Toldbodgade, hvor Salt Bar og Restaurant ligger. Her er den gastronomiske standard hævet til et niveau, hvor de fleste hjemmelavede julemenuer nok ikke kan være helt med. Du har med andre ord chancen for at læne dig tilbage og lade den blide strøm af velkomstdrinks, kulinariske kreationer og udsøgte vine skylle hen over dig.Kl. 18-22, Restaurant Salt, Toldbodgade 24-28, Kbh. K. Menu 895 kr.WWW saltrestaurant.dk.Med dans om træetMå det alligevel godt blive en anelse mere familiært, og ikke helt så langt fra julestuens hyggelige traditioner? Og må der også gerne være plads til julens sange og et pyntet træ, man kan danse om? Så kan det være, turen skal gå til Karens Minde Kulturhus i Sydhavnen, hvor der traditionen tro afholdes juleaften i den hyggelige café med hjælp fra frivillige.Der vil blive serveret klassisk julemad, sunget sange, og måske er der endda mulighed for at finde en lille julegave under træet.Kl. 17-23.30. Karens Minde Kulturhus, Wagnersvej 19, Kbh. SV. Menu 100 kr.WWW karensmindekulturhus. kk.dk.Mandelgave på KaretenI Hollænderdybet på Amager bliver julen også fejret med manér med både skaldyrsterrine, gammeldaws andesteg og en mandelgave til den heldige finder, der får snoet skeen tilpas sirligt igennem risalamanden og den lune kirsebærsauce.Festen foregår på restaurant Kareten, og dørene er åbne fra kl. 17.30.Kl. 17.30-21, Kareten, Hollænderdybet 1, Kbh. S.Menu 389 kr.WWW kareten.dk.Grib julenat med sassy dansValgte du alligevel den sikre sti til familiens skød og nød middagen i hjemmets trygge rammer, står du nu over for aftenens nok største udfordring.Proppet til bristepunktet med julens frås er det unægtelig nemmest at søge frelsen i far og mors chaiselong, mens de sidste lys brænder ud på træet. Men der er vildere veje ud af den brune sovs' julekoma, hvis du formår at hanke op i dig selv.København sover nemlig ikke på Jesus' fødselsdag, så du har rig mulighed for at ryste dig fri af juleflæsket og klemme de sidste sjatter ud af det svindende års visakort.Som en del af finalen på Nørrebrofestivalen 24 Dage Med Kultur lokker spillestedet Stengade med billig bar og juleboogie til den mørke morgen. Der er gratis entré, og når klokken slår midnat, rammer aftenens hiphopcrew, DJ Cars10 og Steen Rock, scenen med et smæk og smider beats til det trængende dansegulv.Kl. 24-04, Spillestedet Stengade, Stengade 18, Kbh. N Gratis entre WWW stengade.dk.Kælent i KødbyenJolene Bar er godt nok en af dem, som var med til at forvandle Kødbyen fra industriområde til et overbesøgt festmekka, men det betyder ikke, at baren er blevet gammel og grå med alderen. Tværtimod er der lagt op til en dryppende sensuel Xmas i den tidligere slagterhal på Flæsketorvet, hvor kødet stadig ryster på dansegulvet.Festen bliver sparket i gang med et kælent lineup bestående af Mads Bjerregaard, Asger Nørregård, DJ Hanstholm, Drosselvejens Helte og TBC.Kl. 24-05, Flæsketorvet 81-85, Kbh. V Gratis entre WWW facebook.com/JoleneBar.Rullepølse på RiesenBliver du for rundtosset af kødbyens forførende natugler, og fik du alligevel ikke klemt tilstrækkeligt ned af de reelle proteiner fra den lykkelige julegris, så byder Vesterbrobaren Riesen på natmad i form af hjemmelavet rullepølse og leverståhej.Den lille hyggelige bar - hvor du i øvrigt har lov til at ryge dine sidste smøger, før nytårsforsættet griber ind - tager 50 kr. i entré, men de går ubeskåret til et uforbeholdent godt formål, nemlig Reden Københavns sociale arbejde med at skabe frirum for kvinder i misbrug og prostitution.Du kan med andre ord nyde din julepilsner og sidevogn med relativt god samvittighed, alt imens de første søvnige morgenbusser triller ud i byen julemorgen.Kl. 24-05, Oehlenschlægersgade 36, Kbh. V. Entre 50 kr.WWW facebook.com/riesenbar.Godnat og sov godt... eller?Ahhh... Bare én mere, hva'? Trænger du alligevel til et sidste festskud på den hellige nat, selv om du dårligt kan mærke fødderne og heller ikke rigtig kan se ud ad dine minimale pupiller, så har du nok brug for et lidt hidsigere tempo end det, de brune morgenværtshuse kan tilbyde.På Gothersgade lever den evige provinsfest, og det gælder også for Natcafeen, som fester ægte igennem julenat, helt frem til dine nevøer står op kl. 06.Du kan heldigvis holde dig vågen med hurtige slikshots og et dansegulv, der lokker med naive 90' er-hits og stive vipper.Kl. 24-06, Gothersgade 13, Kbh. K Gratis entré WWW natcafeen.dk.ibyen@pol.dk 
Er du ikke i humør til at spendere hele juleaften hjemme i familiens trygge skød, har Ibyen hæklet en guide sammen, der rummer både den tidlige opvarmning, den velsignede julemiddag og ikke mindst de steder, hvor man kan feste sig i sænk på helt profan manér.
Knap var de godt 3.900 udflyttede arbejdspladser landet i provinsen, før to af regeringens ministre erklærede sejren i hus.»Mange har ikke troet på, at vores mission ville lykkes«, skrev skatteminister Karsten Lauritzen (V) og daværende erhvervs-og vækstminister Troels Lund Poulsen (V) i en kronik i Jyllands-Posten i sommeren 2016.»Fra Slotsholmen kan vi se, at udflytningen er en succes«, konkluderede de to ministre og kaldte frygten for mangel på kvalificeret arbejdskraft en »myte«, der »ude i landet bliver gjort til skamme«. I torsdags var det 935 dage siden, at de to ministre triumferede i Jyllands-Posten.Den dag havde tre udflyttede styrelser - Energistyrelsen, Naturstyrelsen og Skatteankestyrelsen - samlet, hvad der kan være af arbejdsløse akademikere i et mellemstort mødelokale med sænkede loftspaneler i Vejle.»Ved at gå ind ad den dør, der hedder Esbjerg, får man adgang til hele den her verden af muligheder. Det er ikke kun Esbjerg«, lokker kontorchef i Energistyrelsen, Carl-Christian Munk-Nielsen, mens hans hånd soler sig i et dias over styrelsens organisation.Det er velforberedte charmeoffensiver, de tre styrelser præsenterer for de fremmødte akademikere. For Carl-Christian Munk-Nielsen er det første gang, at oplægget er underbygget af et slideshow.Men han har været på jobmesser for at sælge styrelsen 4-5 gange før. Det kræver en ekstra indsats at tiltrække dygtige ansøgere til de tre nyudflyttede styrelser i Syddanmark.Sådan er det mange steder. Trods politiske forsikringer om det modsatte viser det sig nu, at en række af de udflyttede institutioner har haft problemer med at rekruttere kvalificeret arbejdskraft.Det fremgår af en undersøgelse af ud-flytningserfaringerne, som Finansministeriet har foretaget blandt de institutioner, som helt eller delvis blev rykket op med rode, da første bølge af statslige arbejdspladser blev udflyttet.De enkelte institutioners svar om rekruttering er mørklagt af Finansministeriet i en aktindsigt til Politiken, hvor den er streget over med sort. Politiken er dog kommet i besiddelse af samme dokumenter uden overstregninger.Her kan man blandt andet læse, at det i DMI har været »vanskeligt at rekruttere medarbejdere med samme kompetenceog specialiseringsniveau«. Erhvervsstyrelsen har været nødt til at tilpasse »jobpro-filønsker efter de mulige kandidater«, mens det i Landbrugsstyrelsen har været »særlig vanskeligt at rekruttere ledere«. I Energistyrelsen i Esbjerg har de »hele tiden brug for gode folk«, forklarer Carl-Christian Munk-Nielsen efter sit oplæg i mødelokalet i Vejle.»Vi kan se, når vi slår stillinger op, at der ikke er mange med de kompetencer, vi søger, der ansøger«, siger han og stopper sig selv: »Vi får besat vores stillinger med ganske udmærkede folk, skal jeg skynde mig at sige. Men det er klart, at vi selvfølgelig gerne vil have så mange velkvalificerede ansøgere som muligt«, siger han.Gratis frokost249 kilometer fra mødet i Vejle sidder Søren Mark Jensen på Miljøstyrelsens kontorer på Østerbro i København. Han er projektleder og arbejder med regler og vejledninger om gensplejsede mikroorganismer og brug af gifte mod skadedyr.Siden 1990 har han flyttet med styrelsen og ministeriet rundt på forskellige adresser. Dog alle i københavnsområdet.Tirsdag i sidste uge skete der noget, som Søren Mark Jensen aldrig før havde prøvet i sin 28 år lange karriere som statsansat.Styrelsen bød på gratis frokost.En time senere kom beskeden om, at Miljøstyrelsen flytter 440 medarbejdere til Odense så hurtigt, som den kan finde bygninger i byen.Styrelsen er ellers lige landet i sine nye kontorer på Østerbro.»Selv en flytning internt i København er en kæmpe omgang med logistikken.Vi føler dårligt, at vi er landet, før vi skal flytte igen. Verden falder ikke sammen af den grund, men hvis vi samtidig mister tre fjerdedele af kollegaerne, så er det jo en helt ny institution«. Og skal man tro erfaringerne fra sidste runde udflytning, er det kun lige knap en fjerdedel af medarbejderne, der flytter med. Når Søren Mark Jensen skeler til erfaringerne, frygter han for kvaliteten af styrelsens arbejde.»Vi er en ret videnstung styrelse, og det kræver erfaring, når vi skal afgøre sager, vejlede borgere og virksomheder, og når vi skal udarbejde materiale til at forsvare de danske synspunkter i EU. Hvis ministeren har en klar politik om, at man skal være forsigtig med at tillade hormonforstyrrende stoffer i legetøj for eksempel, så er det vigtigt, at vi har kapacitet til at forfølge denne holdning i EU-forhandlinger om fælles regler på området«. »Det kræver både et stærkt kendskab til EU-lovgivningen og dens muligheder og begrænsninger, og så skal man kende kemien bag«, siger han.Kan I bruge en cand. oecon.?I mødelokalet i Vejle er det blevet Skatteankestyrelsens tur til at gøre sig til foran de knap 50 akademikere.»Er det kun jurister, I søger, eller er der også stillinger til cand. oecon. er?«, spørger Heyvad Baktash fra sin plads på forreste række.Han er 28 år gammel, bor i Kolding og blev kandidat i økonomi og projektledelse for et år siden.Lige nu er han i virksomhedspraktik, men han håber, at jobmessen kan hjælpe ham til at lande et job i en af de tre styrelser, selv om han endnu ikke har særlig meget praktisk erfaring.Styrelsens hr-partner, Mette Faurholt Nielsen, svarer, at selv om styrelsen lige nu primært har brug for jurister, så vil der også være brug for økonomer i de kommende år, når kontorerne i Silkeborg skal udvides med flere hundrede nye stillinger.Heyvad Baktash nikker.Ide to ministres sejrskronik fra 2016 var det blandt andet en succesfuld rekruttering af 15 hk'ere til Færdselsstyrelsen i Ribe, der gjorde fordommen om, at det ikke er muligt at tiltrække kvalificeret arbejdskraft uden for hovedstadsområdet, til skamme. I erfaringsopsamlingen kan man dog læse, at en tredjedel af de udflyttede institutioner har haft sværere ved at rekruttere akademikere, mens 10 procent af styrelserne har været nødt til at revurdere den efterspurgte medarbejderprofil.I Skatteankestyrelsen kæmper Mette Faurholt Nielsen netop med det problem i sin søgen efter jurister.»Det kan være svært at tiltrække nok af de juridiske profiler, som vi har brug for.Vi er i hård konkurrence med andre offentlige institutioner, men også advokatkontorer, der ansætter juridisk personale«, siger hun efter sit oplæg.Ligesom Energistyrelsen oplever Mette Faurholt Nielsen også, at der er få ansøgere, der har erfaring med den sagsbehandling, som Skatteankestyrelsen foretager.»Og så ved jeg ikke, om man kan tillade sig at sige, at vi ligger i nogle yderområder, men det gør vi nok lidt i Silkeborg. Jeg tænker, at det er mere fordelagtigt at ligge i København, Odense eller Aalborg, i forhold til at tiltrække erfarne jurister«, siger hun.Det er dog ikke kun negativt, at der er mange nyuddannede og uerfarne blandt ansøgerne.»Vi vil faktisk rigtig gerne have nyuddannede ind, så vi kan præge dem selv fra begyndelsen. Så det afskrækker os slet ikke«, siger hun.Siden udflytningen af yderligere 4.024 statslige arbejdspladser blev præsenteret i sidste uge, har innovationsminister Sophie Løhde (V) igen og igen erkendt, at de udflyttede institutioner »taber lidt flyvehøjde i starten«, men at erfaringen viser, at der har været de bedste resultater i de styrelser, som hurtigt har fået flytningen overstået.I Miljøstyrelsen i København efterlyser Søren Mark Jensen en lidt mere tilbundsgående undersøgelse af, »hvad det egentlig betyder«. »Der er ikke lavet analyser af, hvor lav den flyvehøjde bliver. Om man flyver så lavt, at man skraber trætoppene, så det ender med at skade både miljøet, borgere og virksomheder«, siger han og understreger, at han ikke »er sådan en, som synes, at alt skal ligge i København. Men hvis man flytter en virksomhed, uanset om den er kommerciel eller statslig, så bør det gøres ud fra nogle vurderinger af effektivitet og kvalitet, men det har man slet ikke villet vente på«. Han undrer sig over, at regeringen ikke afventer Rigsrevisionens undersøgelse af første bølge af udflytningen af statslige arbejdspladser.»Selv om udflytning i princippet er en god idé, kunne man måske gøre det på en måde, hvor det var lidt mere planlagt, og hvor medarbejderne fulgte med, i stedet for sådan en politisk og forceret øvelse, som vi nu er kastet ud i«.jeppe.valeur@pol.dk Der er ikke lavet analyser af, hvor lav den flyvehøjde bliver. Om man flyver så lavt, at man skraber trætoppene Søren Mark Jensen, Miljøstyrelsen.Fakta: FAKTA FlytteerfaringerKnap en fjerdedel af medarbejderne flyttede med arbejdspladsen i første runde udflytning, hvor knap 3.900 statslige arbejdspladser blev flyttet.Flere af de udflyttede styrelser har haft problemer med at rekruttere kvalificeret arbejdskraft. Omkring ti procent har været nødt til at tilpasse ønskerne til ansøgerfeltet.Kilde: Finansministeriet.
Flere udflyttede styrelser har problemer med at rekruttere kvalificeret arbejdskraft. Det fremgår af styrelsernes svar på Finansministeriets opsamling af erfaringer fra første udflytning.
Jeanette Ottesen var i sit livs bedste form, da hun måtte droppe drømmen om at vinde guld ved EM i Royal Arena til december. To lyserøde streger på en graviditetstest ændrede alt. Pludselig måtte hun sige et - i det mindste midlertidigt - uventet farvel til sin karriere som professionel svømmer. Overrasket og lykkelig. Men i modsætning til kæresten, Marco Loughran, også bekymret.»Det var meget forskellige reaktioner, vi havde. Jeg havde den dér »shit« -følelse - sådan »fuck, hvad gør vi?« Marco brød grædende sammen; han var så lykkelig. Det var nærmest den bedste dag i hans liv. Det var først bagefter, han tænkte: »Nå ja, så du kan ikke svømme«,« fortæller Jeanette Ottesen til BT.Jeanette Ottesens læge havde sagt, at der ville gå mindst et år, før hun kunne blive gravid, fordi hun aldrig havde haft en normal cyklus.På et tidspunkt havde hun ikke menstruation i tre måneder, hvilket er normalt for topatleter, og derfor havde parret ikke »passet på«, som hun formulerer det.»Der var ikke nogen tvivl om, hvorvidt vi skulle beholde hende eller ej. Men det var svært at finde ud af, hvordan jeg skulle klare mig uden svømning. Svømning er mit job, og jeg havde ikke set det komme, at jeg skulle blive gravid nu. Det gik meget fra det ene øjeblik til det andet. Hvad skal der ske i min karriere? Lige på det tidspunkt var jeg rådvild,« siger Jeanette Ottesen.De første fire måneder af graviditeten lå elitesvømmeren skiftevis i fosterstilling på badeværelset og i soveværelset. Kvalmen var utålelig. Siden Jeanette Ottesen var ti år, har hun brugt flere timer om dagen i svømmehallen og til træning. Hendes vilje og krop har hentet hende utallige medaljer. Nu svigtede kroppen hende.»Jeg havde det så skidt, og i den periode hadede jeg at være gravid. Jeg følte, jeg havde 24/ 7-madforgiftning. Jeg troede, det ville være nemmere at være gravid, fordi jeg var i så god form. Men det er jo en stor, fed løgn,« siger Jeanette Ottesen.Bryllupsmenu: Cheeseburger og fritterDer er kun få uger til Jeanette Ottesens termin, og kæresteparret har i mellemtiden sagt ja til hinanden. Bryllupsfesten blev holdt på en restaurant i Indre By med cheeseburgere, pomfritter og mayo. Samme sted møder BT den højgravide Jeanette Ottesen over en snak og en cæsarsalat. Maven er blevet så stor, at vi må trække bordet ud, så hun kan være der.»Jeg begyndte at vænne mig til at skulle blive mor, i takt med at min mave voksede, og jeg kunne mærke, at jeg var gravid. Moderinstinktet begyndte at vokse,« siger hun.Under graviditeten har Jeanette Ottesen lavet en blog, hvor hun flere gange om ugen skriver om sin graviditet og sit liv. Hun ville finde noget andet at tage sig til, nu når svømmebrillen og badedragten ligger i skuffen.»Skal jeg være husmor? Det kan jeg jo ikke, det skal jeg jo ikke. Kun at skulle gå på legeplads, lave mad og skifte bleer, det kan jeg slet ikke se mig selv i. Det er min store frygt at få et arbejde, jeg ikke synes er sjovt. Nu er jeg snart 30 år, og jeg har haft det så sjovt. Jeg har haft det pissehamrende hårdt, men jeg har haft det så fedt. Det drive, jeg har haft med min sport, skal jeg også have med noget andet,« siger Ottesen.Hvordan man passer på et lille menneske og er en god forælder, har Jeanette Ottesen gjort sig mange tanker om sammen med Marco Loughran.Men i parrets hjem på Østerbro er der ingen graviditets-eller opdragelsesbøger.»Jeg er ikke typen, der læser om, hvordan det er at blive mor, og hvordan det er at være gravid. Vi er allesammen forskellige, så jeg tror ikke på, at man kan skrive en bog eller en artikel om det. Jeg tror, det bliver »good cop - bad cop«. Marco kommer til at være så blød over for den lille pige,« fortæller hun.Jeanette Ottesens egen barndom havde klare retningslinjer, og et nej betød nej. Hun og hendes søster fik ikke lov at løbe om hjørner med deres forældre, og den opdragelsesstil vil Jeanette Ottesen føre videre.»Jeg har haft en fantastisk barndom. Min mor og far har aldrig været bange for at sætte os på plads. Børn skal vide, hvem der bestemmer.Det gør ikke noget, at de græder to minutter ekstra i vuggen, så finder de måske ud af, at det ikke betyder, at der er noget galt. Jeg synes, forældre i dag er for bløde og nussede.« Selv om den lille pige kommer til at blive hevet med i svømmehallen af mor og far, ønsker Jeanette Ottesen ikke, at hendes datter skal blive elitesvømmer.»Det er så hård en sport, at jeg tænker på, om jeg bør introducere hende til den eller lade være? Jeg ville elske, hvis hun lavede en eller anden form for sport, fordi det ville holde hende fra så mange andre ting. Når man er inde i sportens verden, får man så mange værdier, man kan tage med sig videre i livet,« siger hun.Drømmer om et comebackFordi det kom som et chok, at hun skulle give slip på bassinerne og medaljerne, har hun ikke kunnet affinde sig med tanken om, at hendes karriere sluttede uden et brag. Der var ingen klapsalver, intet fyrværkeri, ingen fanfarer.»Jeg troede, EM i Danmark skulle være dér, hvor jeg sluttede af her. Men det kan jeg jo ikke, nu når jeg skal være mor. Jeg synes, jeg fortjener at slutte ordentligt af. Når man har været på toppen i så mange år, er det svært bare at gå fra den ene dag til den anden: »Nå, så stopper jeg« Min drøm er at lave et comeback,« siger hun Jeanette Ottesen vil afslutte sin karriere på den helt rigtige scene: OL i Tokyo i 2020. Men hun vil ikke tilbage i systemet, i stedet skal det være et familieforetagende, hvor hendes mand er hendes svømmetræner.»Jeg går ikke efter at vinde medaljer eller en bestemt titel. Jeg har oplevet alt, hvad der er at opnå inden for denne her sport. Jeg går efter at svømme mit sidste løb på en scene, der betyder noget for mig. Der er så få mennesker, der får lov at opnå et OL,« siger Jeanette Ottesen og slår fast: »Jeg gør det ikke for Danmark. Jeg gør det ikke for pressen. Jeg gør det ikke for at tjene penge. Jeg gør det ikke for noget eller nogen.Jeg gør det for mit eget egos skyld.«.silu@bt.dk Fakta: Jeannette OttesenFødt 30. december 1987. Er vokset op i Lyngby. Bor nu på Østerbro.Gift med Marco Loughran (har tidligere været gift med Bobby Gray). Favoritdisciplinerne er fri og butterfly.OL deltagelser: Athen i 2004.Beijing i 2008. London i 2012 og Rio de Janeiro i 2016.Meritter: Har vundet 50 medaljer siden 2006.Fun fact: Har danset i 10 år, og var i 2012 med i »Vild med Dans« på TV2.
Svømmestjernen Jeanette Ottesen blev uventet gravid og måtte sætte karrieren på pause på ubestemt tid. For sin egen skyld vil hun tilbage i bassinet efter fødslen og slutte karrieren med et brag: OL i Tokyo i 2020.
På de sociale medier var der engang en, der lovede ham tæsk, hvis han viste sig på Østerbro. Og nej, det var ikke William Kvist  Så uciviliseret er landsholdets viceanfører ikke, selv om han på fodboldbanen flere gang har lignet en, der kunne tænke sig at tage godt og grundigt fat i kraven på Emiliano Marcondes.For den 22-årige FC Nordsjælland-spiller er ikke kun Superligaens topscorer og assistkonge.Han er i manges øjne også ligaens største provokatør.Emiliano Marcondes har da heller ingen problemer med at indrømme, at han selv ville være irriteret, hvis han skulle spille over for Emiliano Marcondes.- Det er noget, jeg altid har hørt. Det handler nok om min attitude, men når man gør det godt, får man også ekstra fokus. Holdkammerater siger til mig, at de ville hade at spille imod mig, og til træning sker det også, at nogle har lyst til at flække mig, siger Emiliano Marcondes til Ekstra Bladet.Det sker så sandelig også i kamp. En frustreret Randersanfører Mads Agesen så direkte rødt tidligere på efteråret, og tre gange er en FCK'er endt i karantæne efter at have forløbet sig mod Emiliano Marcondes.William Kvist er ikke iblandt. Han slap noget billigt med et gult kort i sidste sæson, da Marcondes fik ham til at koge over i FCK's guldkamp i Farum. Og på den københavnske festaften fik Marcondes også lige en verbal lussing.Han skulle stoppe tuderiet.Da de to klubber mødtes i det nordsjællandske tidligere på sæsonen, var Marcondes igen i fokus, og Kvist gav ham en tur mere efter 0-3-nederlaget.Han var ikke ordentlig opdraget og ville få det svært i Brentford med den attitude, sagde FCK-kaptajnen til TV3 Sport.Helt skudt ved siden afTil Marcondes sagde han noget andet, da de to mødtes uden for omklædningsrummet: ' Vi ses 3. december' - Jeg tænkte, hvad sker der 3. december. Jeg spurgte vores holdleder, og han svarede, ' nå, men der skal vi i Parken og møde FCK', siger Superliga-topscoreren med et smil.Han har altid været den lille, men det har aldrig generet ham at tale de store imod. Antiautoritær ville nogle sikkert sige, og fra sin plads i sofaen i foyeren på Hotel FC Nordsjælland nikker han genkendende til billedet af den lille dreng, der ikke finder sig i hvad som helst fra skolegårdens større drenge.- Det har været noget med mig og FCK. De kan godt li' at være det hold, der dominerede de andre. Når de så møder en som mig, bliver de lidt irriterede.- De kan ikke li', at der kommer en dreng og spiller lidt smart og giver dem igen.De er vant til, at andre i Superligaen bare indordner sig, siger Emiliano Marcondes, der ikke har tænkt sig at lade sig tryne af den ti år ældre og langt mere dekorerede William Kvist.- Jeg ved ikke, hvorfor han har haft behov for at sige det efter de kampe, men at jeg skulle være dårligt opdraget, er helt skudt ved siden af.Den bedste opdragelse, du kan få i Danmark, er nok her i FC Nordsjælland.- At jeg skulle få det svært i England, må han da gerne mene. Det må stå for hans egen regning, når jeg klarer det godt, som jeg selvfølgelig tror på, siger FC Nordsjælland 10' eren med de mange mål og skiftende frisurer.Mangler typer med kant Han vil gerne skille sig ud.Grå leverpostej bliver Emiliano Marcondes aldrig, og de hadefulde kommentarer på de sociale medier lever Hvidovre-drengen med den brasilianske mor og danske far med.- De kommer vist mest fra voksne, der er bitre over, at der er en, der skiller sig ud.Det er nok lidt dansk jantelov.De er gnavne over en ung dreng med lidt spidse albuer og kant.- Men altså, dansk fodbold mangler typer, der skiller sig ud og har kant. Det er dem, der gør det sjovt at følge med.Vi mangler seere, så jeg synes, at der burde være flere med noget kant. Vi er i underholdningsbranchen.- I starten kunne jeg godt tænke, hvorfor nogle kunne være så stride imod mig, men nu synes jeg, at det er godt, at folk har en holdning. Så ved jeg, at jeg har gjort noget, de har lagt mærke til, siger Emiliano Marcondes.Ingen i Parken søndag aften vil være i tvivl om, hvornår han har bolden. FCK-tilhængerne vil pibe ad ham, og selv om William Kvist er ude med sygdom, vil andre FCK'ere sidde i haserne på ham. Det er sådan, han helst vil ha' det. Andres had og ønske om at se ham fejle, er drivkraften hos Marcondes, der håber, at han får særbehandling af hjemmeholdet, når FCN gæster nationalarenaen.- Jeg glæder mig helt vildt.Det er et fedt stadion med godt gang i den på tribunerne.Jeg håber, at de kommer til at gå hårdt til mig. Både på banen og uden for. Det tænder mig helt vildt, hvis de buher ad mig.- Jeg har altid været stor fan af Cristiano Ronaldo. Han siger, at når folk buher ad ham, vil han få dem til at tie stille ved at spille godt. Det tænker jeg tit på. Hvis de buher ad mig, skal jeg nok vise dem på banen, siger Emiliano Marcondes.Det er hans sidste kamp i Parken i denne omgang. Efter nytår spiller han i Brentford, og han drømmer derfor om at slutte af med maner og endelig få scoret på udebane mod FCK: - Det kunne være den bedste afslutning på det eventyr, som min tid i FC Nordsjælland har været. Jeg har scoret på de fleste stadioner i Superligaen, men at score i Parken er noget, jeg altid har drømt om.- Jeg håber, jeg får det sidste ord og får dem til at tie stille.Jo, Emiliano Marcondes ved, at han stiller op til tæsk på Østerbro i aften - og han nyder det!Jeg klarer den i EnglandDet bliver kun til en uges juleferie for Emiliano Marcondes.19. december starter han i Brentford, og 2. januar håber han at debutere for sin nye engelske klub.- Det er i det hårde juleprogram, så formentlig er de rigtig trætte, så jeg håber at starte inde, siger Emiliano Marcondes, der midt i juli vaklede mellem Brøndby og Brentford.Det endte med Londonklubben, og selv om mange har fortalt ham, at engelsk fodbold ikke er noget for ham, er han overbevist om, at han slår til i The Championship.- Der er mange, der har sagt, at jeg ikke kommer til at klare mig. Men der var også mange, der sagde, at jeg ville ende på bænken i FC Nordsjælland, efter jeg skrev under med Brentford.- Jeg elsker sådan noget.Når fans og journalister skal æde deres egne ord.Der er også nogle, der har skrevet til mig, at Brentford ikke gider bruge mig, men det motiverer mig bare helt vildt, siger den tidligere U21- landsholdsspiller, der ikke mener, at det er tilfældigt, at han har sprudlet, efter fremtiden kom på plads: - Jeg har slappet mere af.Presset fra mine skuldre forsvandt, for jeg behøvede ikke vise mig frem i hver kamp længere. Jeg har bare spillet uden at tænke så meget over det.- Så jeg har det godt med min beslutning. Ja, jeg kunne have ventet og set tiden an, men hvad så, hvis jeg havde brækket benet? Så havde det været en helt anden situation.Vil blive elsketHan scorede ikke i de første par runder, men efter kontrakten med Brentford var i hus, kom målene straks.Offensiv-spilleren har været en af efterårets store oplevelser i Superligaen, og han er sikker på, at han også kommer til at udmærke sig i engelsk fodbold: - De elsker fodbold derovre, og jeg føler selv, at jeg giver en masse. Der skal nok være en masse, der kommer til at hade mig, men jeg håber da, at Brentfords fans kommer til at elske mig for at være en farverig spiller, som altid er med, hvor tingene sker.- Jeg ved, at det går stærkere og er hårdere derovre, men kommer de for sent, er det de samme regler.gisle.gisle@eb.dk .Det har været noget med mig og FCK. De kan godt li' at være det hold, der dominerede de andreJeg elsker sådan noget.Når fans og journalister skal æde deres egne ord.
FCK'ERNE I AFTEN: Superligaens topscorer, Emiliano Marcondes, har kant, men ikke alle bryder sig om stilen. William Kvist har flere gange været efter rebellen fra Farum.
De gør det på besøg i kirkerne sydpå i ferierne, og nu gør de det også i kirkerne herhjemme.Danskere har gennem årene taget den katolske skik med at tænde et levende lys eller to i kirken med hjem fra Sydog Mellemeuropa, og nu er der for første gang blevet sat spot på omfanget af lystænding i danske folkekirker.Således når en ny opgørelse foretaget af Københavns Stift frem til, at der i cirka halvdelen af stiftets 106 kirker er mulighed for som besøgende at tænde lys. Nogle gange bliver de levende lys ledsaget af en bøn, måske for en pårørende, andre gange afløser lysene bønnen, og andre gange igen bliver de tændt for at mindes afdøde.I en kirke som Jesuskirken i Valby i København er besøgende ifølge sognepræst Sørine Gotfredsen mere end velkomne til at tænde et lys, hvilket de i øvrigt har haft mulighed for at gøre i flere år. Ofte gør de det i forbindelse med gudstjeneste, men folk finder også vej til kirkerne i København på andre tidspunkter.Sørine Gotfredsen ser skikken med at tænde lys i kirken som udtryk for en større tendens, hvor det ellers så protestantiske og lutheran ske Danmark lader sig inspirere af katolicismens mere farverige og sanselige skikke.Samme vurdering kommer fra Københavns domprovst, Anders Gadegaard. Han taler om, at »vi tilbageerobrer nogle af de fromhedsudtryk, der tidligere fandtes, og giver dem et protestantisk indhold«. Ifølge Sørine Gotfredsen »har man i katolicismen en meget gammel tradition for, at budskabet også skal sanses«. »Gennem udsmykning, røgelse og dermed også den udbredte brug af levende lys. Det har man ikke i vores kirke, den lutherske, her er traditionen, at forkyndelsen alene skal ske gennem ordet - her skal man ikke sidde i kirken og blive distraheret af alle mulige indfald og indtryk,« siger hun: »Det handler ikke så meget om en teologisk forskel, mere om forskelle i, hvordan troen skal forkyndes i kirken.« Var det ikke alt dette, Luther og Reformationen gjorde op med? En reformation, som vi i år fejrer 500 års jubilæum for? »Jo, men der er flere tegn på, at det vender tilbage. Der er lystænding, der er pilgrimsvandring, hvor mennesket vil ud at mærke det religiøse - ikke bare få det fortalt, men sanse det,« vurderer Sørine Gotfredsen.»Der er måske ved at opstå en mæthedsfornemmelse i forhold til den intellektuelle forkyndelse.Det vil vi komme til at se mere af de kommende år - væk fra den nøgne og intellektuelle forkyndelse som hos Luther, mere sanselighed. Brødet til nadver skal være lækkert, altervinen skal smage godt, den slags,« tilføjer hun.Anders Gadegaard forklarer, at »religiøsitetens synlige udtryk har fået en genkomst«. »Det er ikke længere tilstrækkeligt, at udtrykket udelukkende ligger i ordet. Det skal suppleres med synlige tegn og udtryk,« vurderer han.Kirken reagerer på folkets behovKirkeekspert og lektor ved Københavns Universitet Hans Raun Iversen ser udviklingen som udtryk for, at kirken som folkets kirke reagerer på de folkelige behov.»Og i folkedybet er der to ting, der hersker i øjeblikket. Det ene er, at det skal være til gavn for mig. Det andet er, at man skal kunne gøre det selv. Altså individualisering og participation.Man vil ikke bare sidde på sin flade i kirken og høre på præsten,« siger han: »Alle de nye initiativer i folkekirken, og dem er der godt nok mange af, lige fra jazzgudstjeneste til meditation, handler om, at kirken stiller et rum og en ramme til rådighed og måske også en løs liturgi. Her kan du så gå ind og gøre det på din måde. Som når du går ind i kirken og tænder et lys.« På den måde minder folkekirken ifølge Hans Raun Iversen om så mange andre store statslige kulturinstitutioner i dag. Engang stillede de ting til skue, nu er de mere deltagerorienterede.»De har hver især et formål og et budskab.Det Kongelige Teater tror på den klassiske kunst, balletten og så videre. Det vil teatret gerne ud med og berige os med. På samme måde som folkekirken vil berige os,« fortæller Hans Raun Iversen: »Læg mærke til, hvordan mange i dag behandler kirken, som de behandler en udstilling.Når de kommer i den, tænker de, at det var da meget godt, men det betyder ikke, at de kommer igen næste gang. Man kommer jo heller ikke på Louisiana en uge efter, at man var der om søndagen. Vi bruger folkekirken som et eksistentielt, kulturelt tilbud. Derfor reagerer kirken på mange måder som en kulturinstitution.« Kirkeeksperten oplyser, at det ikke er udtryk for en egentlig kirkelig strategi eller plan, når nye skikke og initiativer bliver taget i brug.Det handler alene om praksis, som først den ene, så den anden synes godt om, og til sidst bliver det praksis.»Det er ikke sådan, at vi nu skal til at være halvkatolske eller noget,« siger Hans Raun Iversen.Hele kirken fyldt med levende lysI Eliaskirken på Vesterbro i København fortæller præsterne Birgitte Kvist Poulsen og William Salicath, at mens nogle besøgende blot stikker hovedet forbi for at tænde fyrfadslys, der som i så mange andre købehavnske kirker er gratis, gør andre det i forbindelse med gudstjeneste.»Teologisk er der ikke noget i vejen for det,« forklarer William Salicath og tilføjer, at hele kirken bliver fyldt med levende lys, når der er natkirke.Birgitte Kvist Poulsen forklarer, at Eliaskirken i forbindelse med novembers allehelgensgudstjeneste tilbyder besøgende uden sognemæssig tilknytning til kirken, at de inden gudstjenesten kan aflevere navne på kære, de har mistet i løbet af året, hvorefter disse navne vil blive læst op i løbet af gudstjenesten sammen med navne på lokale sognebørn, som er gået bort det forløbne år.Ifølge Birgitte Kvist Poulsen er det endnu et eksempel på, at nye skikke finder vej til kirken.Domprovst Anders Gadegaard forklarer, at lysene fandt ny vej til de danske kirker for omkring 30 år siden. Han erindrer, hvordan der i sin tid var stor debat og diskussion om den første såkaldte lysglobe i Vor Frue Kirke i Indre By. Senere var han selv med til at få opstillet en i Sions Kirke på Østerbro, og i dag er de levende lys »bredt accepterede«, som han siger.»Der er en tendens til, at når man kommer ind i en kirke, vil man gerne foretage sig noget.En måde at ytre sit gudsforhold eller sit religiøse forhold på. En synlig ytring i stedet for, at man blot vender sig ind i sig selv og beder en bøn for sig selv,« fortæller Anders Gadegaard.Domprovsten forklarer, at der i Danmark ikke som i landene sydpå bliver tændt lys for helgener. Men det kan, som han siger, »være for en afdød, en kær ven, eller hvad man lægger i det«. »Luther sagde, at man skulle bruge de fromhedsudtryk, der gavnede troen,« siger Anders Gadegaard.Hvor går grænsen for dig i en protestantisk kirke? »Man kan godt bede til et ikon af Jesus. Hvad er forskellen mellem et ikon og en altertavle? Så længe der er tale om Kristus-symboler, må de gerne komme fra den katolske eller ortodokse verden. Men for mig går grænsen ved helgener og Jomfru Maria,« siger domprovsten, der har svært ved at se en fremtid med røgelse og processioner for sig i folkekirken.Samme melding kommer fra Sørine Gotfredsen.»Der vil måske være nogle få lutheranere, der kan have noget imod det her, men langt de fleste har det fint med det. Det er ikke en tilbagevenden til den store og sansende katolicisme,« siger hun.ejs@berlingske.dk Brødet til nadver skal være lækkert, altervinen skal smage godt.Sørine Gotfredsen, sognepræst i Jesuskirken, Valby.Fakta: LYS Lystænding i kirkerne i Københavns StiftProvstier og andel af kirker i hovedstaden, hvor lystænding er mulig: Vor Frue-Vesterbro Provsti: Mere end halvdelen.Amagerbro Provsti: Cirka halvdelen.Amagerland Provsti: Cirka hver tredje.Frederiksberg Provsti: Mellem 25 og 33 procent.Bispebjerg-Brønshøj Provsti: Ni ud af ti kirker - samt Emdrup Kirke, hvor det dog kun kan lade sig gøre én dag om året.Nørrebro Provsti: Syv ud af ti.Valby-Vanløse Provsti: Otte ud af ti.Holmens-Østerbro Provsti: Ikke oplyst.Bornholms Provsti: Ikke oplyst Kilde: Københavns Stift.
Det er nu muligt at tænde et levende lys for afdøde i rigtigt mange af de københavnske kirker. De levende lys vidner om, at de mere sanselige og fysiske elementer kendt fra katolicismen i stigende grad finder vej til den danske folkekirke.
At Smørrebrød er ikke Mad, Og Kierlighed er ikke Had, Det er for Tiden hvad jeg veed Om Smørrebrød og Kierlighed Johan Herman Wessel Den danske smørrebrødsfrokost er gastronomiens skallesmækkende mimose, og hvad betyder det? At den kan slå hårdt og ligge tungt - og dog er den så skrøbelig over for kyniske kokke og anløbne smørrebrødsjomfruer, der reducerer smørrebrødsproduktion til dåsemad og tivoligardere i døren, turistfælder uden respekt for oprindelsen og ordentligheden i tilberedningen. Dem har vi set mange af, men i de senere år er der blæst andre vinde. Mange ambitiøse frokoststeder er åbnet, det danske smørrebrød har fået en veritabel renæssance, og blandt bannerførerne har været Adam Aamann. Dels via restauranten på Østerbro, dels via forsøget på at markedsføre det danske smørrebrød i New York, et forsøg, der begyndte med pomp og pragt og prinsevisit, men som endte sørgeligt; da jeg for et par år eller mere siden besøgte resterne af Aamanns sted i Tribeca, var det i hvert fald reduceret til noget med kål i kål, en anorektisk newyorkers forskruede forestilling om det danske smørrebrød.Respekt for traditionenAamanns står for noget andet, nemlig fornyelse med respekt for traditionen. Og nu kan man spise hans mad lige rundt om hjørnet fra Gråbrødre Torv, klar til strøgkunder, med andre ord. Lokalet er lyst og stort, og det har ikke været gratis at indrette med dansk design og imponerende bardisk med alt til faget henhørende. Redaktøren gav sig lidt, for han er håbløs romantiker og fortabt i en nostalgisk længsel efter byens brune steder; jeg havde mit hyr med at få ham til at fokusere på maden, for han blev ved med at vende tilbage til, at det jo ikke var som henne om hjørnet, nede i kælderen eller som i gamle dage Under Uret.Det er det ikke. Det er maden heller ikke.Alene farverne på tallerkenen, Aamanns præcise brug af blomster og urter repræsenterer en opgradering. Dette er smørrebrød 2.0 eller måske ligefrem 2.2, og parolen er klar, som den formuleres på menukortet: »Vores brød består af friskkværnet rug, ølandshvede og vårhvede fra Herslev - malet på egen stenkværn. Silden er gammeldags modnet i 6-12 måneder og fra nordatlantisk sildestamme. Vores laks er fra Island og er koldrøget over bøgetræ. Kødet er fra vores gode venner på Grambogård. I takt med sæsonen fouragerer vi selv urterne til snapsen og til en stor del af kortets retter.« Det kan enhver jo komme og sige, men i tilfældet Aamanns fornemmer man alvoren bag.Og prisen for årets sild går til..Vi lagde ud med silden.Silden lagde grunden til København og også til den danske frokost.Jeg fik lune stegte sild med rygeost, løg og urter (120 kr.), for så vidt klassisk, men også perfekt hævet over dagligdagen med løg i flere varianter, både knasende og bløde, farverige urter og selvfølgelig først og fremmest en lun stegt sild så snorlige og perfekt, at jeg kan huske den endnu - og huske alle de mislykkede udgaver, jeg har indtaget mellem år og dag; denne var netop lun, ikke varm, ikke kold, og den var stegt blød uden at have mistet strukturen. Den sku' ha en Bodil for det, men det kan jo nås endnu.Redaktøren havde af nysgerrighed kastet sig ud i Christiansø-pigens sild med små kartofler og gammel ost (95 kr.), en noget usædvanlig konstruktion, men den holdt på forbløffende vis, her var både harmoni og balance i retten.Øl - To Øl - snapsVi drak øl, naturligvis. Her fås øl fra det gode bryghus Herslev og tillige mere avantgardistiske udgaver fra det fortræffelige mikrobryggeri To Øl (man kan finde deres ølbar på Nørrebro i det dynamiske felt mellem Det Fri Gymnasium, Restaurant Bæst og Restaurant Kiin Kiin); vi holdt os til dem, og jeg fik tilfredsstillet min meget lidt mondæne hang til IPA.Aamanns laver selv sine kryddersnapse og har ligefrem skrevet en bog om det, som redaktøren har læst. Han har også prøvet at eftergøre flere af varianterne derhjemme, så vi måtte ud i at teste forskellige fra Aamanns eget køkkenbord, hvad der lader sig gøre via flights à fire stk. (140 kr.); øvelsen anbefales, hvis man ikke skal til møde bagefter. Snapsene er gode. Der er en fin lethed i Aamanns kryddersnapse, som pirrer, snarere end at trætte.Jeg spiste rødspætte, smørstegt, garneret med håndpillede rejer og mayonnaise, og den var upåklagelig. Rejerne var store og saftige, og det medfølgende grønt var sprødt og friskt. Redaktøren spiste håndpillede rejer på brioche med tomat og skovsyre (150 kr.), en servering, der delte vandene. Selv var han tilfreds med retten, der førte idéen om rejer på hvidt brød til søde yderligheder, men han mente, den holdt balancen; jeg smagte med, og fandt det for sødt. Trods alt.Rigtigt rugbrødHønsesalat. Den var virkelig god. Mere cremet, end jeg har oplevet det hos Aamanns på Østerbro, hvor den ind imellem har været så drøj og næsten tør, at det virkede, som om man havde for travlt med at bevise, at man ikke arbejder for K-Salat. Denne var rigere, en hedonistisk hønsesalat udført med et dannet mands selvbeherskelse, og selv om garnituren af ristet kyllingeskind og farverige urter kunne tyde på det modsatte, så var der bund i tingene og intensitet i smagen.Også i rugbrødet, det skal nævnes, det er mørkt og af højeste kvalitet, ligesom smør og fedt. Og det er rugbrød, ikke fiberbrød.Redaktøren spiste svinebryst med æble, klassisk krydret med timian og belagt med flæskesvær. Grisen var også med, da jeg fik fik lun leverpostej med rødbeder, gedigne skiver bacon og pynt af hybenrose (130 kr.), og igen er det værd at bemærke, at Aamanns trods sine nyskabelser respekterer genren mere end de fleste; leverpostejen er netop leverpostej, ikke en iskold melblanding eller en udflydende væske, men en postej. Det lyder selvfølgeligt, men hvad der var selvfølgeligt for vore mormødre, er ikke selvfølgeligt mere.Nuvel. Smørrebrød er mad, når Aamanns står bag, seriøs mad, det er både højt belagt og højt anlagt.Det er en oplevelse at spise smørrebrød her, og der er fire store stjerner og en klar anbefaling til Aamanns 1921, der sætter høje standarder. Forfatteren Tom Kristensen flyttede fra København med en bemærkning om, at her kunne han ikke blive, »der er for mange hjørner i den by.« Aamanns er ikke et sådant hjørne, det er bare høj kvalitet, og her behøver den danske frokost slet ikke nogen hjørner at gemme sig i, for der er stil over den.lillelund@jp.dk Alene farverne på tallerkenen, Aamanns præcise brug af blomster og urter, repræsenterer en opgradering.Dette er smørrebrød 2.0...
Aamanns 1921 serverer smørrebrød 2.0: moderne, men i dyb respekt for traditionen.
De fleste portrætfotografier af de 100 flygtninge, som figurerer på udstillingen "100 % fremmed?", er taget denne vinter i Tivoli.Forlystelserne var sat ud af drift, boderne lukket for sæsonen, og det var koldt i parkens små og livløse gader.»Mange har stået i minusgrader, men insisteret på at tage deres jakke af, for at vise hvem de er,« siger Maja Nydal, udstillingens fotograf og kurator.De 100 fortællinger, der knytter sig til de iscenesatte fotografier på Københavns Rådhus, får fremover en plads i stadsarkivet sammen med de 3.400 øvrige personlige erindringer, som strækker sig tilbage fra 1890 og frem til i dag. De portrætterede på "100 % fremmed?" bliver således en del af danskernes fælles historie.»Projektet indsamler personhistorier fra en stor gruppe borgere, der indtil nu har været underrepræsenteret i kilderne. Derfor er projektet også med til at bane vejen for en ny og mere repræsentativ historieskrivning,« siger arkivar Peter Wessel Hansen fra Københavns Stadsarkiv.Det følgende er et smugkig ind i den nye lomme af stadsarkivet og består af uddrag fra fire af udstillingens deltagere.Hver af dem har vurderet deres tilhørsforhold til Danmark på en skala fra 0-100 pct.0 pct. fremmedEvelina Golds far er russisk.Hendes mor er georgier, men med et stænk af Frankrig i blodet. Forældrene er ikke længere sammen, og moren er i dag sammen med en italiensk kæreste. Evelina Golds kæreste er fynbo. Sammen har de adopteret en hund fra Grækenland.»Jeg er slet ikke i tvivl om, at jeg føler mig 0 pct. fremmed.Det har jeg stort set gjort fra starten. Det handler om, at jeg ikke er blevet mødt med andet end venlighed og positiv nysgerrighed for min baggrund,« siger hun.Den 34-årige journalist voksede op i Moskva under den sidste tid i det forhenværende Sovjetunionen. Farens jødiske rødder var årsagen til, at de måtte flygte.I 1991 kom den lille familie til et asylcenter i Tølløse på Sjælland. Evelina Gold var ni år gammel og deltog i lejrens skoleforløb. Efter et år blev hun indskrevet på den lokale folkeskole, hvor hendes lektier hurtigt blev et familieanliggende.Hun stregede de ord under, som hun ikke forstod, og mens hun legede med kvarterets andre børn, slog forældrene de fremmede ord op og oversatte dem.»Så når jeg kom hjem igen, læste jeg teksten med oversættelsen ovenover. Når man er barn, klistrer sådan noget til ens hjerne.« Sproget, mener hun, er nøglen til at forstå det land, man kommer til, »og jo flere nuancer, man kan udtrykke sig med, jo tættere tror jeg, man kan komme sine medborgere«. Omvendt kan den offentlige debat skabe distance.»Lige nu er der et politisk klima og en tone i den offentlige debat, som jeg ikke bryder mig om. Jeg føler mig ikke personligt fremmedgjort.Det hænger måske sammen med, at jeg har svært ved at identificere mig selv som flygtning eller fremmed.Men jeg bliver indigneret på vegne af vores muslimske medborgere, for i virkeligheden er det jo dem, det handler mest om lige nu.«.10-20 pct. fremmedI byen Jaffna i det nordlige Sri Lanka sad Mukuntharaj Karunaratnam som regel i lektiecaféen hver morgen klokken fem, inden han skulle i skole. Men en morgen i 1983 blev han sammen med sine venner sendt hjem fra caféen, fordi »der var ballade inde i byen«. De tog bussen tilbage, og Mukuntharaj Karunaratnam stod som altid af et enkelt stop før de andre.»Næste stop var en stor plads, lidt ligesom Trianglen, som militæret havde indtaget.De stoppede bussen med mine venner og skød dem.De dræbte seks. To af dem var mine bedste venner.« Mukuntharaj Karunaratnam flygtede i 1984. Han var 19 år gammel. I dag driver han en italiensk restaurant på Trianglen på Østerbro i København.»Hele mit liv de sidste 33 år har været på Østerbro. Jeg føler mig måske 10-20 pct.fremmed her. Men jeg føler, at Danmark er mit hjemland, for da jeg kom, blev jeg mødt af så mange varme mennesker,« siger han.Af de forandringer, det danske samfund har gennemgået siden ankomsten, oplever den 52-årige restauratør terrortruslen som den med størst potentiale til at skabe afstand i befolkningen.»Jeg er ikke bange for terror, men jeg er bange for, at terrorangrebene i Europa er med til at skabe et billede af os med en anden hudfarve som alle tilhørende samme gruppe,« siger han.50-60 pct. fremmed Laleh Yazdane var 12 år gammel, da hun sammen med sin mor og lillebror flygtede fra Tabriz i Iran.Pludselig skulle det gå stærkt, husker hun.»Vi havde ingenting med.Ingen billeder. Ingen private ting. Og vi rejste uden min far.« Efter et ophold i Istanbul, hvor hun ofte sad i vindueskarmen i familiens midlertidige lejlighed og kiggede misundeligt ned på kvarterets skolebørn, som »havde en hverdag, havde deres venner«, kom de til Sandholmlejren, hvor solen først gik ned kl. 23.Dengang - i begyndelsen af 1990' erne - var stemningen i Danmark en anden, mener den 34-årige socialpædagog.Og ligesom Mukuntharaj Karunaratnam følte hun sig i lang tid kun omkring 10 pct. fremmed. Men flere historier i medierne har i løbet af de senere år fået hende til at føle sig fremmed på en måde, hun ikke tidligere har følt.I dag ligger hun med jævne mellemrum omkring 50-60 pct., fortæller hun.Især historierne om de etnisk opdelte klasser på Langkær Gymnasium ved Aarhus fik hende til at tænke: »Hvad bliver det næste? Skal vi deles op i bussen?«.100 pct. fremmed43-årige Julien Kalimira Mzee Murhula fra Congo mener, at dansk integrationspolitik siden Anders Fogh Rasmussens regeringstid har været så ekskluderende, at det er umuligt at føle sig velkommen.»De har strammet og strammet. Ingen lempelser.Vi skal helst ikke blive danskere,« siger han.Han er især frustreret over ikke at kunne omsætte sine kvalifikationer til fast arbejde.Selv om han ved sin ankomst til Danmark havde en bachelor med i bagagen, mente de på kommunekontoret i Nykøbing-Mors, at det ville være bedre, hvis han tog en rengøringsuddannelse.Men Julien betyder "vis mand" i Congo, fortæller han. Det navn forpligter.I 2009 tog han en kandidateksamen i forvaltning på Roskilde Universitet. Siden har han været til to jobsamtaler, selv om han skriver over 300 jobansøgninger om året.»I Congo kan du få en gratis appelsin, en gratis advokat.Her skal alting købes.Og hvordan skal man det, når man ikke har mulighed for at tjene penge?«.kasper.baatrup@jp.dk Hvad bliver det næste? Skal vi deles op i bussen? Laleh Yazdane, socialpædagog.Fakta: DANMARKSTURNÉ "100 % fremmed"Udstillingen portrætterer 100 borgere, der er kommet til Danmark som flygtninge siden 1956, hvor de første polske jøder kom hertil fra Ungarn.Københavns Stadsarkiv og Københavns Internationale Teater er gået sammen om at bevare fortællingerne for eftertiden.De vil efter udstillingens udløb kunne bruges af forskere og studerende, som ønsker at studere de danske samfundsforhold.Deltagerne er udvalgt på en statistisk baggrund, så de danner et så repræsentativt udsnit som muligt af de sammenlagt 161.000 mennesker fra 29 forskellige lande, som har fået asyl i løbet af de seneste 60 år." 100 % fremmed?" kan opleves frem til den 29. april, men vender tilbage i juli, hvor den også skal på danmarksturné.
Udstilling: Fire af de i alt 100 flygtninge fra den aktuelle udstilling "100 % fremmed?" fortæller her om deres møde med Danmark. Deres historier vil fremover kunne findes i Københavns Stadsarkiv.
Det var angiveligt med en smule modvilje, at den tyske kirurg og professor Eugen holländer i 1901 udførte dét, der er blevet kaldt verdens første ansigtsløft. 
Glem ansigtsløftet, når det handler om pæn hud. I stedet for at strække linjerne helt ud, går vi efter at få huden til at se frisk ud med masser af fylde. 
KL. 8.30 VÅGNER JEG VIKLET IND I MIN KÆRESTE og to kæmpe store andedunsdyner. 
Tv-vært og iværksætter Emil Thorup hader at cykle. 
I artiklen »Ghettomyter« i sidste uges Weekendavisen stilles der spørgsmålstegn ved ambitionen om en blandet by, hvor folk fra forskellige samfundslag møder hinanden i hverdagen. Påstanden er, at vi politikere »taler bekymret« om udviklingen, mens avisen modsat stykker en række vidt forskellige ekspertudsagn sammen til den konstatering, at den blandede by er uønskelig.Som socialdemokratisk boligordfører føler jeg mig selvsagt ramt af kritikken, da mit parti nationalt og kommunalt er gået forrest i ambitionen om at skabe blandede byer. Det har vi gjort, fordi vi som samfund lider under en række fejlslagne boligpolitiske beslutninger fra årtierne efter krigen, som har været med til at skabe den adskilte by: Dels de store planer som Fingerplanen og Sydjyllandsplanen, der skabte socialt opdelte byer.Dels montagecirkulæret fra 1962, der forbød mursten i etagebyggeri og i stedet krævede beton.De modernistiske fejlgreb forværres af en naturlig tendens til, at folk søger naboer, der socialt og etnisk minder om dem selv, og skabelsen af den blandede by er derfor en proces, der kræver vidtrækkende politiske initiativer. Nogle steder lykkes det rigtigt godt. Det er for eksempel tilfældet i Albertslund Kommune, hvor man sprogtester og fordeler børn fra belastede boligområder på tværs af kommunens skoler. På samme måde har det været en succes, at SR-regeringen gav mulighed for at kræve 25 procent alment byggeri i nybyggede områder, så det ikke bliver rene velhaverområder. I andre tilfælde - som dem der nævnes i artiklen - er det faldet mindre heldigt ud.Men de dårlige eksempler skal selvfølgelig ikke føre til, at vi kaster håndklædet i ringen og dropper ambitionen om en blandet by. Først og fremmest fordi det vil have konsekvenser, der rækker langt ud over boligpolitikken og på sigt være en trussel mod vores velfærdsmodel. De blandede kvarterer og byer handler ikke kun om boliger, men om styrken i vores fællesskabsinstitutioner som helhed. Forældrene i en almindelig folkeskoleklasse kan tage ansvar for en lille håndfuld børn fra ressourcesvage familier, men det hænger ikke sammen, hvis det er over halvdelen af klassen, der skal hjælpes. Det samme gælder i fodboldklubben, børnehaven og på legepladsen. Hvis også de ringest stillede børn skal have en ærlig chance, kræver det velfungerende familier at spejle sig i.Selv de største skeptikere må medgive, at der er en tydelig sammenhæng mellem børnenes faglige udvikling og hvilken skole, de går på. Spørger man den anerkendte amerikanske sociolog Robert Putnam, udpeger han de stærke lokalsamfund og blandede boligområder som det afgørende element i det enkelte barns mulighed for at frigøre sig fra sin sociale baggrund og skabe sit eget liv.Som modargument står kun den liberalistiske ideologis grundsætning: At folk skal vælge selv, helt uden offentlig påvirkning. I boligpolitisk sammenhæng fører det til ekstremt etnisk opdelte byer som New York eller Chicago, hvor hvert kvarter udgør en selvstændig planet. På samme måde kan liberale danskere drømme om et tyrkisk Brøndby med skoler finansieret af Erdogan, et pakistansk Nordvestkvarter med egne traditioner og cricket-spil, og selvfølgelig et hvidt Østerbro, hvor forældrene mødes på Bernadotteskolen eller til ejerforeningernes generalforsamlinger.Hvis man vil forestille sig, hvordan det ser ud i en skandinavisk sammenhæng, er det tydeligt i Stockholm. Inden for kommunegrænsen bevæger man sig fra Östermalm, hvor kvadratmeterpriserne er over 100.000 kr., til betonforstaden Rinkeby, hvor 16.000 mennesker lever helt afsondret fra resten af storbyen.Flere end ni ud af ti har udenlandsk baggrund, og både kriminalitet og arbejdsløshed er skyhøj.Jeg kan ikke forestille mig et værre skrækscenarie for byudvikling i vores store byer. Både fordi vi skaber et samfund, hvor den sociale mobilitet går i stå, og børn fra de ringest stillede familier aldrig får en ærlig chance.Men også fordi den blandede by er forudsætningen for de fællesskaber, der er velfærdssamfundets hjørnesten.
Parallelsamfund. Hvis danskerne lever adskilt, vil det på sigt blive en trussel mod vores velfærdsmodel.
Der går på sin vis en rød tråd fra Courbets berømte realistiske maleri af et kvindeskød, kaldet Verdens Oprindelse, over sådan noget som Fluxuscollager med gamle busbilletter og cigaretpakker til Jeff Koons' kæmpeforstørrelse i farvet stål af en billig, oppustelig blomsterbuket, og så til en kunstner som danske Erik A. Frandsen. Ok, tråden slår måske nogle gevaldige knæk, men siden kunsten i begyndelsen af 1800-tallet frigjorde sig fra nødvendigvis at stå i magtens tjeneste, men blev til kunst »i sin egen ret«, har kunstnere udhævet noget tilsyneladende hverdagsligt, værdiløst, banalt, intimt eller flygtigt sanset - og ophøjet det til netop kunst med en højere værdi eller betydning. Erik A. Frandsen har ofte benyttet sådanne greb med stor succes og i meget store formater, for eksempel ved at få oversat familieferiesnapshots til store mosaikker efter klassisk byzantinsk fremstillingstradition. Selv har jeg for eksempel følt mig grebet, da jeg havde lejlighed til at overvære Folketingets fejring af Grundlovsjubilæet forrige år i Landstingssalen, som er udsmykket med Frandsens kæmpestore vægmalerier af hjemmelavede blomsterbuketter i hjemlige omgivelser. Eller da jeg sang kor foran hans midlertidige altertavle til Skt. Jacobs Kirke på Østerbro, ligeledes en hjemlig blomsterbuket. I begge tilfælde ophøjes noget almindeligt og hverdagsligt til noget smukt og stort, både i kraft af format og malemåde, men i særdeleshed i forhold til den magtfulde kontekst, Tinget og Kirken.PÅ Brandts i Odense viser Frandsen for tiden en samlet ruminstallation, hvis primære materiale er neon. Man træder ind i et rum beklædt med 28 neontavler, hvid skrift på sølvbaggrund, hvilket i sig selv giver en smuk, lysende, altomsluttende effekt. Tavlerne består af fragmenterede uddrag af Frandsens dagbog (åbenbart først skrevet efter hjemkomsten!) fra en rejse til Haiti med en håndfuld mandlige venner, fotografen Henrik Saxgren, filminstruktøren Per Fly og forfatter mv.Jørgen Leth. Ordene har gennemgået en meget kompliceret og håndværkerkrævende proces med oversættelsen fra skrift på papir til bøjet neon. På første tavles spredte ordvalg fanger vi, at EA rejser med Sax, Per, Jørgen med Norwigian (sic! Stavefejlene er taget med for at understrege det spontane, som altså alligevel ikke er så spontant), først via »kunstmesse lort«, så videre med American Airlines og Sunrise Airline til Port au Prince. Teksten veksler mellem nøgternt registrerende information, beskrivelser af »huse rev strand huse i bambus huse i beton«, sanseindtryk fra mudrede, hullede veje, hvor der er »mørkt som i en brøndgravers røv«, og hvor de møder »smiling criminals«, politiske refleksioner som »på Haiti er der ca. 600 forskellige etniske grupper - i Danmark er vi bare os og dem fra udlandet«, samtaler om mad og kvinder »Jørgen: Lene A smuk guddommelig smuk en drøm klog fantastisk erotisk sensuel« og så overværelsen af en voodooseance. I midten af rummet projiceres nogle næsten uskelnelige farvekridtskitser af steder på Haiti op på et gennemsigtigt lærred, og så ligger der en stor, takket, bladguldbelagt form på gulvet, en computeralgoritmisk 3D-oversættelse af en af tegningerne. Guldklumpen er meningsløst bling-bling, men neonvæggene er for så vidt et originalt greb, og man indfanges og forsøger at læse sig igennem tekstfragmenterne. Grebet blev jeg bare aldrig rigtigt. Trods villede kontraster mellem prosaiske facts og voodoomystik er teksten underligt modstandsløs, upoetisk eller bare ufængende og samtidig sine steder hældende mod noget klichefyldt som mandesnak om biler, rom og sensuelle kvinder og eksotismefascination af voodooens mystik og farlighed.De fire mænd har sikkert haft en heftig ferie, men mig rører ordene ikke nok. Frem for en ophøjelse af hverdagslighedens sansede poesi ender det derfor mere som en fiks idé bøjet i neon og bladguld.
Odense. På Brandts viser Erik A. Frandsen en lysinstallation fra sin rejse med vennerne til Haiti.
Sæt et kryds i kalenderen, økonomi-og indenrigsminister Simon Emil Ammitzbøll (LA), finansminister Kristian Jensen (V) og erhvervsminister Brian Mikkelsen (K). 
BORSEN MANER. 
30 I MORGEN. Han fylder kun 30, cellisten Andreas Brantelid, men han har været en verdensstjerne på den klassiske musikscene i hvert fald i de sidste ti år. Sådan er det. Især med strygere.Bliver man virkelig til noget, så bliver man det tidligt - og så må man tage med, at livet som turnerende stjernemusiker med alt, hvad det indebærer af jetlag og ensomme hotelværelser, ikke er helt let.»Nogle gange tænker jeg på, om man bliver lykkeligere af at leve det her liv? Det tror jeg ikke. Men jeg kan ikke lade være.Det er en drift i mig, som jeg ikke kan forklare«. Sådan sagde Andreas Brantelid til Berlingske i et interview for et par år siden.Et interview, der røbede, at den unge musiker måtte slås for at undgå følelsen af ensomhed.Men som også gav indblik i en lykkelig barndom på Østerbro i København, hvor Andreas og hans far, cellisten Ingemar Brantelid, bondede med celloen som fælles instrument. En opvækst, der senere blev skiftet ud med bofællesskab og derpå med det familieliv, han i dag har at vende hjem til i Nordsjælland, når han mellemlander mellem to koncertrejser.Faderen spillede solocello i Det Kongelige Kapel, men fodbold for sjov fik lov at blande sig med disciplineret øvning på celloen, så Andreas Brantelid både kunne få lov at være dreng og komme til at spille cello på topniveau.Han ved, at karrieren ikke desto mindre har haft omkostninger for ham. Men den førte også til, at han en dag blev tilbudt en ægte og sjælden Stradivarius til låns af en norsk kunstsamler. Kvit og frit. Fordi han er musiker på et niveau, hvor den eneste rigtige kritik, han efterhånden møder, stammer fra ham selv. Fordi han som alle professionelle musikere altid er på jagt efter den endnu bedre, endnu mere perfekte fortolkning.BRANTELID BEGYNDTE at spille med faderen som 4-årig og debuterede ti år senere som solist i Elgars cellokoncert med faderens orkester. I 2006 repræsenterede han Sverige i Eurovision-konkurrencen for unge solister og vandt. Året efter blev han som 19-årig udnævnt til DR kunstner 2007, og listen over de orkestre, han har arbejdet med internationalt, er imponerende.Fra London Philharmonic til Orchestre des Champs-Elysées og samtlige vigtige orkestre i Skandinavien.Jeg hørte ham senest i februar i år, hvor han spillede solostemmen i Sjostakovitjs krævende første cellokoncert med DR SymfoniOrkestret. Her var alle hans kvaliteter tydelige. Han trak musikken i en intim retning, som klædte dens dystre aspekter. Med overblik og sans for skønheden i det skrøbelige forløste han toner, som andre cellister måske ville pumpe hårdere op. Men Brantelid får musikkens essens frem, og det er måske det, der er karakteristisk for ham: Den fantastiske koncentration, der altid fører ind i musikken.Aldrig ud over rampen eller på vildspor.Om han arbejder med kanoniserede sonater af Beethoven - som han har kaldt både dødirriterende og besværlige - eller fransk insidertipmusik af Gabriel Fauré, som han for nylig har indspillet med den svenske pianist Bengt Forsberg, så går kræfterne til at skabe et musikalsk koncentrat.Ikke til bare at spille med musklerne på musikkens bekostning.Andreas Brantelid har allerede for længst været BBC's New Generation Artist og har modtaget Kronprinseparrets Kulturpris.For to år siden fik han Carl Nielsen Prisen, og i år er han DR's P2-kunstner.Men det hele er kun begyndelsen på en karriere, der på den ene side allerede har været i gang længe, men hvor det på den anden side hele tiden handler om at tage tingene til et endnu højere niveau. Andreas Brantelid er en af dem, der magter det.Det er en drift i mig, som jeg ikke kan forklare Andreas Brantelid.

Lars Arge, 50Professor, centerleder, Brabrand, bliver 50 år 8. oktober.Lars Arge fik en ph. d.-grad i datalogi fra Aarhus Universitet i 1996, og tilbragte derefter en årrække ved det prestigefyldte Duke University i USA, hvor han endte i en stilling som fastansat professor. I 2004 vendte han tilbage til en professorstilling ved Aarhus Universitet, og i 2007 modtog han en stor bevilling fra Danmarks Grundforskningsfond til oprettelsen af Center for Massive Data Algorithmics (MADALGO).Gennem årene har han også ledet en lang række projekter med støtte fra bl. a. US National Science Foundation, Det Frie Forskningsråd, Det Strategiske Forskningsråd, Innovationsfonden samt flere private fonde.Lars Arges videnskabelige produktion inkluderer langt over 100 videnskabelige publikationer, og hans arbejde har ledt til flere videnskabelige anerkendelser som f.eks. indvalg i Det Kongelige Danske Videnskabernes Selskab i 2008 og i Akademiet for de Tekniske Videnskaber i 2011, videnskabsministerens EliteForsk-pris 2010, og udnævnelse til Fellow of Association of Computing Machinery (ACM) i 2012 -en udmærkelse som gives til under én procent af organisationens over 60.000 medlemmer på verdensplan. Senest modtog han i år en æresdoktorgrad fra Eindhoven University of Technology.Hans forskning omhandler udvikling af effektive algoritmer (eller hurtige metoder) til løsning af problemer som involverer meget store datamængder -såkaldt Big Data. Han har arbejdet på mange grundvidenskabelige problemer inden for området, men har også været meget interesseret i praktisk udnyttelse af grundvidenskabelige resultater.Siden 2016 har han været generalsekretær, og dermed den øverste organisatoriske ansvarlige for Det Kongelige Danske Videnskabernes Selskab.Lars Arge bor sammen med Alice Zhu, som oprindelig er fra Kina og er direktør for FocusChina med kontorer i både Aarhus og Shanghai.Marianne Heide, 50Sekretariatschef, Østerbro, København, bliver 50 år 8. oktober.Siden 2013 har Marianne Heide været øverste embedsmand i Teknisk Landsforbund (TL), fagforening for 30.000 teknikere, designere og konstruktører.Inden da har hun haft lederstillinger i både den offentlige og den private sektor.Bl. a som personalechef i FOA og personaleog administrationschef i hovedorganisationen FTF. Hun har bl. a. bidraget til forskningsprojektet CLIPS (Collaborativ Innovation in the Public Sector), drevet FTFs Tænketank for Ledelse, siddet i Arbejdsmarkedets Feriefond og været udpeget som sagkyndig dommer til Østre Landsret.Hun er optaget af internationale forhold og har bl. a. arbejdet med kapacitetsopbygning af fagforeninger for Ulandssekretariatet og været valgt som vicepræsident for de seks millioner ledere i EU, der er medlem af Eurocadres.Marianne Heide er uddannet cand. jur. fra Aarhus Universitet i 1991, har en Executiv Master (MMD) i ledelses-og organisationsudvikling fra CBS og er medlem af Djøfs og Djøf Privats repræsentantskab. Hun er også aktiv i Djøfs Mentorkorps. Marianne Heide er gift og har to døtre.Brian Thomsen, 60Direktør, Holstebro, bliver 60 år 8. oktober.Han er uddannet civilingeniør fra DTU i 1985. Herefter har han bl. a. taget en Master of Business Administration. Efter at være ansat hos bl. a. MD Foods blev han i 1997 direktør for Dansk Dambrugerforening og efter fem år der blev han i 2004 direktør for Dansk Akvakultur. Brian Thomsen er bl. a.medlem af European Aquaculture Society, Programkomitéen for Fremtidens Fødevaresektor og af det Rådgivende Udvalg for Forsøgsfiskeri.I sin fritid er han aktiv motionsløber. Han er gift, og parret har tre børn og et barnebarn.

Der er ikke mange debatter om misbrug, hvad enten det drejer sig om stoffer eller alkohol, hvor overlæge og psykiater Henrik Rindom ikke på et eller andet tidspunkt kommer på banen som ekspertkilde.I mere end 20 år har han beskæftiget sig med behandling af misbrugere. Enten som overlæge på forskellige institutioner, som rådgiver for Justitsministeriet og Sundhedsstyrelsen, som underviser og foredragsholder eller konsulent på særlige behandlingstilbud som f. eks.Reden og Gaderummet.Hans rolige og saglige måde at argumentere på skaber respekt, men hans synspunkter kan også provokere og vække modstand. Det sidste skete, da han for et par år siden støttede overborgmester Frank Jensens forslag om et forsøg med at legalisere hash, sådan som man har gjort visse steder i USA. Rindoms argument var, at det ville minimere kriminaliteten, sikre renere stoffer og ikke få flere til at bruge hash. Hans synspunkt mødte modstand hos flere politikere og kolleger. F. eks. mente Merete Nordentoft, professor på Københavns Universitet, at et forbud får unge til at tøve med at bruge hash. »Vi ved fra talrige undersøgelser, at udbredelsen af hash begrænses af, at det er besværligt at skaffe,« sagde hun til Berlingske.Henrik Rindom mener, at mange år med forbud og massiv politi-indsats for at håndhæve forbuddet ikke har virket, og at hash og andre stoffer skaber så stor lidelse for mange mennesker, at man er nødt til at prøve noget nyt. Her peger han på legalisering af hash kombineret med rådgivning og ikke mindst kontrol af kvaliteten af hash, så man undgår stoffet THC, som kan give brugerne psykoser.Henrik Rindoms far var læge, men han selv gik - i første omgang - i en helt anden retning.Efter realeksamen blev han udlært smed og maskinarbejder og arbejdede et par år som servicemontør på Eternit Fabrikken i Aalborg.Sideløbende tog han - trods svær ordblindhed - studentereksamen på kursus og læste derefter medicin på Aarhus Universitet og blev cand. med. i 1982 og speciallæge i psykiatri i 1995.På grund af sit håndværksmæssige håndelag havde Henrik Rindom forestillet sig, at han skulle være ortopædkirurg, men i sin turnus arbejdede han på et alkoholambulatorium, hvilket gjorde stort indtryk på den unge læge.Han kunne ikke begribe, hvordan et rusmiddel kunne få mennesker til at opgive ægteskab, børn og hjem.»Jeg sad der med al min viden og min hjælp, men de fortsatte med at drikke. Det er ufatteligt, at alkohol kan få mennesker til at sige deres job op, forlade kone og børn og flytte fra boligen. At de er villige til at afskrive alt, hvad de har kært, for at kunne sidde og drikke,« har han sagt i et interview, hvor han også forklarede, at årsagen til misbrug skal findes i menneskets biologi, nærmere betegnet hjernens belønningscenter.Henrik Rindom har som læge foretrukket at være tæt på patienterne frem for at beskæftige sig med administration, hvilket kolleger har sagt, heller ikke er hans stærke side. Han er derimod eminent til at have kontakt med patienterne, misbrugerne. Selv siger han, at han er afhængig af at gøre, hvad der står i hans magt for at føre misbrugere tilbage på et spor, som fører til en værdig fremtid.ma@berlingske.dk Fakta: Henrik Rindom blå bogUddannet smed og maskinarbejder (1970) og cand.med. 1982. Speciallæge i psykiatri (1995).Har bl. a. arbejdet som konstitueret overlæge på Nordvang med ansvar for narkobehandling, og overlæge på Hvidovre Hospital, overlæge for Lænkeambulatorierne i Danmark og som ansvarlig for misbrugsbehandling i fængsler og arresthuse.Forfatter til bøger og rapporter om misbrug. Hans bog »Rusmidlernes biologi«, som han i to år brugte sin fritid på at skrive, er med godt 75.000 solgte eksemplarer blevet en lægefaglig bestseller.Bor på Østerbro i København.Gift med sygeplejerske, cand. mag. Lone Lindsteen.
70 i dag. Henrik Rindom er en af landets fremmeste misbrugseksperter. Han er uddannet smed, men skiftede bane og blev cand. med. og speciallæge i psykiatri.
Jeg er lidt af en handyman, hvis jeg selv skal sige det. Elsker at svinge noget værktøj og bagefter nyde resultatet, mens musklerne ømmer sig over anstrengelserne, og kontoen glæder sig over de sparede kroner. Skiftende boliger, biler, cykler, musikinstrumenter - ikke meget har gennem tiden undgået mit håndelag.Forleden tikkede en pressemeddelelse ind i min mailboks, der ramte mig på forfængeligheden - og måske lidt på et ømt punkt. »Gør-det-selv-klamp sætter sig i huspriserne,« lød den sårende overskrift.En af de store mæglerkæder var kommet frem til, at »det, man sparede ved at lave tingene selv, ender man med at betale, den dag boligen skal sælges«. Og for at føje spot til skade konkluderede mæglerne også, at »mange amatørløsninger giver generelt en trist stemning i ejendommen og sænker købelysten hos køberne«. Men når forfængeligheden er lagt til side, og sandheden skal frem, så har jeg en del kuldsejlede gør-det-selv-projekter i bagagen, der bestemt ikke gavnede hverken mit selvværd eller min bankkonto.Som for eksempel dengang jeg besluttede selv at lave et helt nyt badeværelse i min første lejlighed på Østerbro.Jeg havde aldrig tidligere lavet hverken murer-eller VVS-arbejde, men hvor svært kunne det være, tænkte jeg.Svært, viste det sig, da jeg som noget af det første bankede en borehammer direkte ned til underboen, da jeg skulle fjerne noget af det gamle gulv.Det var hun ikke helt tilfreds med, og jeg var da også nødt til at betale en håndværker for at udbedre hendes loft.Opsætning af fliser, der skal passe til et gulv med fald, viste sig også vanskeligt, og derfor måtte jeg resten af tiden i lejligheden leve med en svag følelse af søsyge, hvis jeg kiggede for længe på fliserne.Så var der dengang, jeg besluttede at udbedre noget begyndende rust på den forreste kant af motorhjelmen på familiens først bil, en hvid Citroen ZX.Jeg begyndte at slibe, spartle og grundmale på de små rustpletter, og på en eller anden måde havde jeg pludselig involveret en kant på fem-seks centimeter hele vejen på tværs af motorhjelmen. Og da jeg derefter erfarede, at det næsten er umuligt at ramme den samme hvide farve på en bil, endte den stakkels ZX med have en blålig, vred rynke i panden i resten af sin levetid. Det var ikke fremmende for brugtvognsprisen, da den skulle udskiftes.Der har været adskillige af den type dyrtkøbte erfaringer. Men i de senere år har der været længere mellem de håndværksmæssige fadæser og dermed kortere mellem den rene glæde over at kunne noget med sine hænder.Men foruden den glæde knytter en anden årsag til mine anstrengelser gennem årene an til en af tidens dagsordener, nemlig forhandlinger om skattelettelser.Jeg har som udgangspunkt ikke noget imod at betale skat. Jeg synes egentlig, at vi får ret meget for pengene. Men jeg kan ikke lade være med at tænke over, hvor hårdt beskattet min honorering af en håndværker er.Først betaler jeg håndværkeren og materialerne med den halvdel af min egen hyre, der er tilbage efter skat.Håndværkeren skal have nok til selv at lægge halvdelen af sin hyre i skat, og hele manøvren skal desuden svare moms til staten.I et baglæns regnestykke er der så ikke meget tilbage af min oprindelige bruttoløn at købe ind for.Men dermed er der også luft til at slå en skævert eller to med mit eget værktøj.Povl Dengsøe er privatøkonomisk journalist på Berlingske Business.Når forfængeligheden er lagt til side, og sandheden skal frem, så har jeg en del kuldsejlede gør-det-selvprojekter i bagagen, der bestemt ikke gavnede hverken mit selvværd eller min bankkonto.
KLUMME.
Når børnene var gået hjem fra landsbyskolen i Suså Kommune om fredagen, rullede Anne Kristine Smith gulvtæpper ud på de knirkende gulve, satte klapstole op og modtog Næstveds byflygel. Det var nemlig den tid på året, hvor skolen blev lavet om til festival for en weekend.Om natten, efter koncerten, kørte restauratørerne og vaskede op. For der var intet varmt vand på skolen, som lå meget idyllisk med Gunderslevholm Gods til den ene side og Susåen til den anden. I dag bliver Suså Festival holdt i fine lokaler i Grønnegades Kaserne Kulturcenter i Næstved, hvor gulvet ikke knirker, og vandet er varmt, men kræfterne bag koncerten er stadig Anne Kristine Smith og hendes mand, Hans-Henrik Nordstrøm.Anne Kristine Smith er født i København i 1950. Hun er uddannet lærer og som privatist på violin, og i 1983 mødte hun sin mand, komponisten Hans-Henrik Nordstrøm.Efter at have boet fem år på Østerbro i København valgte parret at flytte ud af byen. Anne Kristine Smith fik job som skoleleder på en skole i Hashøj Kommune, og selvom hun var født og opvokset i København, faldt hun til og blev accepteret.I deres nye tilværelse fandt parret inspiration til at starte en festival.For man er ikke det samme menneske, når man går rundt på stenbroen, som man bliver ude i naturen.I 1992 holdt det musikalske par en koncert i en landsbykirke, med fuldt hus. Det fik dem til at øjne muligheden for at lave en festival, og dermed begyndte mange timers arbejde for at transformere idéen til en festival over en weekend. 15 år senere var der kommunesammenlægning, og parret gik derfor til Næstved Kommune for at høre, om der er interesse for festivalen i den nye kommune. Festivalen fik økonomisk støtte og mulighed for at bruge Grønnegades Kaserne Kulturcenters faciliteter, og antallet af gæster steg samtidig med de nye koncertsalsmuligheder.Festivalen byder på nutidig komponeret musik. Det er musik skabt af mennesker, som står på skuldrene af de tidligere mestre og skriver ny musik.Hvis folk siger, at de ikke kan lide ny kompositionsmusik, plejer Anne Kristine Smith at sige, at så har de aldrig tænkt over, hvad solsorten fløjter. For solsorten fløjter hverken i dur eller mol, men alle synes alligevel, at det er så yndigt, når den synger. Og med det in mente skal man sætte sig og folde ørerne ud, når man hører ny kompositionsmusik.Men arbejdet med at få en festival på benene kan både være brydsomt og tage meget tid. Hun gør det alligevel, fordi det er knaldhamrende sjovt, fortæller hun.Anne Kristine Smith bliver beskrevet som en kvinde, der kan lide at få tingene til at ske og er engageret i mangt og meget. Hun siger selv, at det er interessant at følge med i sin samtid, og det vil hun gerne præsentere for andre. Og selvom publikum til festivalen hovedsageligt er ældre, har den et samarbejde med de lokale skoler, som kan få en komponist på besøg og komme til festivalen for et mindre beløb. Det har blandt andet resulteret i, at nogle af de besøgende elever senere selv er blevet komponister, og en tidligere elev arbejder nu for festivalen.Hvis man spørger, om Anne Kristine Smith bor i Ringsted, svarer hun nej. Hun bor i en skov nord for Susåen. Selvom postnummeret indikerer, at de bor i Ringsted. Hun bor sammen med sin mand og deres to katte og bruger sin tid på festivalen, på at skrive kortprosa og studere spansk.roensholt@k.dk 
portræt Anne Kristine Smith startede sammen med sin mand Suså Festival i en landsbyskole ved Næstved for 25 år siden. Nu bliver festivalen holdt på Grønnegades Kaserne Kulturcenter i Næstved den 1.-3. september og er på grund af Anne Kristine Smiths jernvilje stadig mere velbesøgt.
Hvor bor du? »Jeg bor på Nørrebro, oppe ved Den Sorte Plads. Der har jeg boet i tre år. Det er et multikulturelt kvarter, og der bor mange forskellige typer. Både hvad nationaliteter og aldersgrupper angår. Det er noget af det, jeg sætter rigtig meget pris på«. Hvad kendetegner dit kvarter? »Der er en dejlig stemning, gode mennesker og mange gode hæng-ud-steder.Der er mange dejlige parker og pladser, hvor man har lyst til at være«. Du har valgt, at vi skal mødes i din lille nyttehave tæt ved Lersøparken. Hvad betyder det her sted for dig? »Jeg fik en nyttehave i Lersøgrøftens Integrationshaver for et par år siden. Den har virkelig været et rigtig dejligt åndehul for mig. Det er fedt at komme ned og grave lidt og dyrke nogle urter og generelt bare koble af. Nyttehaverne er bygget sådan op, at den ene halvdel er reserveret til folk, der er født uden for Danmark, og den anden halvdel til folk født i Danmark. Og haverne fungerer virkelig godt som integrationsprojekt. Der er folk fra hele verden samlet her, og man falder jo nemt i snak, fordi haverne ligger lige op ad hinanden, og der er en del fælles aktivitetsdage«. Hvor i byen dufter der bedst? »Jeg synes, der dufter rigtig godt lige her! Lige nu dufter der skønt af kløverblomster.Der dufter også godt og frisk af hav ude ved Nordhavn. Når vinden blæste rigtigt, dengang jeg boede på Østerbro, så kom den der havduft ind ad vinduerne.Det kan jeg godt lide«. Hvor går du ud og hører musik? »Det afhænger af, hvem der spiller snarere end selve stedet. For nylig var jeg til koncert i Insula, som er en lille pladebutik i Blågårdsgade. Jeg har også været til et par koncerter i Dansehallerne og Brorsons Kirke. Og så øver jeg oppe på Mayhem med mit band. Mayhem danner rammen om en masse forskelligt eksperimenterende musik, og det er et sted, som er meget kollektivt«.Hvad ville du vise udenlandske gæster i København? »Jeg vil anbefale havnebussen til alle! Det er så dejligt lige at sejle over havnen og kigge på byen fra vandet. Da jeg opdagede bussen første gang, begyndte jeg at tage den så tit, jeg kunne. Jeg ville også tage gæster ud til nogle seje lokale tiltag, for eksempel fællesspisning ude i Trampolinhuset eller performancefest i Danseatelierne i Valby. Begge er nogle seje initiativer, som er skabt af folkene i byen«. Hvis du fik en stor pose penge, hvad ville du så forandre i byen? »Jeg ville bruge nogle penge på at støtte op om de væresteder, der er for hjemløse.Jeg synes, det er blevet meget tydeligt i gadebilledet de seneste ti år, at der bare er kommet flere og flere hjemløse og flere og flere, som systemet taber. Der er mange tiltag for at gøre byen smukkere og renere, men måske mangler der lidt mere til de svageste«. Hvis du havde en stor bulldozer, hvad ville du så fjerne? »Måske ville jeg fjerne noget af det der mislykkede røde asfalt langs muren på Den Røde Plads, og så ville jeg så græs der igen. Jeg savner det græs«. Hvad kan give dig følelsen af, at du bor i en fantastisk by? »Det kan lyset. Lyset er jo noget helt særligt heroppe nordpå, især i København.Det er utrolig klart. Og om sommeren er der mange nuancer i lyset, fordi dagene er så lange. Og så kan havet omkring København også give mig den følelse«. Hvor i byen føler du mest ro? »Her i min nyttehave. Men jeg kan også godt lide at tage karbad i Sjællandsgadebadet, hvis jeg har brug for at slappe af«. Hvordan kan du blive allermest irriteret på København? »Når vi kommer til at ligne hinanden for meget i København, og når det sociale samvær borgerne imellem bliver meget opdelt. Jeg synes, der kan være en tendens til, at vi i høj grad bevæger os inden for vores egen aldersgruppe og eget segment.Det kan godt blive lidt kedeligt«. Hvad kan København lære af udlandet? »I virkeligheden tror jeg, København bliver styrket ved at sætte pris på sit eget særkende og de indbyggere og lokale fællesskaber, der er - og ligesom dyrke det i stedet for at kigge på alle mulige andre storbyer og tænke, at man skal være ligesom dem«. Hvis du var overborgmester i København, hvad ville du så tage fat på? »Jeg ville bakke endnu mere op om nogle af de visionære, lokale tiltag, som findes.Og så ville jeg arbejde på boligmanglen!«.ibyen@pol.dk .
Komponist og trommeslager Jaleh Negari, der giver koncert i aften med bandet Selvhenter på KB 18, dyrker sin nyttehave og det lokale.
Regeringen bør ikke stiltiende se til, at hele København bliver omdannet til parkeringszone, som teknik-og miljøborgmester Morten Kabell (EL) foreslog i Berlingske i går.Det mener Venstre i hovedstaden, der opfordrer regeringen til at gribe ind, hvis Borgerrepræsentationen gør alvor af en betalingszone i hele Københavns Kommune.»Det er ikke hver dag, jeg slynger om mig med krav om regeringsindgreb, men København er hele landets hovedstad, og der er simpelthen brug for, at vi kan besøge og handle med hinanden, uden at der bliver opstillet for mange restriktioner. Vi har at gøre med Betalingsringen 2.0, så der er behov for, at en voksen kommer ind i lokalet og får sat en stopper for det,« siger Martin Geertsen, Venstres politiske leder i Hovedstaden.Han mener, at den linje, der er lagt op til, besværliggør og fordyrer tingene for såvel Københavns gæster som københavnerne selv og risikerer at stå i vejen for vækst.»Det er for mig at se et projekt, der sandt at sige ikke har ret meget andet at gøre end at være pengemaskine for Københavns Kommune, og det er et problem,« siger Martin Geertsen.Hvorfor blander du dig som regionspolitiker i, hvad Københavns Kommune gør? »Når Københavns Kommune foretager sig noget, der er så indgribende i forhold til vores mulighed for at besøge hinanden, er det sådan set noget, der kommer til at påvirke hele regionen, og derfor blander jeg mig,« siger Martin Geertsen.Transportordfører i Venstre Kristian Pihl Lorentzen er enig med Martin Geertsen i, at Morten Kabells vision rammer ved siden af, og han har i sinde at stoppe den.»Det ligner et ideologisk felttog fra Morten Kabells side, og det virker, som om at der er gået kommunalpolitik i den. Jeg er skuffet over, at han vil forhindre borgere udefra i at parkere i deres egen hovedstad i stedet for at koncentrere sig om at skabe nogle flere parkeringspladser i København, hvor folk lige nu kører desperat rundt. Det er en uholdbar udvikling, og jeg vil se på, hvilke midler der skal i brug, så vi kan standse den. Det vil jeg drøfte med ministeren,« siger han.Borgmester Morten Kabell er imidlertid uforstående over for Venstres kritik: »Det er sjovt, at Venstre nu kræver et regeringsindgreb for at kunne regulere parkeringen i København, når Frederiksberg for knap tre år siden indførte betalingsparkering i hele kommunen uden dette ramaskrig.Er det gået under radaren hos Venstre, eller er det kun interessant at diskutere parkering i kommuner med et rødt styre? Pendlerne har alle muligheder for at tage den kollektive transport til København og lade bilen stå uden for byen, og vi har hverken brug for den stillestående trafik eller den forurening, de fører til,« siger Kabell i et skriftligt svar.Ifølge transportminister Ole Birk Olesen (LA) er det op til Københavns Borgerrepræsentation, om den vil bakke op om Morten Kabells forslag.»Jeg mener generelt, at bilister i Danmark betaler rigeligt i skatter og afgifter i forvejen. Parkeringsbetalinger er velbegrundede, når de er nødvendige for at regulere trafikken og sikre en hensigtsmæssig fordeling af parkeringspladser. Men hvis det ikke er tilfældet, vil bilisterne bare opleve betalingen som en urimelig ekstrabeskatning,« lyder det i et skriftligt svar til Berlingske fra ministeren.1. marts indførte Københavns Kommune nye betalingszoner på Ydre Østerbro, Ydre Nørrebro og i Valby, så pladserne ikke længere er gratis.perd@berlingske.dk amth@berlingske.dk 
Venstres transportordfører, Kristian Pihl Lorentzen, har i sinde at gribe ind, hvis Københavns Borgerrepræsentation indfører flere nye betalingszoner, så det fremover koster penge at parkere i hele kommunen.
Flere end 100 mennesker mødte i går eftermiddag op for indvie en særlig mindelund til ære for den danske jøde Dan Uzan i Ilanot-skoven i det centrale Israel. Den 37-årige Dan Uzan blev skudt og dræbt af Omar el-Hussein den 15. februar 2015, da han som frivillig stod vagt uden for synagogen i København.Terrordrabet skete nogle timer efter, at filminstruktøren Finn Nørgaard var blevet skudt og dræbt, også af Omar el-Hussein, under et møde om ytringsfrihed i Krudttønden på Østerbro." Det er i Dan's ånd," siger hans far Sergeot Uzan, inden selve ceremonien begynder, om de 39 Casuarina-træer, der hver er over 15 meter høje.De australske stedsegrønne træer er plantet i en stor cirkel, og Sergeot Uzan forklarer, at den fordomsfri, favnende og humanistiske Dan " bliver reflekteret i den cirkel, træerne slutter mellem naturen og menneskets natur".Da han lidt senere taler foran de mange fremmødte gæster, siger Dan Uzans far blandt andet: " Dan blev dræbt af islamisk terror. Lad os håbe, at dette sted vil mane til refleksion og til at styrke menneskelighed, solidaritet, ansvar og mod og blive en inspiration til at bygge broer imellem os, så vi sammen kan bygge en bæredygtig fremtid for det fælles gode og for den menneskelige ånd i denne verden".Sergeot Uzan har selv ladet sig inspirere af alt det, Dan stod for, siger han til Kristeligt Dagblad og peger især på Dans særlige evne til at bygge bro mellem mennesker ved altid at reagere med hjertet, uden fordomme.Sergeot Uzan håber, at denne egenskab ved hans søn, brobyggeren, en dag vil manifestere sig også fysisk. For eksempel ved, at den nye fodgængerbro, der bliver planlægt nær Langebro i København, vil bære Dans navn.På første række under indvielsen sidder Dan Uzans mor, Bodil Uzan, og hans søster, Andrea. Bag dem er israelske slægtninge og venner sammen med den tidligere overrabbiner Bent Lexner, Danmarks ambassadør i Israel, Jesper Vahr, og hans svenske og norske kolleger. Der er også adskillige repræsentanter for Keren Kayemet Leisrael (Den jødiske Nationalfond for Israel), KKL, der er ansvarlig for træplantning og skovdrifti Israel. Herudover er dusinvis af danskere bosat i Israel kommet for at ære Dan Uzan.Som familen Uzan er også Bent Lexner mødt op i en Tshirt med Dan Uzans portræt og teksten " Dan the Man" - Mennesket Dan. T-shirten blev trykt sidste år til mindekampen for Dan Uzan af hans holdkammerater fra Hørsholm BaskeTball.Lexner taler både som ven af familien og som repræsentant for KKL i Danmark. Han gør opmærksom på, at stedet, hvor Dan Uzan fra nu af vil blive mindet, er en del af en træ-botanisk have, hvor der netop er ved at blive lagt sidste hånd på et undervisningscenter om træer og økologi, der bliver bygget efter en stor donation til KKL fra et dansk-jødisk ægtepar.KKL i alle de skandinaviske lande har samlet ind for at gøre den imponerende træcirkel mulig.Rabbiner Lexner, der kendte Dan Uzan fra dreng, husker på, hvordan han i sin tid skulle overtale forældrene til at lade Dan indgå i det frivillige vagtkops ved synagogen.Henvendt til Dans forældre og søster taler Bent Lexner om, hvor bemærkelsesværdigt familien Uzan har formået at " komme videre oven på den store tragedie, hver på sin måde".Samtlige ambassadører taler om det chok, der rystede Danmark, den dag terroren slog ned midt i København.Det chokerede også i Sverige og i Norge.Den danske ambassadør, Jesper Vahr, minder i sin tale om, at statsminister Lars Løkke Rasmussen (V) i 2015 udnævnte Dan Uzan til " Årets dansker". Og også Jesper Vahr udtrykker sin store respekt for Uzan-familiens evne til " på trods af deres sorg at blive ved med at slås for de værdier, der blev angrebet - sammen med Dan - den nat". J.udland@k.dk 

Finanstilsynet kritiserer, at investeringsrisikoen varierer for meget mellem pensionsselskaberne inden for de vigtige markedsrenteprodukter. 
Finanstilsynets kraftige kritik af pensioners risiko afvises af brancheforening. 
»Jeg synes, jeg har haftden bedste af alle karrierer. Den totale fiasko har jeg aldrig prøvet. Jeg har aldrig været kørt ned i et sort hul. Men jeg er heller aldrig blevet hypet! Jeg har aldrig været oppe i det dér gulddrengefelt.Jeg har ligget midtimellem.Jeg har vundet en hel masse priser. I al anonymitet. De står lukket inde i et skab. Jeg kan se mit værk, og jeg er glad for det.« Sådan sagde Søren Kragh-Jacobsen i et stort interview i Politiken for godt tre år siden, da han havde lavet sin seneste film, ' I lossens time' (2013), som her i Berlingske fik fire stjerner og ordene »En egensindig film, som viser, at den 66-årige Søren Kragh-Jacobsen stadig kan sit humanistiske kram.« Søren Kragh-Jacobsens ord udtrykker det, som den danske sangskriver og filminstruktør altid har udstrålet: beskedenhed og taknemmelighed.Hormonsvingende på hytteturManden med det krøllede hår, det lyse humør og den tydelige københavnske dialekt fik sit gennembrud med ungdomsfilmen ' Vil du se min smukke navle?', der handler om en hormonsvingende 8. klasse på hyttetur i Sverige. Temaet er tro, håb og kærlighed, og det har været gennemgående i hans film og sange igennem fire årtier. Både personen Søren Kragh-Jacobsen selv og hans værker udstråler noget trygt og livsbekræftende.' Mona, Mona, Mona'Som filminstruktør har han instrueret film som ' Gummi Tarzan', ' Drengene fra Sankt Petri' og dogmefilmen ' Mifunes sidste sang', og derudover har han skrevet manuskript til tv-serier som ' Livvagterne' og ' Borgen'.Som sangskriver slog han igennem med ' Kender du det', bedre kendt som ' Mona, Mona, Mona', som var en landeplage i 70erne og 80erne, og han står også bag sangen ' Fy fy skamme', som mange også kan synge med på. Han har udgivet fire album med egne sange, og han har skrevet alt, hvad Tom McEwan og Jes Ingerslev indspillede.Søren Kragh-Jacobsen blev først uddannet elektromekaniker i 1968, og det var også i den tid, at han havde en kort flirt med kommunismen og maoismen. I 1969 kom han på filmskole i Prag, og siden har det været film og musik, som den kreative mand har beskæftiget sig med.Fødselaren har ofte fortalt, at han er troende kristen og ofte går til gudstjeneste. Også for ham selv personligt er tro, håb og kærlighed det gennemgående tema i livet.I Kristeligt Dagblad er han blevet spurgt, hvad hhv. det bedste og det værste ved kristendommen er. Svaret på det første var barmhjertighed og næstekærlighed. »Barmhjertighed er medfølelse, og næstekærlighed er at opføre sig ordentligt og tilsidesætte sig selv«. Det værste? »Når hykleri, griskhed, kriminalitet og egoisme trives bag den gyldne facade,« lød svaret.ma@berlingske.dk Fakta: SØREN KRAGH-JACOBSENInstruktør, manuskriptforfatter og sangskriver, født 2. marts 1947.Voksede op i Brønshøj og kom i lære som elektromekaniker som 15-årig. I 1969 begyndte han på filmskole i Prag.Han fik internationalt gennembrud med Dogme95-filmen ' Mifunes sidste sang' i 1999, som fik Sølvbjørnen ved filmfestivalen i Berlin samme år samt flere andre internationale priser.Han har instrueret 11 spille-film, bl. a. ' Vil du se min smukke navle?' (1978), ' Gummi Tarzan' (1981), ' Skyggen af Emma' (1988) ' Drengene fra Sankt Petri' (1991), ' Mifunes sidste sang' (1999) og ' Det som ingen ved' (2008).Han har fået tre Bodil'er, en Emmy og en række andre danske og udenlandske priser for sit arbejde.Søren Kragh-Jacobsen har også instrureret og skrevet manuskript til tv-serier, bl. a. ' Borgen', ' Ørnen', ' Livvagterne' og ' Bedrag'.Han er giftmed cand. jur. Cæcilie Nordgreen (gift1986) og far til Andreas og Gustav. Parret bor på Østerbro i København.
70 ÅR I MORGEN Musikeren og filmmanden med det lyse humør og det krøllede hår, Søren Kragh-Jacobsen, har sat sit tydelige aftryk på dansk film og musik.
30 I MORGEN. EM-stævnet i Royal Arena tidligere på måneden skulle have været den helt store afskedsforestilling for alle tiders mest vindende danske svømmer. En perfekt afslutning på en imponerende karriere, der har indbragt Jeanette Ottesen i alt 50 medaljer, skovlet hjem ved de store internationale mesterskaber med forkortelserne OL, VM og EM.Men planerne for hendes imaginære punktum i svømmebassinet er blevet radikalt ændret i løbet af de seneste 9 måneder.Der kom nemlig en graviditet på tværs, så hun i stedet for at modtage folkets hyldest på Amager måtte sidde hjemme i lejligheden på Østerbro og kæmpe med vand i kroppen, utålmodighed, kvalme og hvad en højgravid ellers må døje med.Men 22. december blev Jeanette Ottesen og hendes engelske mand, den tidligere svømmer Marco Loughran, forældre til en pige, der foreløbig går under navnet Baby B - og som kan blive årsag til, at Jeanette Ottesen sætter yderligere rekorder som svømmer. Afbrækket og den manglende afslutning på karrieren har nemlig fået hende til at sætte en femte OL-deltagelse som et mål. Dermed vil hun tangere den danske rekord for flest OL-deltagelser som svømmer, som Mette Jacobsen hidtil er ene om at have opnået, Jeanette Ottesen vil som 32-årig kunne blive den ældste danske OLsvømmer nogen sinde og den første danske svømmer, der deltager efter at være blevet mor.Jeanette Ottesen fik sin olympiske debut i 2004, da hun og netop Mette Jacobsen udgjorde en duo på 16 og 31, som daværende landstræner Mark Regan døbte ' Baby' og ' Granny'. De to opbyggede et tæt fællesskab, som blandt andet bundede i et yderst anstrengt forhold til den australske træner, hvis metoder og ledelsesstil de begge i meget kraftige vendinger har taget afstand fra.Skolepigen fra Lyngby satte sin første danske rekord som 15-årig i 50 meter fri ved kortbane-EM i 2013, og hun blev året efter OL-udtaget efter den daværende talentparagraf, men der skulle gå yderligere 5 år, inden hun begyndte vinde medaljer på højeste plan.Til gengæld begyndte Jeanette Ottesen ved kortbane-EM i 2008 med at vinde fire, blandt andet guld i 100 meter butterfly, og så er det ellers gået tag for tag med medaljer hvert eneste år, indtil hun nåede nummer 50 med guld i 50 meter butter-fly ved kortbane-VM i Windsor i december 2016.Højdepunkterne er VM-guldet i den prestigefyldte 100 meter fri ved det ' rigtige' VM i Shanghai i 2011, der også indbragte hendes prisen som Årets Danske Sportsnavn, men Jeanette Ottesen er sjældent oplevet mere følelsesmæssigt påvirket, end da hun i sin 15. og hidtil sidste start ved et OL blev medaljevinder. Sammen med Mie Ø. Nielsen, Rikke Møller Pedersen og Pernille Blume var Jeanette Ottesen med til at vinde bronze i 4x100 meter medley som et punktum på endnu et OL, hvor skuffelserne ellers havde været i overtal for de ellers medaljevante danske svømmere.Den ellers verbalt sprudlende sportskvinde var sjældent mundlam, da hun skulle sætte ord på den forløsende oplevelse.Den kommende tid må så vise, om ambitionerne og lysten til igen at fremstå som en brølstærk sprinter med en kraftfuld overkrop kan matches med rollen som følsom mor, men uanset om det bliver til flere rekorder eller medaljer, så har Jeanette Ottesen allerede markeret sig som en af alle tiders bedste danskere i den træningskrævende sport.Skolepigen fra Lyngby satte sin første danske rekord som 15-årig.

Dyre dagdrømme om det rigtigt gode boligliv er ikke længere nødvendigvis lig med en klassisk og kantet villa nord for københavn eller en langstrakt herskabslejlighed på Gammel kongevej. 
NPV bygger nu sammen med danielsen Architects en privat ø i sydhavnen med 43 luksuriøse rækkehuse under navnet The Private island. 
FCK skød Sheriffen! To hurtige københavnske kugler sendte den moldoviske mester i graven og FC København videre i Europa.I Superligaen har Ståle Solbakkens mandskab kolossale problemer, men der var ingen tømmermænd at spore, da de danske mestre i aftes spillede sig til en sejr.FCK'erne havde medbragt den store pletrenser i Parken og leverede en stærk, disciplineret indsats blot fire dage efter blamagen samme sted mod FC Nordsjælland.På to nærmest identiske hovedstødsmål af Pieros Sotiriou og Michael Lüftner i starten af 2. halvleg vandt FCK 2-0 over FC Sheriff og er klar til forårets 1/16-finale.Her kan de møde hold som Arsenal, AC Milan og Atlético Madrid, og selv om det på ingen måde er nok til at redde et katastrofalt efterår, så er det - som anfører William Kvist formulerede det - et lille plaster på såret.Santander med fra start FCK-spillerne blev i Parken mødt af en tifo bestående af hundredvis af papirer med et meget klart budskab. Med hvide versaler på sort baggrund viste tilhængerne, hvad de forventede mod Sheriff - og i øvrigt forventer hver gang de er til fodbold i nationalarenaen: SEJR.Samme besked stod på det store flag, som de svingede lystigt på B-tribunen, der trods regn, rusk og ringe resultater var godt besat.Fra lægterne blev der bakket op om det kriseramte mesterhold, og at FCK tog opgaven alvorligt så man på Solbakkens startopstillingen.Nordmanden stillede med det absolut stærkeste i forhold til, hvad han havde til rådighed.Det vil sige med Federico Santander fra start for første gang siden Champions League-kvalkampen mod Qarabag tilbage i slutningen af august.Tilskuerne sang hans navn, og efter 47 sekunder var sydamerikaneren tæt på at udløse jubel, men Zvonimir Mikulkic i Sheriffburet reddede hans hårde, men ikke ret velplacerede hovedstød.De hvidklædte københavnerne havde iført sig arbejdshandskerne, og indledningsvist tiltvang de sig med lige dele fight og fin fodbold overtaget.Forsvarede sig godtFCK havde brug for mål, mens de moldoviske mestre levede meget fint med en nulløsning.Det kunne også ses på deres tilgang.Det handlede primært om at forsvare sig, og det gjorde de godt.FC Sheriff fik efter en livlig indledning holdt FCK væk fra åbne chancer og kunne gå til pause med det for dem velsmagende 0-0.Det var også pausestillingen i Tjekkiet mellem Zlin og Lokomotiv Moskva, og det tvang FCK længere frem fra 2. halvlegs start.For hvis det endte målløst i gruppens anden kamp, var københavnerne tvunget til at vinde med to overskydende mål.Federico Santander fik igen en tidlig chance, men sparkede denne gang forbi, og Benjamin Verbic fik slet ikke placering sin afslutning yderligt nok, da han kort efter var alene igennem.Men FC København pressede på og fik skabt flere farlige situationer. Hjemmepublikummet brølede med, og man fornemmede, at trak op til mål. Det kom efter en serie hjørnespark i 56. minut, da Pieros Sotiriou ved forreste stolpe headede Benjamins Verbics præcise hjørnespark i nettet.Har været stolpe udTre minutter senere var der endnu mere glæde på Østerbro. Igen efter et hjørnespark og igen headet ind ved forreste stolpe. Denne gang var det bare Michael Lüftner, der fik jublen til at bryde løs. Nu var det pludselig FC København, der havde billetten til 1/16-finalen, og Sheriff gjorde det ikke lettere for sig selv. Med godt tyve minutter igen så Jairo rødt for at gå alt for hårdt til Zeca. Denis Vavro gav gæsterne en livline, da han 13 minutter før tid begik et klodset straffespark, men Ziguy Badibanga sendte sit forsøg fra ellevemeter-pletten på stolpen.Det har været meget stolpe ud for FC København i denne sæson, men denne gang var de glade for det. De skulle også være glade for, at indskiftede Vitalie Damascan kort efter headede forbi i helt fri position. I de sidste minut blev papirerne med SEJR hevet frem igen. Den blev på 2-0, og det var faktisk et mål mere end strengt nødvendigt. Lokomotiv Moskva slog Zlin 2-0 og snuppede førstepladsen i gruppen, men FC København er takket være sejren med videre og finder mandag ud af, hvem de skal møde til februar.gisle@eb.dk FCK leverede en stærk, disciplineret indsats blot fire dage efter blamagen samme sted mod FC Nordsjælland.FCK 2 FC Sheriff 0 1-0 Pieros Sotiriou (56) 2-0 Michael Lüftner (59).SÅ GODE VAR DERobin Olsen 3 Peter Ankersen 3 Denis Vavro 3 Michael Lüftner 4 Nicolai Boilesen 4 Rasmus Falk (81 3 Zeca 4 William Kvist 3 Benjamin Verbic (89) 5 Pieros Sotiriou 4 F. Santander (82) 3 (81) N. Thomsen UB (82) Andrija Pavlovic. UB (89) Uros Matic UB
SÅRET: De kriseramte danske mestre rejste sig mod FC Sheriff og er takket være en 2-0-sejr i Parken klar til 1/16-finalen.
Det var de sorte Myren-stole i vinduet, der fik mig til at hoppe af cyklen en dag. Flere gange om ugen kørte jeg forbi butikken på Jagtvej i København, og jeg kunne se, at der kom stadig flere pæne møbler i den butik. En dag hoppede jeg af og gik indenfor, og der var fyldt med brugte arkitekttegnede møbler. Inklusive de sorte trebenede Myren-stole, som jeg gerne ville have fingre i, når jeg engang begyndte at tjene penge.Det er 25 år siden, at den butik åbnede på Nørrebro som en af Københavns første butikker, der udelukkende solgte brugt dansk design. Butikken hed Dansk Møbelkunst, og den eksisterer stadig.Adressen er bare en anden, for efter en årrække flyttede Dansk Møbelkunst først til Bredgade og senere til Paris. Der findes dog stadig en filial og et lager på Østerbro, men den egentlige butik ligger på Venstre Seinebred i en del af Paris, hvor design-og kunstgallerier holder til.Dengang havde jeg ikke råd til at købe Myren-stolene, men i dag ville jeg heller ikke have råd. Dengang, fordi jeg var på SU. I dag, fordi Dansk Møbelkunst henvender sig til et udenlandsk publikum, som samler på møbler og derfor kun vil have det bedste af det bedste, hvilket betyder, at priserne er røget til tops.DANSK MØBELKUNSTS udvikling fortæller noget om brugte danske arkitekttegnede møblers popularitet. Den er nemlig kun gået op i løbet af de seneste 25 år, og når danske designbutikker i dag kan sælge møbler i udlandet, er det selvfølgelig, fordi dansk design er blevet eftertragtet på den internationale scene.Folk, der samler på kunst, samler også på møbler, og de vil ikke have de standardvarer, som vi andre dødelige til nød kan betale. De vil have sjældenheder som førsteudgaver af Wegners træstole, Kjærholms spisebord, som han skabte med producenten Kold Christensen, eller Flemming Lassens originale lænestol fra 1935, Den Trætte Mand, der for nogle år siden blev solgt for 1,42 millioner kroner på auktion hos Bruun Rasmussen.På billedet ovenfor er det den version af Den Trætte Mand, som man kan købe hos By Lassen i dag. Den koster 24.000 kroner, hvilket er billigt i forhold til de 1,42 millioner, som er det højeste hammerslag på en dansk stol nogensinde.NÅR EN STOL sælges for så højt et beløb, ender den som regel i udlandet. Designmuseum Danmark har tidligere prøvet at få fat i en anden oprindelig udgave af Den Trætte Mand, men kunne ikke betale de godt 600.000, den kostede i 2013, hvorfor museet gik glip af chancen for at få et helt unikt møbel.Det er bagsiden af medaljen ved de danske arkitekttegnede møblers popularitet.De er i dag blevet så dyre, at kun de allerfærreste kan være med - heller ikke de danske museer, hvilket betyder, at en del af vores møbelarv forsvinder til udlandet.Der er stadig masser af gode arkitekttegnede møbler af ældre dato i Danmark, og det er godt, at der er stor international interesse for vores møbelarv.Dansk design er i verdensklasse, og Dansk Møbelkunst og andre er gode ambassadører for vores kulturarv.Men det ville være opløftende, hvis en gavmild fond eller andre med penge på lommen ville give møbelområdet noget økonomisk opmærksomhed og være med til at opkøbe de danske sjældenheder, når de kommer på auktioner, så de ikke alle sammen forsvinder til det store udland. Ellers risikerer vi, at vi i Danmark kun har de ' billige' moderne versioner tilbage, mens originalerne er over alle bjerge.lars.hedebo@pol.dk .Folk, der samler på kunst, samler også på møbler, og de vil ikke have standardvarer.
På 25 år er arkitekttegnede danske møbler blevet så internationalt ombejlede, at de langsomt siver ud af landet. Hvor er den fond, der kan købe de mest sjældne af dem og skænke dem til danske museer?
Det begynder typisk med en måltidskasse eller to, og så breder det sig til en eller flere af de hen ved 150 andre abonnementskasser, der efterhånden findes.Sådan lyder erfaringen fra hele landet fra de abonnementskasse-købere, som Politiken har været i kontakt med. Tre af dem fortæller her:.Maria Jeanet Bertelsen, 38, Odense, gift, mor til tvillinger på 3 årAbonnerer på: Måltidskasser og frugtog grøntkasser, bl. a. madspildskassen fra Skagenfood. Har tidligere abonneret på bøger, fået måltidskasser fra Aarstiderne og Ret Nemt, blomster fra Bloomon og har lige opsagt Smartbake (dej, man selv skal bage).»Leveringen fra Smartbake var for rodet, og jeg kunne ikke finde ud af, hvornår det kom. Det skal være nemt og overskueligt, hvornår en kasse kommer, og hvornår der er frist for at melde fra, så jeg ikke føler mig snydt til at modtage en kasse. Det er faktisk det lidt ' farlige' ved kasser, der kun kommer en gang om måneden, for så kan man godt glemme, hvornår det er«. »Jeg havde krimier i abonnement, men det var træls, at jeg ikke selv kunne vælge. Til gengæld kunne jeg godt forestille mig nye hits til børn tilpasset deres alder samlet i en legekasse. Så kunne man sende det retur, når de vokser fra det, så det kunne bruges til andre børn«. »Jeg vil også gerne have abonnement på almindelige dagligvarer: toiletpapir, tandbørster, vaskemiddel og skumvaskeklude.Jeg ved, jeg bruger 4 liter mælk om ugen, og hvis jeg kunne undvære at forholde mig til det, ville jeg synes, det var fantastisk. Alt, hvad der sparer min tid i en butik, er godt givet ud. Så kan jeg sidde i sofaen og handle om aftenen i stedet«.Anne Malberg, 33, Østerbro, bor aleneAbonnerer på: Aarstidernes vegetarkasse og Goodiebox (kosmetik). Får desuden hentet og bragt vasketøj af Washa.»I Goodiebox får jeg hver måned 5-6 produkter, kosmetik og hårpleje, så det er lidt ligesom juleaften. Som at give mig selv en lille gave hver måned«. »Jeg er sygeplejerske med skæve vagter, og jeg prioriterer højere at være sammen med en veninde eller min familie eller slappe helt af og lave sjove ting, når jeg har fri. Derfor synes jeg, jeg har råd til at betale mig fra nogle ting, selv om jeg bor alene. I mit travle liv er det simpelthen genialt« »Nogle gange tænker man ikke over, at man har brug for noget, men når det så dumper ind ad døren, føler jeg mig jo forpligtet til at bruge det. For eksempel de vegetarmåltider, som jeg abonnerer på, fordi jeg gerne vil spise lidt sundere.Så det er jo også en måde at holde sig selv lidt i ørerne på«. »Jeg kommer helt sikkert til at abonnere på mere, i takt med at jeg får øjnene op for flere tilbud. Jeg overvejer Takedaily, hvor man kan få tilpasset fuldstændig, hvad man skal tage af vitaminer. Det sparer mig for at bruge energi på at tænke over, hvad jeg har brug for i min hverdag«. »Alt, der kan gøre mit liv lettere, vil jeg tage imod med kyshånd. Jeg har ingen dårlige oplevelser med det overhovedet«.Karin Andersen, 48, Rødovre, gift, mor til to børn på 13 og 20Abonnerer på: Måltidskasser fra Skagenfood og Aarstiderne. Hendes mand har opsagt Barberklingen og Barberskabet.Overvejer abonnement på blomster, sokker og underbukser.»Min mand har flere gange sagt om barbergrej: Hvorfor laver de dog ikke sådan en løsning.For man ved jo næsten, hvor længe man er om at bruge det op og får brug for nyt. Men han har altså sagt dem op igen, fordi kvalitet og pris ikke hang sammen«. »Jeg kunne virkelig godt tænke mig dagligvarer i abonnement, for jeg kan jo se, at der er nogle gengangere, som vi hele tiden køber. Toiletpapir for eksempel.Det skal man jo bare have. Og køkkenruller.Men så er der tre forskellige slags, og en er på tilbud, og en er ny, og så når man gennem hele følelsesregistret, før man når kassen, og det gider jeg ikke.Nogle gange er det meget rart, at man ikke skal tage stilling hver gang«. »Jeg genbestiller den samme kaffe fra Kama på nettet, så det kunne jo lige så godt være et abonnement. Og jeg skal helt klart finde nogle flere ting, for jeg har slet ikke dyrket det nok endnu«.charlotte.branner@pol.dk Jeg kommer helt sikkert til at abonnere på mere Anne Malmberg.
Begejstringen for faste leverancer er stor, hvis kvaliteten er i orden. Læs tre kassekøberes erfaringer.
Den dag jeg blev konfirmeret kørte mor og jeg i Linje 3 ud til Østerbro til en ældre syerske der svagt var beslægtet med en moster i familien fordi vi skulle se på en brugt konfirmationskjole som jeg måske ku få lov at overtage billigt fordi far var flyttet hjemmefra da jeg var 11 og der var ikke penge til en ny kjole Nej, det er ikke et Vita Andersen-digt, men derimod Dan Turèlls improviserede, drillende parafrase over hendes og generationsfællernes lyrik i slut-70' erne.Poesi var blevet til knækprosa - en prosatekst knækket over i verselinjer, snarere end egentlig lyrik - og både ordvalg og tematik var hevet så langt ned fra den ophøjede poets elfenbenstårn, at selv hunden kunne læse med.Turèll fandt dog genrebetegnelsen menstruationslyrik mere dækkende. Han mente, at digtene blev fremstillet af "Firmaet Hulk, Klynk og Jammer ApS" og frygtede, at dansk lyrik »fra at være en grib [ var] ved at forvandle sig til en lappedykker eller en tam-and.«.Bestseller, ikke narkoluderI så fald var det benævnte fjerkræ netop, hvad læserne var på udkig efter. Førsteoplaget af Vita Andersens debut "Tryghedsnarkomaner" blev udsolgt på 20 minutter, og i de følgende år solgte bogen svimlende 100.000 eksemplarer og nåede ud til et publikum, der givetvis aldrig havde ejet en digtsamling før.Bogen problematiserede kønsrollerne og de modsatrettede krav, en moderne kvinde blev underlagt, og den skildrede børns vilkår i den sociale underklasse.Vita Andersen vidste, hvad hun talte om. Hun tilbragte sine første år i en baggårdslejlighed i det indre København sammen med sin nervesvækkede mor. Faren var fraværende, og Vita Andersen blev sendt på børnehjem, siden adopteret af sin moster og endelig overladt til sin mor igen.Omfavnet af de ungeVed konfirmationsalderen havde hun gået på 15 forskellige skoler, og i nærværende dagblad har hun udtrykt forundring over, at det gik hende så godt: »Jeg blev forfatter, tænk, at jeg ikke blev narkoluder.« "Tryghedsnarkomaner" blev et begreb i litteraturhistorien, og bogen satte gang i en bølge af mere eller mindre læseværdige bøger fra »en vældig masse ulykkelige, neurotiske kvinder med ambitioner«, som Andersens selv har udtrykt det.Selv var hun videre i teksten.Novellesamlingen "Hold kæft og vær smuk" (1978) overgik debuten i salgstal og blev præmieret med De Gyldne Laurbær.Derefter blev hun husdramatiker ved Aarhus Teater, hvorefter hun udbyggede sit forfatterskab med stadig mere stilsikre romaner, der er præmieret med betydelige litterære priser og oversat til en række europæiske sprog: "Hva' for en hånd vil du ha'" (1987) og "Sebastians kærlighed" (1992), "Get a life" (2003), "Anna Zoe" (2006) og "Sig det ikke til nogen" (2012).Det handler stadig om børns verdener og vanskelige forældre/ barnrelationer, men bekendelsen er lagt på hylden til fordel for fantasi, fabulering og undersøgelse.At dømme efter presseteksten går temaerne også igen i hendes nye roman, den autobiografiske "Indigo", der udkommer den 10. november i år.Historiens ironi er i øvrigt, at Turèlls hånlige begreb "menstruationslyrik" 40 år efter Andersens bliver omfavnet af en ny generation af selvbevidste kvindelige forfattere, herunder Olga Ravn, der skrev forord til en nyudgivelse af Andersens to første bøger.Både hos Ravn og den jævnaldrende Cecilie Lind møder vi den erfaring, som Andersen for 40 år siden satte ord på: At pigeværelset kan være et glittet fængsel.Vita Andersen, forfatter, København.david.j.turner@jp.dk Fakta: BLÅ BOG Vita AndersenDebut: "Tryghedsnarkomaner".1977. Digte.Litteraturpriser: De gyldne Laurbær, 1979. Kritikerprisen, 1987. LO's kulturpris, 1989.Søren Gyldendal Prisen, 1991.Tagea Brandts Rejselegat, 1993. BMF's Børnebogspris, 1997.Seneste udgivelser: "Sig det ikke til nogen". Gyldendal, 2012. Roman. Den 10. november udkommer romanen "Indigo".Kilde: Forfatterweb.
1970' ernes Yahya, menstruationslyriker, prisbelønnet koryfæ eller inspirationskilde for tidens digtere? Måske alle fire dele. Vita Andersen fylder år.
Politisk komet. Det blev Anna Mee Allerslev kaldt, da hun i 2010 blev udpeget til at overtage posten som radikal beskæftigelses-og integrationsborgmester i Københavns Kommune. Den gang var hun 26 år, og iagttagere hæftede sig ved hendes imponerende arbejdskapacitet og ambitiøse tilgang til det politiske arbejde.I går sagde den 33-årige borgmester så farvel til politik på et velbesøgt pressemøde på Københavns Rådhus. Og det var ikke kun et farvel til Københavns lokalpolitik, men også en afgang fra posten som bestyrelsesmedlem i formandskabet i Kommunernes Landsforening.Beslutningen om at gå kommer som kulminationen på uger med kritik af Anna Mee Allerslev, efter at det kom frem, at hun lånte en sal på Københavns Rådhus til sit bryllup i august uden at betale for det.Sagen fik hende til at efterbetale 65.000 kroner for lejen. På pressemødet sagde hun; " Jeg har indset, at jeg i den nuværende situation ikke kan komme til at tale om det, jeg brænder allermest for i hele verden: at tale radikal politik om København og med københavnerne." Hun er født i Sydkorea og kom til Danmark, da hun tre måneder gammel blev adopteret af gymnasielærer Rikke Allerslev Jensen og lærer Lasse Andersson.Familien boede først i et kollektiv i Hellerup, inden de flyttede til Greve syd for København, hvor hun blandt andet gjorde sig bemærket som elitegymnast. Hun opnåede at blive sjællandsmester flere gange.Ja, hun blev nærmest vant til at vinde.Men som det konkurrencemenneske hun er, kan hun stadig ærgre sig over, at hun ikke opnåede at blive danmarksmester.Skønt hun bare var 26 år, da hun blev borgmester i 2010, var hun ikke ukendt med politisk arbejde. Anna Mee Allerslev meldte sig ind i Radikal Ungdom som studerende og blev i 2006 næstformand for Radikal Ungdom, og som jurastuderende blev hun formand for de studerende i Djøf.Ved kommunalvalget i 2013 fik Anna Mee Allerslev over 8500 personlige stemmer, hvilket gjorde hende til en københavnsk stemmesluger.På vælgermøderne skilte hun sig ud med ærlighed og klarhed i de politiske debatter.Som politiker har Anna Mee Allerslev været god til at aflæse spil og vide, hvordan hun skulle begå sig strategisk for at vinde magtkampe.I forhold til det radikale bagland i hovedstaden var det dog sværere. Hun så sig selv som leder af hovedstadens radikale, hvilket gav problemer i forhold til partiets organisatoriske ledelse, og da den radikale formand i København, Bo Nissen Knudsen, tidligere på ugen trak sig fra formandsposten, begrundede han det på Facebook med, at " vores spidskandidat, midt i stormvejret, har prioriteret at bruge sin tid på interne intriger i partiet og på systematisk og med talløse løgne at underminere partiforeningens demokratiske strukturer og beslutningsgange".Anna Mee Allerslev sagde på onsdagens pressemøde, at hun blandt andet vil bruge sin tid på at se tv-serien West Wing, der handler om det politiske liv i Washington.Og flere tvivler da også på, at der er tale om et endeligt farvel til politik for Anna Mee Allerslev. Nok har hun mange kritikere i sit politiske bagland, men hun har et stort politisk talent, er hurtig, evner spillet om magten og tåler megen kritik. Og så er hun vant til at vinde.Anna Mee Allerslev bor i en lejlighed på Østerbro i København og er giftmed Christian Tarp. Parret har ikke børn.nygaard@k.dk 
Beskæftigelses-og integrationsborgmester Anna Mee Allerslev (R) trak sig i går fra politik efter ugers kritik. Et politisk talent med sans for magtspillet er trådt tilbage.
Et af Lars Larsens mantraer er, at enhver virksomhed bør investere ti procent af indtjeningen. For man kan, mener Lars Larsen, leve godt af de 90 procent, mens man mister muligheder, hvis man er uvillig til at løbe en risiko.Foruden risikovillighed har Lars Larsens investeringer i møbelbranchen vist sig at kræve en vis portion tålmodighed. Det tog ti år at skabe overskud i møbelvirksomheden Bolia.com, mens IDdesign, Ilva og Idémøbler samlet stadig kører med underskud.Men nu viser SengeSpecialisten fremgang, og efter år med underskud er der overskud i sigte.SengeSpecialisten har i regnskabsåret 2016/ 2017 en samlet fremgang på omsætningen på 37 procent og 12 procent på sammenlignelige butikker. Sidste års underskud på 7,7 mio. kr. er mere end halveret og lander i år på tre millioner kroner, mens bundlinjen er i minus med 2,3 mio. kr.SengeSpecialistens administrerende direktør, Rami Jensen, forventer, at de positive takter fortsætter og resulterer i overskud næste år. Ifølge direktøren skal fremgangen forklares med en langsigtet investeringsstrategi fra Lars Larsens side.»Det giver ro, at der er tillid og tålmodighed i baglandet. Vi kan træffe de rigtige strategiske beslutninger, og vi kan investere i det, som vi ved, vi får afkast af fremadrettet,« siger Rami Jensen: »Det er meget svært at drive en virksomhed, hvis man hele tiden har likviditetsproblemer og små underskud at kæmpe med.«.Ekspansion i øst og vestNetop kampen med underskud er velkendt i SengeSpecialisten. Lars Larsen købte kæden i efteråret 2014, og netop manglende indtjening fik sidste år bestyrelsen til at skifte topchefen ud.Den forhenværende ejer og direktør, Brian Lund Nielsen, røg ud til fordel for en af Jyskkoncernens egne folk.Rami Jensen, som er udlært i Jysk og har været i koncernen i mere end 20 år, blev sat i spidsen for SengeSpecialisten, mens Jysk Nordics administrerende direktør, Jan Bøgh, besidder posten som formand for bestyrelsen, hvor også Lars Larsens søn, Jacob Brunsborg, har en plads. Lars Larsen selv trådte ud af bestyrelsen med udgangen af januar i år.Planen er nu, at SengeSpecialisten skal ekspandere både i Jylland, hvor hovedparten af kædens 18 butikker allerede ligger, og øst for Storebælt, så der i alt åbner ti nye butikker det kommende år. Den næste, nye butik åbner i november på Østerbro i København.»Vi arbejder i øjeblikket med nogle spændende beliggenheder i de sidste byer, vi mangler i Jylland, hvor vi efterhånden er fuldt udbygget.Ellers har vi fuldt fokus på København og Nordsjælland, hvor vi leder med lys og lygte efter attraktive lejemål, hvor vi kan åbne,« siger Rami Jensen.Med et forventet overskud fire år efter overtagelsen af SengeSpecialisten har Lars Larsen og co. brugt knap så lang tid på at vende minus til plus, som tilfældet var med Bolia.com. Det skal dog retfærdigvis nævnes, at Bolia.com var hårdt ramt i årene omkring finanskrisen.Lars Larsen Group har endnu ikke offentliggjort tal for regnskabsåret 2016/ 2017 for Bolia.com og IDdesign. Sidste år fik Bolia.com et overskud på bundlinjen på 51 mio. kr., mens IDdesign måtte indkassere et underskud på 152 mio. kr.Lars Larsen Group fik i regnskabsåret 2015/ 2016 et samlet overskud på driften på 2,8 milliarder kr.Med en formue på omkring 26 milliarder kr.har Lars Larsen råd til at have tålmodighed med sine investeringer, men det er stadig Jysk Group bestående af Jysk Nordic, Dänishes Bettenlager og Jysk Franchise, der leverer langt størstedelen af Larsens overskud.sigp@berlingske.dk chre@berlingske.dk Fakta: Lars Larsens investeringer i møbelbranchen TURNAROUNDDet tager tid for Lars Larsen og co.at gøre investeringerne i møbelbranchen rentable, men tålmodighed viser så småt sin værdi.
Efter tre år under Jyskstifter Lars Larsens ejerskab leverer møbelkæden Senge-Specialisten fremgang på både omsætning og bundlinje. Dermed går kæden i samme retning som Bolia. com, der har vendt minus til plus under Lars Larsens vinger.
JP's læsere er af naturlige grunde optaget af Vestjyllands nye rovdyr: ulven. Landmænd beretter om angreb på lam og husdyr, og folk tager golfkøller med som forsvar på tur i skoven. Eksperter i storbyerne forsikrer, at ulve ikke er farlige for mennesker - ja, tja, bum, bum, bum  Vestjyderne må trøste sig med, at de langt fra er ene om ofret på naturens alter. Københavns overborgmester, Frank Jensen, måtte for nylig opgive flere tusinde boliger på Amager Fælled på grund af nogle frøer. Der rejste sig en massiv folkestemning anført af den "grønne blok": Enhedslisten, SF, De Radikale og Alternativet. Planen omfattede kun seks procent af Fælleden, men berørte angiveligt sjældne planter og frøer. En fjerdedel af boligerne var almene. Tilbagetoget er således også et nederlag for socialdemokraternes vision om boliger i København til pædagoger, politibetjente og andre, der har almindelige indtægter.Striden har startet spekulationer om, at den "grønne blok" får flertal på Rådhuset ved kommunalvalget.Nogle meningsmålinger tyder på det. Alternativet stiller op for første gang og spås et godt valg i København. Et grønt flertal vil indvarsle en ny form for logik i Danmarks hovedstad, der ifølge Alternativet skal bruges som laboratorium for nye livsformer.»Nogle mener, at vi skal have boliger, boliger, boliger. Men har vi virkelig brug for alle de boliger,« spørger Alternativets spidskandidat, kaospiloten Niko Grünfeld, i Weekendavisen. At det københavnske boligmarked er rødglødende - og der mangler boliger til almindelige indtægter - er hinsides hans alternative horisont.Weekendavisen interviewer Niko Grünfeld på den nye Carlsberg station. Han vil erstatte tog med supercykelstier, hvor elcykler og ladcykler kan fragte pendlere og varer ind til byen.Den nye konkurrent får SF og De Radikale til at agere stærkt alternativt.De ellers åh-så-ansvarlige Radikale vil bruge en kvart milliard på en søpark i Sortedams Sø på Østerbro. Den 33-årige radikale beskæftigelsesborgmester, Anna Mee Allerslev, er ellers under massiv kritik på grund af umenneskelig behandling af sygemeldte. Folk med komplicerede sygdomme er beordret til møde på Jobcenteret - om nødvendigt sengeliggende.Der har været adskillige demonstrationer, og tallene viser, at København bevilger langt færre førtidspensioner end Aarhus og Odense.Da andre partier afsatte ti millioner til hurtigere afklaring af sygemeldte, skete det udenom De Radikale. Hjertet banker ikke for de nedslidte og syge, men for Østerbromiddelklassens badning i Søerne.Striden i København står mellem to forskellige former for centrum-venstrefløj. Det folkelige og sociale står over for en ny type progressive, der appellerer til storbyernes højtuddannede og er optaget af immaterielle spørgsmål.Hér er frøer og ladcykler vigtigere end gamle røde mærkesager om almene boliger og kollektiv trafik.Alternativet foreslår en kødløs dag i alle offentlige institutioner, herunder plejehjem. Det er dybt asocialt. På plejehjemmene sidder tusindvis af ældre, hvis vigtigste livsnerve er smagsløgene. En af livets små glæder er dagens karbonade eller flæskesteg. Det skal de af med på grund af klimahensyn hos en progressiv middelklasse, der selv flyver på ferie til eksotiske rejsemål flere gange årligt.Frank Jensens kuldsejlede boligplan har startet en debat om Amager Fælled. Lokale foreslår at sætte bison, elg og kronvildt ud. Hvorfor ikke ulve? Københavns kreative klasse skal da møde naturen i al dens mangfoldighed.Det folkelige og sociale står over for en ny type progressive, der appellerer til storbyernes højtuddannede.
Brudflader.
Får præsident Donald Trump som ventet Kongressen til at godkende sit valg af ambassadører, hedder USAs nye diplomatiske repræsentant i Danmark Carla Sands.Den 55-årige kvinde er formand for investeringsfirmaet Vintage Capital Group, som hun grundlagde sammen med sin mand, Fred Sands, der døde af et slagtilfælde i 2015.Investeringsfirmaet har fokus på ejendomsmarkedet og er specialiseret i at rekonstruere kriseramte selskaber.Om det er forretningslivet, der har sammenbragt Trump og familien Sands, står ikke helt klart, for Carla Sands' mand lagde ikke skjul på, at han ikke støttede Trumps kandidatur som USAs præsident.»Han er en vittighed,« sagde Fred Sands om Trump i en kommentar til avisen The Jewish Journal.Det var i juli 2015, men et års tid senere udnævnte præsident Trump alligevel Carla Sands som en af sine økonomiske rådgivere. Det var under valgkampen, hvor Trump og Demokraternes kandidat, Hillary Clinton, dystede om det højeste embede, og Carla Sands blev udpeget sammen med syv andre kvinder efter kritik af, at Trump kun omgav sig med mandlige rådgivere.Fire af de nye rådgivere, herunder Carla Sands, støttede Trumps kampagne økonomisk.Sidste sommer afholdt Carla Sands en middag, der skulle fundraise - indsamle - penge til Trumps kampagne. Under middagen, der ifølge sitet Institutional Investor blev afholdt i Sands-familiens villa i Bel Air-nabolaget i Los Angeles, skulle de omkring 200 sponsorer, der deltog, hver bidrage med mellem 2.700 og 449.400 dollar.Lighed med Rufus GiffordDet er ikke usædvanligt, at den slags bidrag kan udløse en ambassadørpost. Det samme skete for USAs tidligere ambassadør, Rufus Gifford, der var en del af det økonomiske heppekor, der var med til at få den demokratiske Barack Obama valgt som præsident.En anden lighed mellem Rufus Gifford og hans formentlige afløser er, at Carla Sands heller ikke har diplomatisk erfaring, inden hun indtager ambassaden på Østerbro i København og embedsboligen i Hellerup.Desuden har Carla Sands - i øvrigt ligesom Rufus Gifford - en fortid i underholdningsbranchen.Mens Gifford en kort periode arbejdede i Hollywood med komedier som Dr. Dolittle og Gar-field, medvirkede hans kommende afløser på ambassaden i Danmark i 1980erne under sit fødenavn, Carla Herd, i TV-serien »The Bold and the Beautiful«, på dansk kendt som »Glamour.« Det er en sæbeopera om intrigerne mellem to konkurrerende modefirmaer, og Carla Herd havde rollen som Alex Simpson i ni episoder.I slutningen af 1980erne havde hun en hovedrolle i eventyrfilmen »Deathstalker and the Warriors from Hell« og medvirkede i filmen »Wild Zone« om en tidligere amerikansk soldat, der redder sin far i en gidseltagning.Nu er den tidligere skuespiller, der efterfølgende uddannede sig til kiropraktor, ifølge Berlingskes kilder på diplomatkursus i Washington for at kunne indtage rollen som ambassadør i Danmark.Her vil en væsentlig del af hendes opgaver være at optræde som USAs ansigt såvel på de bonede gulve som på gade og vej blandt de almindelige danskere.Sådan har det i hvert fald været med de seneste amerikanske ambassadører, og hvis Carla Sands skal leve op til Rufus Giffords sociale og underholdende aktivitetsniveau uden for ambassadebygningen, kan hendes fortid som skuespiller vise sig at være et godt kort.Det er af gode grunde stadig uvist, hvordan Carla Sands vil udfylde sin rolle politisk, men ifølge den konservative udenrigsordfører, Naser Khader, der er tilknyttet Washington-tænketanken Hudson Institute, er der ingen tvivl om Carla Sands ståsted: »Holdningsmæssigt er hun på linje med Donald Trump,« siger Naser Khader, der også bygger sin vurdering på et besøg, som Folketingets udenrigspolitiske nævn aflagde i Washington, herunder i Det Hvide Hus, i sidste uge.Dermed kan der politisk være lagt i ovnen til flere slag i bolledejen end set tidligere med amerikanske ambassadører, for nok er der stadigvæk stærke bånd mellem USA og Danmark, men med Donald Trump i præsidentembedet har uoverensstemmelserne samtidig aldrig været større.Skulle det komme til kurer på tråden, kan den kommende ambassadør så til gengæld måske trække på sin særlige evne inden for skadesbehandling: Carla Sands er uddannet kiropraktor og arbejdede som sådan i 1990erne.od@berlingske.dk Fakta: BLÅ BOG Carla SandsFødt Carla Herd, 55 år.Bosiddende i Los Angeles.Uddannet kiropraktor.Skuespiller i 1980erne.1990: Gift med Fred Sands, der dengang var en stor ejendomsmægler med boliger i den dyre ende. Fred Sands døde i 2015 af et slagtilfælde, 77 år gammel.Carla Sands er i dag bestyrelsesformand i det investeringsselskab, Vintage Capital Groups, som hun sammen med sin mand har stået bag siden 2000.Carla Sands er formand for The Blue Ribbon, en filantropisk organisation bestående af 500 kvinder, der støtter Los Angeles Music Center - et af USAs største kulturcentre. Samtidig organiserer Carla Sands og de 499 andre kvinder hvert forår »Børnenes Festival« i Los Angeles.
Præsident Trump udpeger sin rådgiver og økonomiske sponsor som ny ambassadør i Danmark. Et diplomatkursus skal råde bod på manglende erfaring.
Sommerferien er forbi, uden at sommeren for alvor kom i gang.Men måske har du, kære læser, været heldig at besøge det store udland? Måske søgt tilflugt i eksotiske byer under lunere himmelstrøg. Og måske er du også vendt hjem til hovedstadens støvregn og leverpostej med en ordentlig omgang post-ferie-blues i bagagen? Det er jeg i hvert fald. Nærmere bestemt fra en god uge i New York.Og det var virkelig herligt, bevares, og Rådhuspladsen bliver nok aldrig nogen Times Square. Men det er jeg faktisk også lykkelig for. At besøge andre storbyer er nemlig en kærkommen påmindelse om, hvor skøn København er.Særligt er fraværet af en altomsluttende aktivitets-og sundhedsmani behagelig.Ja, Østerbro er rimelig fit. Ja, de fede amerikanere findes mange steder. Og ja, der bliver stadigvæk hældt bacon cheese-fries og ækelsød iste indenbords på østkystens diners. Men New York er kommet så langt ud, at store dele af Manhattan, Brooklyns overklassekvarterer og gud bedre det sågar velfriserede lommer af Harlem, nu er blevet totalt overtaget af helsefanatiske street gangs.OG BANDEMEDLEMMERNE ER er lette at kende. Forestil dig at Lotte Heises frisure fik et 50-årigt, velhavende og kompromisløst powerwalkende afkom med Charlotte Bircows workout leggings. Tilsæt dertil decaf latte to go, eventuelt en lille, men meget dyr, hund og en smartphone.Så har du en slags ' white walkers' i active wear, der dominerer New Yorks fortove og parker, mens de som et andet religiøst politi nidstirrer alle os, der ikke lige var klar over, at vi befandt os midt i verdensmesterskaberne i kapgang.Dertil kan du så lægge udskamningen af gode folk, der formaster sig til at nyde et stykke tobak eller en kølig genstand i det offentlige rum. I New York skal øllene som bekendt gemmes væk i en lidet opmuntrende brun pose, en pakke cigaretter koster godt 80 kroner (jeg tjekkede bare for en ven, mor!), og hvis man giver fanden i chikanen, ja, så er problemet, at du ikke engang kan få lov at indtage indkøbene et rart sted. Parker, barer, restauranter - no smoking over det hele. Halleluja for et København, hvor man kan nyde sine grønne pølser og blå fredags-Kings på parkernes solbeskinnede plæner.UBEHAGELIGHEDERNE TIL TRODS er New York en fantastisk by, som det da kunne være sjovt at bo i for en stund.Derfor tjekkede vi også huslejeniveauet.Og lad mig sige det helt klart: Medmindre din onkel er byggematador eller bolighaj, skal du nok ikke regne med at kunne klare dig udelukkende for SU'en.Eller for det tredobbelte. Selv hvis man bevæger sig ud i Brooklyns svar på røven af Brønshøj, vil det være svært for selv en McKinsey-konsulent i mellemlejet at få råd til meget mere end to værelser med eget, delvist fungerende lokum.Én ting kan vi tilknappede nordboer dog godt tage ved lære af: den amerikanske interesse i andre mennesker. Jeg ved godt, at det måske ikke kommer helt inde fra hjertet hver gang, når min latinamerikanske morgenmadsservitrice siger: »Hope to see you soon again, baby«, men det betyder altså, at jeg rent faktisk kommer igen. Når jeg engang får råd.I mellemtiden vil jeg glæde mig over, at jeg har min hverdag i verdens bedste lille storby.ibyen@pol.dk .Så har du en slags ' white walkers' i active wear, der dominerer New Yorks fortove og parker.Fakta: MIKROPORTRÆT Johan BendtsenAlder og beskæftigelse? »27 og evighedsstuderende journalist« Bedste tip til New York? »Hvis man altid har drømt om at være med i en hip hopmusikvideo fra 90' erne, skal man tage en tur hen ad 125th Street i Harlem. Der er ghettoblastere for alle pengene« Bedste måltid du fik i New York? »Fried chicken og belgiske vafler til morgenmad i Williamsburg« Hånden på hjertet - smagte du på helsebølgen derovre? »Nja, men der var da en del pickles med til min pastramisandwich på Katz's«.

DIREKTØRSKIFTE 52-årige Kim Christensen har altid godt kunnet lide at være i centrum og være med til at skabe resultater.Om under en måned sætter han sig i direktørstolen hos rørfabrikken Logstor; en virksomhed med store ambitioner om vækst. Og en virksomhed, som ikke er fremmed for ham. Siden 2014 har han nemlig været en del af Logstors bestyrelse.Han overtager 1. oktober efter konstitueret adm. direktør Henning Bejer Beck.Det sker efter 27 år i forskellige ledende stillinger hos Danfoss, og han ser frem til skiftet, selvom det ikke er uden vemod at sige farvel til den tidligere arbejdsgiver.- Det er svært at sige farvel til en succesfuld virksomhed, hvor jeg har haft stor succes. Men når man kigger ind i noget, der er endnu mere spændende, så bliver det nemmere, siger han og fortsætter: - Efter at have siddet tre år i bestyrelsen og set hvilket potentiale, der er i Logstor, som endnu ikke er blevet foldet ud, vil jeg gerne bringe min ledelse i spil.Inspireret af storebrorKim Christensen er vokset op på Mors med en far i møbelpolstrerbranchen, en mor i frisørbranchen, og sin tre år ældre bror, der har haft stor indflydelse på den karriere-og uddannelsesvej, han har valgt at gå.- Jeg blev lidt tændt på det uddannelsesmiljø, han var en del af. Den vej så spændende ud, og derfor faldt mit valg også på civilingeniøruddannelsen på Aalborg Universitet, fortæller Kim Christensen, der startede på uddannelsen direkte efter gymnasiet.Samtidigt med de fem år på civilingeniøruddannelsen gennemførte han - sammen med sin bror - den fireårige erhvervsøkonomiske diplomuddannelse (HD) i ledelse og marketing fra Aalborg Universitet.- Jeg har altid haft fart på, forklarer han og understreger, at han ikke mente, at en ren ingeniøruddannelse ville være nok, hvis lederrollen skulle i hus. Desuden fandt han det nemmere at læse HD, mens han alligevel var en del af et studiemiljø.Han blev færdig med begge uddannelser i 1989, og aftjente herefter sin værnepligt i henholdsvis Varde og på Østerbro i København.Militæret blev et pitstopMilitæret var egentlig ikke noget, han havde tænkt sig at skulle blive en del af, men dengang kunne man ikke slippe, når man havde en ingeniøruddannelse i bagagen, fortæller han.- Det var ok at tage det afbræk efter endt uddannelse, og inden jeg skulle videre.Det var lidt en pause. Det var ikke fordi, jeg fik det store ud af det rent ledermæssigt.Men man oplevede selvfølgelig det at være en del af noget større og at arbejde samme, siger han.Under studietiden havde han drevet et par private virksomheder, hvor han lavede revision for mindre virksomheder, og desuden underviste han i brug af computer.- Det var i den tid, hvor man gik fra manuel revision til computer, forklarer han og oplyser, at han i maj 1990 startede i Danfoss, hvor han har været siden, og hvor han fra januar 2015 desuden har siddet som bestyrelsesformand for størstedelen af virksomhedens selskaber.- Det er noget af det, der skal overdrages nu, siger Kim Christensen og påpeger, at opgaven for ham nu bliver at få Logstor til at vækste -i første omgang organisk -og gøre forretningen mere profitabel.Og han kalder det " en god følelse", at han nu for alvor kommer til at være i front for en virksomhed.- Det ser jeg frem til, siger han.Det er svært at sige farvel til en succesfuld virksomhed, hvor jeg har haft stor succes. Men når man kigger ind i noget, der er endnu mere spændende, så bliver det nemmere.Kim Christensen, kommende adm. direktør i Logstor.Kim ChristensenFødt i maj 1965 (52 år gammel) Voksede op på Mors Gik i folkeskole i Nykøbing Mors og på Morsø Gymnasium inden uddannelsen til civilingeniør og HD-uddannelsen i ledelse og marketing -begge ved Aalborg Universitet.Efter endt uddannelse blev værnepligten aftjent.Maj 1990: projektleder i Danfoss med ansvar for markedsudviklingen i Østeuropa.1992: teknisk ansvarlig for varmekomponenter i Danfoss.1994: Udstationering med familien til Frankrig i rollen som eksportansvarlig i en af Danfoss' tilkøbte virksomheder med fokus på vand og spildevand.Efteråret 1996: Familien vender tilbage til Danmark, og Kim Christensen bliver projektlinjechef for Danfoss' fjernvarmeforretning.2001: global salgs-og marketingsdirektør for frekvensomformerforretningen i Danfoss.2006: ansvarlig for den samlede varmeforretning i Danfoss.2009: segmentpræsident inden for varmeforretningen i Danfoss.Januar 2015: ansvarlig for Danfoss Global Services og bestyrelsesformand i størstedelen af Danfoss' selskaber.1. oktober 2017: direktør for Logstor.Kim Christensen er gift og har tre piger på henholdsvis 25, 23 og 19 år.Fritiden går med jagt og rejser med familien.
Fra 1. oktober skifter Kim Christensen, som har hentet uddannelses-og karriereinspiration fra sin storebror, sin stilling i Danfoss ud med rollen som adm. direktør for Logstor. Et skifte, han ser frem til.
På lørdag popper præsterne fra Eliaskirken en flaske mousserende vin på Vesterbro Torv i København. Det sker som en del af festlighederne under regnbuefestivalen Copenhagen Pride, der løber fra i dag til på lørdag.Dørene til kirken vil stå på vid gab, så orglets toner rammer de forbipassende. Imens står præsterne - iført T-shirts med påmalede præstekraver og logo - klar til at tage en samtale med de mennesker, der venter på det optog med homoseksuelle, biseksuelle og transpersoner (LGBT), som vil gå lige forbi. Sådan har sognepræst Birgitte Kvist Poulsen planlagt Eliaskirkens dag." De fleste mennesker er rigtig glade for og overraskede over, at kirken bløder op udadtil og byder mangfoldigheden velkommen. Mens folk venter, er der en god mulighed for at få en lidt længere snak om de forestillinger, folk gør sig om, at folkekirken er kedelig, støvet og lukket," siger Birgitte Kvist Poulsen, som ved tidligere parader har haftgode samtaler med LGBT-personer, der ellers har meldt sig ud af folkekirken, fordi de ikke har følt sig velkomne.Københavns Stifts biskop Peter Skov-Jakobsen bifalder de lokale præsters initiativer." Vi må bære med os, at kirken i mange år har forvoldt det seksuelle mindretal mennesker stor sorg, fordi de har følt sig udelukkede fra vores fællesskab. Der er vi med tiden heldigvis slået ind på en anden kurs, som det er vigtigt at Københavns Stifter en del af. Jeg er meget glad for, at så mange af vores præster går op i den fælles folkefest i vores by," siger Peter Skov-Jakobsen, som også har været formand for det ministerielle udvalg, der udformede ritualet til vielser af samme køn i kirken. De enkelte kirker beslutter ifølge Peter Skov-Jakobsen selv, hvor meget de vil gøre under Copenhagen Pride - både hvad gælder kirkelige arrangementer og påklædning.Det er nemlig ikke alle københavnske præster, der er tilhængere af kirkens engagement i festivalen. En af dem er sognepræst i Fredens-Nazaret Sogn Frederik Berggren Smidt." Det er en uheldig udvikling og en grundlæggende misforståelse af kirkens rum, hvis vi som kirke skal favorisere et politisk ledet initiativ.Vi skal ikke være smagsdommere for, hvilken politisk sag der lige nu er in at støtte," siger Frederik Berggren Smidt.Så når Vesterbro-sognepræst Birgitte Kvist Poulsen har lyst til at engagere sig i Copenhagen Pride, bør det ifølge Frederik Berggren Smidt være som enkeltperson, ikke som kirke. For et sådant arrangement skal hele sognets kirke ikke tages til indtægt for, mener Frederik Berggren Smidt, der til gengæld gerne ville deltage i debatarrangentet " Queerteologi i samtale med feminisme" i Sankt Jakobs Kirke på Østerbro, hvor der drøftes køn og kirke." LGBT kæmper for minoriteters rettigheder. Det kan man jo godt have sympati for.Men de er kun rummelige, så langt som det gælder deres egen dagsorden. Mennesker med mere traditionelle synspunkter med hensyn til seksuelt samliv udskammes jo i stadigt højere grad af personer, som støtter foreningen.Det er kun mangfoldighed for nogle, og derfor skal kirken ikke gå ind i det," siger Frederik Berggren Smidt, der ikke kommer til at lave nogen arrangementer i sin sognekirke.hoegholm@k.dk 
Det er meget vigtigt, at kirken er en del af en fælles folkefest som Copenhagen Pride Festival, der starter i dag, mener københavnsk biskop. Men ikke alle præster i stiftet deler den holdning.
Et par af de andre forældre ser på mig med medlidenhed, som jeg træder ind i skolegården med sønnen på skuldrene og sveden løbende ned af panden. Måske fordi de selv kender til denne slags morgener, hvor morgenbordsharmonien reduceres til et spørgsmål om ren og skær overlevelse. Min søn er morgensur, han vil ikke i skole og i hvert fald ikke på cykel, og nej, jeg orker ikke endnu en diskussion. Så jeg curler mig forbi råbende indskolingsbørn, parkerede cykler og andre morgenstressede forældre, der som mig forsøger at få sendt ungerne til morgensamling uden for mange tårer.»Må din røv klø og dine arme være for korte, Antorini,« mumler jeg, mens jeg sætter drengen ned på jorden, giver ham en krammer og lover ham, at han selvfølgelig får lov til at se alt det iPad, han vil, når han kommer hjem. Så er der da lidt at glæde sig til efter en hel og hård dag i heldagsskolen.Jeg er blevet en af dem, du læser om i debatsektionerne og senere samme dag ender bag i supermarkedet, hvor jeg demokratiserer indkøbssedlen med ungerne for at undgå alt for meget ballade i kassekøen. En paria i en jungle af forældre med masser af overskud i hverdagen og en tikkende pædagogisk bombe under et præstationssamfund, der kun består af robuste børn og ikke heldagsskoletrætte seksårige, der gerne vil bæres i skole på skuldrene af deres småstressede fædre.Det er kommet snigende hen ad vejen.Jeg har altid rynket på næsen af curlingforældre, som i mine øjne altid kommer fra Østerbro, døber deres børn Linus eller Amalie Sofie og varter dem op, som var de små prinser og prinsesser, der for alt i verden skal forskånes tilværelsens barske realiteter. Lige indtil det denne morgen, midt i skolegården, slår mig, at jeg ikke er et hak bedre. Jeg er nu en af dem, de gråskæggede eksperter, som dog synes at være mindst 20-30 år for gamle til at vide noget som helst om, hvordan det er at have børn i skolealderen anno 2017, tæller blandt de største trusler mod kommende generationer.I stedet for at tørre snottet af min søns næse og tårerne af hans kind, burde jeg hærde, afrette og ruste ham til et liv i evig modvind.Men det er også dem - og deres meninger - der har gjort børneopdragelse til et minefelt af dårlige og forkerte beslutninger.Og nu har jeg tænkt mig at vade lige ud i det, som havde jeg taget ungerne med på vandreferie i Angola. Eftersom ingen endnu rigtigt har gjort sig den umage at trække en tydelig grænse mellem helt almindelig omsorg for sit barn og regulær curlingadfærd, kan jeg lige så godt bare fortsætte lige frem i håbet på det bedste.Vi lever jo ikke ligefrem i videre trygge tider, og med en katastrofal skolereform, der truer med at tage pippet fra vores børn, og et samfund, der ikke just efterlader os forældre med meget tid tilovers til at geare ned, slappe af og finde nærværet frem, curler jeg sikkert også videre med knægten på skulderen i morgen tidlig. Tværs gennem minefeltet af andre folks meninger.»I stedet for at tørre snottet af min søns næse og tårerne af hans kind, burde jeg hærde, afrette og ruste ham til et liv i evig modvind.«.

5Hvordan opstod din interesse for dukker?I slutningen af 1970' erne og begyndelsen af 1980' erne var der en bølge, hvor gamle dukker pludselig begyndte at dukke op og igen blive populære.Jeg havde et job i Birkerød på det tidspunkt, og når jeg cyklede på arbejde, kom jeg forbi en antikvitetsbutik, hvor der sad en rigtig sød dukke i dåbskjole i vinduet.Jeg savlede, da jeg så den! Men den kostede 2500 kroner, og det synes jeg godt nok var mange penge. I stedet for at købe den ønskede jeg mig en i julegave, og det fik jeg heldigvis.Min mand var taget ind til byen den sidste dag før jul for at købe dukken til mig - det var et sandt lille julemirakel.Det var først, da mine børn blev voksne, og jeg nærmede mig pensionsalderen, at jeg for alvor begyndte at samle og bruge mere tid på mine dukker.Jeg tror, jeg har 40 dukker i dag, men jeg forsøger også at begrænse antallet. For mig handler det ikke om at eje så mange dukker som muligt, det sjove er at sy tøj, reparere dem og gøre dem i stand.5Hvad er det spændende ved at beskæftige sig med dukker?Jeg bliver draget af dukkerne, fordi de med deres udtryksfulde øjne og detaljerige ansigter føles så levende. Det er næsten, som om de har en sjæl. Det var det, jeg faldt for.Og så kan jeg godt lide håndarbejdet, gamle dukker kræver. Derfor køber jeg for det meste dukker, der er lidt i stykker, så jeg kan give dem en kærlig hånd. Jeg reparerer deres kroppe, laver nye parykker til dem og syr dem nye kjoler. Der er også et historisk perspektiv i det. Mange af mine dukker er fra omkring 1870, så jeg syr tøj til dem, der ligner at være fra den periode. Jeg forsøger at holde det autentisk og bruger for eksempel ikke kunststof - for det havde de jo ikke dengang.5Hvor lang tid bruger du på din hobby?Vi mødes i Dansk Dukkeog Legetøjsforening otte gange om året. Derudover står jeg som formand for foreningens hjemmeside og vores medlemsblad, der udkommer en gang i kvartalet. Hvert blad tager mig omkring 20 timer at lave, vil jeg tro.Det er mest i weekenden - og nogle få hverdagsaftener - at jeg når at få syet tøj til mine dukker. Jeg føler næsten, jeg skal stjæle mig tid til at sy. Tre gange om ugen henter og passer jeg børnebørn, jeg går til svømning, stavgang og gymnastik, og jeg sorterer tøj hos Spejdernes Genbrug i Farum.Så der er begrænset tid.Forleden dag fik jeg pludselig en time forærende, inden jeg skulle passe mine børnebørn, fordi jeg havde set forkert på klokken. Så sad jeg i min systue, kiggede ud på skyerne på himlen og tænkte " jamen du godeste, det var jo det, jeg forestillede mig, at jeg fik tid til, når jeg blev gammel".5Hvilken dukke er din favorit?Det er meget svært at vælge.Men jeg er mest stolt af hende, jeg kalder Antoinette - hun er lidt fransk i det - fordi jeg synes, at hendes kjole er den mest vellykkede af dem, jeg har syet. Hun har også nogle helt specielle, livlige øjne og er den eneste af mine dukker, der har en skulderplade, hvilket betyder, at hun kan dreje hovedet.5Hvad ville det betyde for dig, hvis du mistede dine dukker?Det kan jeg næsten ikke bære at tænke på. Når jeg sidder og arbejder med mine dukker, er det der, jeg har det allerbedst. Det giver mig ro, jeg bliver helt afslappet og harmonisk. Så derfor ville jeg være rigtig ked af det, hvis de gik tabt i for eksempel en brand. Men så måtte jeg straks begynde at samle på nogle nye!amalie.pil@k.dk Fakta: Petra KernelEr 73 år og pensioneret fysioterapeut. Bor på Østerbro i København sammen med sin mand, Bo. Har tre børn fra et tidligere ægteskab og fire børnebørn.Har været medlem af Dansk Dukke-og Legetøjsforening i ni år, det seneste år som formand.EntusiasterMange mennesker dyrker en interesse ud over det sædvanlige.I denne artikelserie portrætterer Kristeligt Dagblad en række entusiaster, der brænder for netop deres helt særlige hobby. Kender du et menneske med en helt særlig interesse? Skriv til bagsiden@k.dk.
Siden Petra Kernel for snart 40 år siden cyklede forbi en antikvitetsbutik, hvor en sød porcelænsdukke sad i vinduet, har hun været betaget af dukker. Hun holder af at købe gamle dukker, der trænger til en kærlig hånd.
PREBEN BROCK JACOBSEN har læst rigtig mange avisartikler om islam det seneste år. Mere præcist 2850 stykker fra fire aviser, herunder Kristeligt Dagblad.Om artiklerne siger han, at " man får lidt det indtryk, at islam er en religion, hvis tilhængere ikke tænker selvstændigt og kritisk, men udelukkende i forlængelse af profeten og Koranen".For Preben Brock Jacobsen har ikke alene læst artiklerne af lyst, men også foretaget en såkaldt diskursanalyse af deres gennemgående vinkling og sprogbrug.Resultatet er den gymnasiale undervisningsbog " Islam i medierne", der udkommer senere i maj og blandt andet konkluderer, at danske medier producerer myter om islam som en lovreligion, der blandt andet er kvindeundertrykkende, terrorproducerende og ikke levner plads til kritisk refleksion." Det er vigtigt at holde fast i, at det ikke er islam, der er kvindeundertrykkende eller kvindefrigørende, men tolkninger af islam, der er det," siger Preben Brock Jacobsen: " Man kan tænke det sådan, at islam ikke findes, men at der findes forskellige tolkninger og versioner af islam. Det problematiske er ikke, at man bringer kritiske historier, eller at de fylder mere.Det problematiske er, at der er forsvindende få positive vinklinger. Jeg kan dog godt forstå hvorfor, for det kommer af jeres nyhedskriterier, hvor ' konflikt' og ' sensation' kommer lettere gennem slusen." Al den stund, at der findes kvindeundertrykkelse i islamiske miljøer, at religionens påbud er lov nogle steder, og at man selektivt kan finde legitimering for terror i islam, så er det vel ikke myter, der er tale om? " Jo, for ét er, at man kan finde legitimering af terror i islam. Noget andet er, om islam er årsag til terror. Der er forskel på, om bestemte tolkninger kan legitimere terror, eller om religionen er årsagen til terror. Der er alt muligt andet, der forårsager terror. Masser af islamforskere vil sige, at islam kommer i anden række.Først har vi den unge muslim, som føler sig uden for samfundet, bliver radikaliseret, og som går ind i kriminelle bander og så finder ud af, at han kan legitimere den radikalisering i islam. Således at det ikke er islam, der radikaliserer terroristen, men terroristen, der radikaliserer islam." Men er det ikke generaliseringer, du vil tage et opgør med, snarere end myter? Preben Brock Jacobsen definerer først myter " som en forestilling, der får en absolut karakter, men hvis sandhedsværdi man kan sætte spørgsmålstegn ved"." Det er ikke en myte, at der findes salafistiske fortolkninger, som legitimerer terror. Det er måske heller ikke en myte, at der findes salafistiske fortolkninger, som i nogen tilfælde forårsager terror.Men det er en myte at sige, at salafisme er årsagen til terror, eller at terror er forårsaget af salafisme. For så får man det indtryk, at det er hovedårsagen dertil," siger han: " Hvis udsagnet bliver til et udsagn om, hvad islam i almindelighed er, og jeg så kan påvise, at islam ikke nødvendigvis er sådan, så vil jeg kalde det en myte. Generaliseringerne er et middel til at understøtte myten." Hvis en ung mand fra Mjølnerparken skyder en mand på Østerbro i København og dernæst en vagt foran synagogen i Indre By, så har man da også hørt om hans sociale og kriminelle baggrund. Er alle de ting ikke repræsenteret i medierne i forvejen? " Jo, men ikke lige så meget som religionsforklaringerne.Procentuelt er de ikke nær så repræsenterede." Så religion har en overvægt  " som forklaring af den slags problemer.Det samme med tørklædet. Altså, der er jo meget andet, der får en ung kvinde til at bære tørklæde, end at hun er presset til det af sin religion. Özlem Cekic, som jeg citerer et sted, fortæller, at hun gjorde det som led i et ungdomsopgør.Hun ville demonstrere sin selvstændighed.Det kan være et element af kvindefrigørelse. Jeg forsøger at gøre opmærksom på risikoen for stereotyper." Hvad er løsningen? Skal medierne hele tiden deklarere, om der er tale om en salafistisk imam, en wahhabistisk tolkning af islam eller  " Det synes jeg. I skal undgå det generaliserende udtryk ' muslimer' eller ' islam'. I halvdelen af tilfældene bruger man kun udtrykket ' islam' uden at præcisere nærmere. Det synes jeg, at man skal undgå. For det giver et forvrænget billede," siger Preben Brock Jacobsen. J.taholm@k.dk Fakta: Preben Brock JacobsenFødt i 1946. Cand. mag. og lektor i dansk og religion ved Viborg Gymnasium og HF 1973-2011. Forfatter til bøgerne " Kristendomskritik i medierne" og " Modernitet - kristendom og etik".Hans bog " Islam i medierne" udkommer sidst i maj på Forlaget Systime.
debatinterview | Danske aviser er med til at skabe negative myter om islam i kraftaf deres overforenklede formidling af en mangesidet religion. Det mener den pensionerede gymnasielærer Preben Brock Jacobsen, hvis undervisningsbog " Islam i medierne" udkommer i denne måned.
Den radikale næstformand, Sofie Carsten Nielsen, møder massiv kritik, efter hun er kommet med en særdeles markant udtalelse om Henrik Sass Larsen.Udtalelsen stammer fra et interview med Berlingske om Henrik Sass' syn på udlændingepolitikken: - Hvis definitionen på, om man overhovedet må have en mening om integrations-og udlændingepolitik, er, at man skal være vokset på Vestegnen og skal have fået bank som barn, så er vi langt ude, lyder det fra Sofie Carsten Nielsen.Fik bank af stedfarHenrik Sass er opvokset i Taastrup og har ved tidligere lejligheder åbent fortalt, at han som barn fik bank af sin stedfar.På den baggrund reagerer Henrik Sass' ven og nære politiske allierede Peter Hummelgaard Thomsen (S) kraftigt på Sofie Carsten Nielsens udtalelse: ' Det her er nok et af de groveste citater, jeg har læst en folketingspolitiker sige om en af sine folkevalgte kollegaer.Føj, Sofie Carsten Nielsen', har Peter Hummelgaard skrevet på Twitter om de radikales næstformand.Her har han også betegnet det, Sofie Carsten Nielsens har udtalt, som ' usmageligt klamt'.Over for Ekstra Bladet understreger Peter Hummelgaard Thomsen, at han gik for langt ved at kalde bruge udtrykket ' usmageligt klamt'. Men han holder fast i sin hårde kritik af Sofie Carsten Nielsen.- Helt grundlæggende synes jeg, at det er skuffende og under lavmålet at insinuere, at de af os, der måske ikke kommer fra et af de bedste hjem i verden, kun har de holdninger, vi har, fordi vi kommer derfra. Det synes jeg bryder med alt det, som de radikale ellers står for med at holde den gode tone og alt muligt andet. Generelt synes jeg, at det skal man skal holde sig for god til i den politiske debat, siger Peter Hummelgaard.Bølgerne går højtI en sms til Ekstra Bladet forklarer Sofie Carsten Nielsen, at hendes udtalelse ikke var tænkt som et angreb på Henrik Sass: ' Bølgerne går højt, når vi diskuterer udlændinge. Og vi skal kunne diskutere det som andre emner. Mit citat var ikke ment som et angreb på nogen specifikt, og jeg beklager, hvis nogen opfatter det sådan. Jeg håber på en god og saglig debat om bedre integration', skriver den radikale næstformand.Henrik Sass Larsen er bortrejst i denne uge, og det er derfor ikke muligt at få en kommentar fra ham til sagen.jao@eb.dk ;trs@eb.dk Det synes jeg bryder med alt det, som de radikale ellers står for med at holde den gode tone Bølgerne går højt, når vi diskuterer udlændinge.Fakta: Forargelse på ChristiansborgSofie Carsten Nielsens udfald mod Henrik Sass Larsen bragte i den grad sindene i kog på Christiansborg i går.Peter Hummelgaard Thomsen fra Socialdemokratiet lagde for på Twitter ved at fremhæve citatet fra den radikale næstformand og komme med følgende kommentarer:.STORT INTERVIEW HAR BRAGT SINDENE I KOGBalladen om SassMed et interview i Ekstra Bladet mandag fik Henrik Sass Larsen sat sindene i kog hos partierne politikere på venstrefløjen.I interviewet gik han bl. a. hårdt til angreb på de ' utopiske humanister' og ' storby-akademikere', og han kom ind på sine egen baggrund i Taastrup.- I den kommune, hvor jeg begyndte i skole, Taastrup, er omkring 60 procent af alle, der begynder i dag, af anden etnisk baggrund. Det er en vild udvikling. Men den har man jo åbnet op for i den her utopiske humanistiske ånd, som har haft kæmpe store problemer til følge i det danske samfund, lyder det fra Sass.Sass' udtalelser faldt b. la. ikke i god jord hos Sofie Carsten Nielsen: - Sass lyder fuldstændig som Martin Henriksen og DF. Jeg kan ikke høre forskel, sagde hun først til Ekstra Bladet.Og i et nyt angreb i Berlingske lød det: - At Henrik Sass mener, at alle andre er nogle nokkefår, er ikke nyt. Heller ikke at han beskylder folk, der lever af caffe latte og bor på Østerbro, for at have de forkerte holdninger. Men der er i hvert fald ikke dér, jeg er. Jeg tror faktisk, at jeg kommer mere på krisecentre, end han gør. Hvis definitionen på, om man overhovedet må have en mening om integrations-og udlændingepolitik, er, at man skal være vokset på på Vestegnen og skal have fået bank som barn, så er vi langt ude.
KRITIK: De radikales Sofie Carsten Nielsen er kommet i hård modvind efter kontroversiel Henrik Sass Larsen-udtalelse.
»Den utopiske humanismes idé om fri indvandring og globale rettigheder for flygtninge har medført en masseindvandring, som de vestlige landes økonomier og politiske og sociale strukturer ikke kan bære.« Socialdemokratiets gruppeformand, Henrik Sass Larsen, i Information den 1. april 2017.Socialdemokratiets kovending i udlændingepolitikken er sandelig til at tage og føle på. At Henrik Sass Larsen med stor fornøjelse påtager sig rollen som den, der tamper løs på de utopiske humanister i og omkring partiet, der gennem årene har kostet S så dyrt, er ikke overraskende i sig selv. Heller ikke at det yngre medlem af folketingsgruppen Mattias Tesfaye i en ny bog nådesløst gør op med alle de socialdemokratiske skeletter fra 25 års fortrængninger og hændervridende bortforklaringer.Tesfaye har en anderledes intakt forbindelse til den virkelige virkelighed, som den findes derude, end så mange af de verdensfjerne utopister, som Sass Larsen er ude efter.Nej, det overraskende er, i hvilket tempo og med hvilken konsekvens partiformand Mette Frederiksen har gjort op med alle disse års dæmonisering af dem - også internt i partiet - som tillod sig en stille bekymring, ja egentlig bare at udtrykke lidt usikkerhed over, om det åbne danske velfærdssamfund virkelig er i stand til at opsuge så mange indvandrere fra ikkevestlige lande.S har muligvis gjort en dyd af en nødvendighed. Dansk Folkepartis opstigning er en direkte konsekvens af den måde, som S siden slutningen af 1980' erne regulært har svigtet de danskere, som den snakkende klasse storsindet overlod at stå for integrationen. Der bor nu engang ikke så mange somaliere på Østerbro eller i Gentofte, som Tesfaye spydigt minder om. Det var de danskere, der har mindst og fylder mindst i mediebilledet, der fik lov at håndtere indvandringen, mens dem, der selv bor fjernt fra ghettoerne og de sociale boligkomplekser, satte dagsordenen og svingede pisken.Så velkommen til virkeligheden, kan man sige til dagens socialdemokrater. Bedre sent end aldrig, kan man også sige, og så glemmer vi nådigt, at partitoppen i de forløbne 25 år har stået for nogenlunde det stik modsatte af, hvad der i dag pludselig er god tone i udlændingepolitikken.At det åbenbart stadig er vældigt kontroversielt internt i partiet at sige det, som det naturligvis er - at partiets forkætrede vestegnsborgmestre viste sig at have helt ret i deres forudsigelser dengang - vidner om, at det markante kursskifte er hård kost for mange socialdemokrater, men der er da ingen vej udenom. Vestegnsborgmestrene pegede på de grundlæggende problemer, som integrationen lider under: at indvandrerne er klumpet for meget sammen, og at selve antallet af indvandrere afgør, hvor godt integrationen kan lykkes.Begge dele blev indtil for nylig heftigt bestridt af diverse Sordførere.Socialdemokratiets interne problemer med udlændingepolitikken er et godt eksempel på, hvordan et politisk parti kan blive overhalet af virkeligheden, hvis det nægter at se samme i øjnene. Jo længere pinen blev trukket ud, jo sværere har det været at forlade boblen. Det er den nye partiledelses fortjeneste, at den har turdet tage dette selvopgør.At partiet i mellemtiden er gået fra 40 pct. til 25 pct. af stemmerne, vidner om, hvad svigtet har kostet af troværdighed.Men at S også på udlændingeområdet igen har meldt sig ind i virkeligheden, må klart hilses velkomment.

Hvorfor ikke lade publikum sidde med hinanden i hænderne i rundkreds og selv sige replikkerne? Den aarhusianske komponist Niels Rønsholdt har et særligt projekt. Han vil nedbryde afstandene mellem komponist, sanger, musiker og publikum. Altså udviske de almindelige grænser i teatret, hvor en komponist har skabt en opera, nogle professionelle udfører den - og en passiv tredje part oplever den.I hans nye opera ' Blik for Blik', som spillede fire gange over weekenden i Pakhus 11 på Østerbro, fik vi alle et nummer til et sæde i indgangen. På hver stol i rundkredsen lå en personlig konvolut med et par replikker på engelsk, som skulle læses højt, når et medlem af ensemblet lagde en hånd på ens skulder. En for en formede de 50 publikummer i kredsen så en tekst af følelsesladede udsagn kilet ind mellem melankolske orgelakkorder og vildt gestikulerende cellospil. Nogle udsagn var forsigtige og ydmyge, nogle var rigtige operaagtige udråb - men de fleste var langsommeligt rytmiske og nøgternt konstaterende.Sådan bliver det åbenbart, når almindelige mennesker læser teatralsk tekst.Replikkerne var to personers tanker om hinanden fra tiden før og efter deres forhold gik i stykker. Det meste som oneliners i hovedsætninger - som brokker fra en popsang eller måske den slags, man kommer til at sige hårdt presset hos parterapeuten.' Jeg hader dig for alt det, du er' eller ' Jeg vil gå og aldrig komme tilbage'.I midten af kredsen sad et par musikere så på en drejescene og supplerede den lille rundkredsopera. Intimt, anderledes, velklingende, nærværende.Der var et par stykker i kredsen, der ikke var helt almindelige operagængere, og de tog historien videre efter tre kvarters sanselig amatørrecitation. Operaens anden del foregik i mørke, mens musikerensemblet, der også agerede kor, spillede en slags version 2 af historien med musikalske eksplosioner (kæder, glas, hundepropper, knaldperler og den slags), meditativ korsang og solosang mellem to sangere.Den ene komponisten selv, der, som i tidligere værker, gav sit værk en helt særlig skrøbelig ægthed, netop fordi han kun var almindeligt god til at synge.Jeg forlod salen i en blanding af forundring og begejstring. ' Blik for Blik' var virkelig anderledes og vellykket. Måske som en langsommelig, meditativ blanding af traditionelt japansk noh-teater, god dansk rundkredspædagogik - hvor alle skal synge med hver deres næb - og nysgerrig minimalistisk avantgarde.Publikum er også medskabere i Niels Rønsholdts nye opera-app - vistnok den første af sin slags. Men her er det et individuelt socialt projekt, der er i gang. Bevæbnet med en iPad eller iPhone fører man sig selv igennem operaen ved at flytte fingeren over abstrakte figurer med dunkle strygere som ledsager i et sort, regnfuldt univers. På et tidspunkt, når man har vendt og drejet figuren, stiger musikkens intensitet, en hjertelyd begynder at dunke, og pludselig samler den abstrakte fi-gur sig til et voldsomt billede. F. eks. en ambulance, en mand med hovedet i en løkke eller et øje - og så begynder sangen.Minutiøst, dramatisk og enkelt synger en kvinde et vers med rod i Ovids ' Forvandlinger' ledsaget af fed, sorgfuld hornmusik. Billedet bevæger sig mod beskueren og opløser sig, indtil en ny abstrakt figur kommer til syne, som man skal finde hoved og hale i. På den måde bliver operaen en gåde, man selv løser.Når man har trænet lidt, tager det ikke vildt lang tid at gå igennem ' Breathless Moment'. 20 minutter måske. Og da musikken mellem de sungne vers viser sig ikke at forandre sig fra billede til billede, kommer man til at skynde sig lidt. Det er lidt ærgerligt, for både billeder og musik er vanvittig fascinerende. Universet ligner noir-mesteren Frank Millers dystopi i tegneserien ' Sin City' og Rønsholdts enkle, gentagne musik er hypnotiserende smuk. Dystert og uvirkeligt abstrakt - men virker alligevel sært vedkommende.henrik.friis@pol.dk Jeg forlod salen i en blanding af forundring og begejstring.
OPERA Følelserne er i overflod, når Niels Rønsholdt skaber nye, åndeløse operaer, hvor publikum selv spiller hovedrollen.
Af Rikke Agnete Dam 
Der er en række ting, man ved, at man skal have i sin garderobe, og som man nødig vil løbe tør for. 
Jørgen Kreiner-Møllers far var proletardreng fra et fattigt arbejderhjem på Østerbro i København.Men som dreng blev han trukket væk fra gaden af børne-og ungdomsorganisationen FDF. Det ændrede hans liv.Han stod i taknemmelighedsgæld til den folkekirkelige organisation, og derfor blev sønnen Jørgen Kreiner-Møller og hans brødre naturligvis også introduceret for FDF. Det blev den første af mange erfaringer med frivilligt og socialt arbejde for arkitekten, bygningsøkonomen og den forhenværende formand for Samvirkende Menighedsplejer, som i morgen fylder 70 år.Jørgen Kreiner-Møller er opvokset i Virum nord for København. Han var ikke ret gammel, da han fandt ud af, at han ville være arkitekt.Som dreng tegnede han meget, og hans morbror var arkitekt, så det hele pegede tidligt mod arkitektskolen i København.Derfra blev han færdiguddannet i 1971, hvorefter han begyndte, hvad han kalder sit første af tre arkitektliv.Det var som ansat hos nogle af de største arkitekter i 1970' erne og 1980' erne: først hos Knud Munk og senere hos professor Theo Bjerg.Hans andet arkitektliv begyndte, da han stiftede den københavnske tegnestue NOVA5, hvor han var partner. Hans tredje og nuværende arkitektliv er som selvstændig, hvilket han har været siden 2014.Sideløbende med arkitektkarrieren begyndte det sociale og frivillige arbejde at fylde mere. Han var den første formand for det kirkelige værested for unge " Fisken" på Vesterbro i København. Han blev hovedbestyrelsesmedlem i FDF og var blandt andet med til at få etableret organisationens bycenter " Rysensteen" midt i København.I 11 år var han formand for Samvirkende Menighedsplejer, der er landsorganisationen for sognenes lokale menighedsplejer, der står for kirkeligt socialt arbejde. Da han blev formand, var landsorganisationen primært en københavnerorganisation.Men som årene skred frem, voksede den sig større og fik dobbelt så mange lokalafdelinger." De manglede noget erfaring med organisation, og det er noget, man er god til i FDF. Så jeg kom med noget relevant erfaring med at organisere frivilligt arbejde," siger han.Det frivillige arbejde har hjulpet ham i arbejdet som arkitekt ad flere omgange, siger han. Særligt når han har skullet stå for renovering af almene boliger på Københavns Vestegn, hvor folk taler lige ud af posen, som han siger." Det er en toneart, jeg forstår og sætter pris på. Og en, jeg er blevet god til med årene på grund af det sociale arbejde," siger han.Ligesom med det sociale arbejde har hans kunstinteresse overlappet hans profesionelle arbejde. I begyndelsen af 1990' erne blev han hyret af Statens Kunstfond som ekstern konsulent ved opførelse af kunst i det offentlige rum.De blev ved med at hyre ham og har gjort det i 26 år nu. I gennemsnit rådgiver han kunstnere fem gange hvert år, når Statens Kunstfond skal installere værker i det offentlig rum, siger han.Det er ikke tilfældigt, at hans frivillige arbejde er foregået gennem kirkelige foreninger. Troen var en del af Jørgen Kreiner-Møllers barndomshjem, og han holder stadig af at tage til gudstjeneste i forskellige københavnske kirker. Han har været menighedsrådsformand ved Enghave Kirke i København og tidligere medlem af Kristeligt Dagblads repræsentantskab.Han har fire børn og seks børnebørn.Dem fejrer han sin fødselsdag med i morgen på weekendtur til Kolding, hvor de blandt andet skal se Koldinghus og Trapholt Kunstmuseum. For " det er fantastisk arkitektur", siger Jørgen Kreiner-Møller.kirke@k.dk 
portræt Kunst, byggeri og kirkeligt socialt arbejde har fyldt meget og overlappet hinanden i arkitekten Jørgen Kreiner-Møllers liv. I morgen fylder han 70 år.
Kraner knejser over København i en grad, så byen i 2016 satte ny rekord i boligbyggeri.Sidste år blev der sat vægge, lofter og gulve i 4.300 nye boliger. Ifølge Københavns Kommune er antallet af nye boliger i 2016 dermed det højeste siden 1990 og formodentlig siden Anden Verdenskrig.På overborgmesterkontoret er man svært tilfreds.»Vi vokser med 10.000 indbyggere om året.Halvdelen kommer af fødselsoverskuddet fra nuværende københavnere og den anden halvdel fra tilflytning fra udlandet, hvor folk fra Europa, USA og Asien kommer for at arbejde i de danske virksomheder, som har brug for talenter og arbejdskraft. Vi er nødsaget til at være en kommune, der har et attraktivt udbud af boliger,« siger Frank Jensen (S).Men hvem ser du gerne flytte ind i de nye boliger? »Jeg ser gerne, at København er en by og kommune, hvor alle mennesker kan bo - også dem, der arbejder i byen, der kører bussen eller står i butikken,« siger Frank Jensen.Cheføkonom i Realkredit Danmark, Christian Hilligsøe Heinig, kalder de mange nye boliger i København en særdeles god nyhed.For byens mulighed for vækst. Men også for boligpriserne.»At der bygges nye boliger, er alt andet lige med til at dæmpe det opadgående prispres på det københavnske boligmarked, og det betyder dermed også, at flere danskere end ellers vil have råd til at bo i byen og tæt på deres arbejdspladser.Kombinationen af flere indbyggere og gode udbygningsmuligheder vil være med til at understøtte den økonomiske vækst i københavnsområdet,« siger han.Flere af de nye boligkvarterer i København har ellers kvadratmeterpriser, som kræver en familieindtægt på langt over en million, for at man kan være med. Men de mange nye boliger vil ikke blot være for dem, påpeger Frank Jensen. Krav om almene boliger i nybyggerområder er vejen hertil.»De almene boliger, der bygges nu, har en husleje på 40 pct. under, hvad en tilsvarende privat bolig vil koste. Det vil sige, at en ny toværelses bolig ligger på 5.000-6.000 kroner og en treværelses på 8.000-9.000 kroner. Er det billigt eller ej, kan man spørge? Det ér en bolig, der er til at komme i nærheden af. Også for folk, der har lavere indkomster,« siger Frank Jensen.pbu@berlingskemedia.dk Fakta: OVERBLIKByggebooms og sløje tider - byggeri i København gennem to århundrederCurt Liliegreen er direktør i Boligøkonomisk Videncenter og er en af dem, der ved mest om byggeri i Danmark. Her tager han os med på en tur gennem byggebooms og det modsatte i København.1850: »Startskuddet til den store byggeaktivitet i København kom, da man fjernede Københavns volde efter koleraepidemien i 1853.Hurtigt byggede man foran voldene, da området dér var kemisk renset for bevoksning, fordi man skulle have frit skud fra fæstningen.« 1900: »Når du kommer længere frem, begynder de første store saneringer af København. Især i området tæt på Kongens Nytorv.Man rev det hele ned. Under Første Verdenskrig kommer der stor boligmangel, og man indfører den første lejelov i 1916.« 1920-1930: »I begyndelsen af mellemkrigsårene er aktiviteten fortsat ganske begrænset, men der opstår nye bydele. Kongens Enghave, området i Sydhavnen.Massiv byggeaktivitet opstår fra 1920. Der kommer nye kvarterer i København. Der er et boom - indtil det bliver stoppet af Anden Verdenskrig.« Krigen og tiden efter: »Under Anden Verdenskrig kunne man ikke skaffe byggematerialer, så aktiviteten lå i bund. Men byen fornyes langsomt. Borgergade-og Adelgade-kvarteret bygges om.Det er den dårligste del af bygningsmassen i Danmark. Da tyskerne besatte København, havde de tyske soldater forbud mod at gå ind i området, da det ikke blev anset for at være sikkert.« 1960: »Det almene byggeri slår igennem. Indtil da havde man bygget i mursten, hvilket betød, at håndværksmestrene stod for opførelsen af boliger. Nu kunne de store byggeselskaber blande sig, hvilket gjorde byggeriet billigere.« 2005: »Københavns Kommune har længe været i gang med deres byggeprojekt omkring Ørestaden, da man vil sælge grunde for at kunne betale for metroen. Men samtidig går der omfattende byggeaktivitet i gang. Gamle industriområder bliver taget i brug, hvilket er en trend i hele verden, da de ofte ligger rigtig godt. Det boomer.Da finanskrisen slår igennem, går byggeriet lidt i stå.« Slut-nullerne: »Så begynder markedet igen at vende. De private investorer vil i Nordhavn og Tuborg, Svanemøllen, Amager Strandvej, Teglholmen - altså prime locations. De, der bygger dyrt, vil helst ikke bygge i Ørestaden.Hellere lidt længere oppe mod nord tættere på de klassiske velhaverkvarterer som Hellerup og Østerbro. Der har været år, hvor København ikke har været med i boomet, men nu tager de revanche for det.«.
blev der bygget rekordmange nye boliger i København. Det kan betyde, at boligprisernes himmelflugt bliver bremset en smule.
Som en parallel til skinnerne ved Østerport Station ligger Hotel Østerport. 
Hotel Østerport går igen i mange generationers hukommelse. 
Igen har et medlem af den berygtede Levakovic-klan taget plads i en retssal under tiltale for blandt andet røveri og tricktyveri rettet mod ældre borgere i København.Retssagen begyndte i går, og her erkendte den tiltalte, 29-årige Jimmi Levakovic, at have deltaget ved de to episoder.Begge fra august i fjor.Ud over ham er tre andre tiltalt i sagen. De tre, to mænd og en midaldrende kvinde, er fra Sarakezi-klanen, som Levakovic-familien er tæt på.I alt er de fire tiltalt for 56 forhold, hvor de fleste handler om mindre trafikforseelser og besiddelse af små portioner hash og kokain.Dertil kommer to forhold, hvor man er trængt ind hos ældre og har frastjålet dem værdier.66-årig kvindeDen ene episode udspandt sig 31. august på Østerbro, hvor Jimmi Levakovic og Michael Antonio Sarakezi trængte ind til en 66-årig kvinde i hendes lejlighed.Ved den ene af de to episoder udviklede det sig, ifølge anklageskriftet, til et røveri, fordi de to tricktyve ' ved den i situationen underliggende trussel om vold tilbageholdt kvinden på badeværelset'.Her blev hun, ifølge anklageskriftet, holdt nede på toilettet og frarøvet en håndtaske med 900 kroner.Jimmi Levakovic ville dog ikke erkende røveri. Kun tricktyveri.Ved dagens retsmøde var han iført en hvid skjorte og habitjakke. Desuden har han anlagt sig et velvoksent fuldskæg.Klassisk trickForbrydelserne blev, ifølge tiltalen, udført på klassisk Levakovic-manér, ved at tricktyvene bluffede sig ind under påskud af, at de var vvs-folk og skulle kigge på vandinstallationerne.- Hun tog pænt imod os, forklarede Jimmi Levakovic ved dagens retsmøde.- Da Antonio gik på badeværelset med forurettede, så gik jeg ind i stuen og tjekkede den for værdier. Men jeg fandt ikke noget, fortalte han yderligere.- Det gik stille og roligt, svarede han.Selve episoden varede kun få minutter.- Da jeg var færdig, gik jeg hen og sagde til Antonio, der stod ude på badeværelset, at vi skulle gå. Da hun så mig, sagde hun at ' hvis I ikke går nu, så ringer jeg efter politiet'.- Har du rørt ved damen, spurgte anklageren.- Nej, svarede Jimmi Levakovic.- Har det nogensinde været på tale, at der skulle begås vold over for nogen, spurgte anklageren.- Nej, overhovedet ikke.Det er ikke i orden. Det er imod mine grænser, svarede han.Også den medtiltalte Michael Antonio Sarakezi erkender deltagelse. Han nægter hjemmerøveri. De sidste to tiltalte var, ifølge anklageskriftet, ikke med inde i lejligheden.De to nægter sig skyldige.Stjal fra ægtepar på 80 og 77Den anden episode udspandt sig dagen før på Amager. Her var ofrene et ægtepar, hvor manden var 80, og kvinden 77 år.Også her deltog både Jimmi Levakovic og Michael Antonio Sarakezi samt yderligere et medlem af Levakovic-klanen, fortalte de i retten.Her bluffede de sig ligeledes ind ved at udgive sig for at være vvs-folk.Her blev udbyttet smykker, som efterfølgende blev solgt for 4000 kr., forklarede både Jimmi og Michael Antonio.Anklagemyndigheden kræver Jimmi Levakovic, der er tredje generation i sigøjner-klanen og nevø til familiens overhoved, Gimi ' Boss' Levakovic, udvist i mindst seks år.Retssagen fortsætter i dag.Der afsiges dom sidst i februar.fish@eb.dk Bluffede sig ind under påskud af, at de var vvs-folk og skulle kigge på vandinstallationerne.
29-årige Jimmi erkender to tricktyverier rettet mod ældre. Han er sammen med tre andre klan-folk tiltalt for 56 kriminelle forhold.
Midt i kriseramte Hellerup Finans' forsøg på at skaffe 67 mio. kr. i ny livgivende kapital melder to investorer sig nu på banen med en advarsel til andre om at kaste flere penge efter det konkurstruede selskab og dets stifter Torben Jensen. 
To af investorerne i konkurstruede hellerup Finans advarer andre mod at komme med ny kapital. 
Som landsdommer har Finn Morten Andersen det meste af sin hverdag fyldt af paragraffer og retsmøder. Han har været involveret i retssager om demonstranternes frihedsberøvelse i Tibet-sagen og det store retsopgør efter Roskilde Banks kollaps under fi-nanskrisen, men altid med et kristent grundsyn og værdierne forankret i troen. I dag fylder han 60 år.Det var egentlig ikke meningen, at Finn Morten Andersen skulle være jurist.Han er født og opvokset i et middelklassehjem på Østerbro i København, senere flyttede familien til Gladsaxe og Måløv, og i sin tidlige ungdom havde han ikke gjort sig de store tanker om en akademisk fremtid. Men han var den første i familien med en studentereksamen, og da studiet efter et ophold på Luthersk Missions højskole i Hillerød skulle vælges, faldt valget intuitivt på jura på Københavns Universitet.Det førte til en række stillinger i Justitsministeriet, hvor Finn Morten Andersen både sad ved familieretskontoret og civilretsdirektoratet, og senere var han souschef i Fondsregistret, inden han blev konstitueret landsdommer i 1997. Her havde han så stor succes, at han efter en kort periode tilbage i Justitsministeriet i 2002 fik en fast plads i Østre Landsret som landsdommer og fra 2015 også som retsformand." Mit ambitionsniveau var egentlig ikke så højt. At jeg skulle blive landsdommer, havde aldrig været et mål i det lange perspektiv," siger Finn Morten Andersen.Men landsdommer blev han, og med det fulgte også store udfordringer. Blandt andet var han retsformand i sagen om Roskilde Bank, der kollapsede under finanskrisen.En sag, som Finn Morten Andersen selv har beskrevet som " Danmarkshistoriens største". I begyndelsen af Tibet-sagen, hvor demonstranter fik frataget deres Tibet-flag under et kinesisk statsbesøg, var han med til at fælde den dom, der senere førte til en nedsættelse af Tibetkommissionen." Der er en intellektuel udfordring, når du hele tiden skal sætte dig ind i nye sager og problemstillinger. Man skal forsøge at skære alt det unødvendige væk, alt det, der ikke har relevans for den juridiske problemstilling, også mine egne følelser og holdninger," siger Finn Morten Andersen.Men Finn Morten Andersens følelser og holdninger kommer til gengæld til udtryk andre steder. For selvom juraen har været hans professionelle levevej, har den kristne tro altid været en fast følgesvend. Han har været formand for Luthersk Missions Ungdom, og senere hen har han rådgivet flere kirkelige organisationer i juridiske spørgsmål, ofte frivilligt." Troen er en del af mig. Jeg lever i troens univers, hvor Gud er en realitet, så Gud er med i alt, hvad jeg foretager mig. Jeg er landsdommer, men jeg er også kristen, og det er næsten mere en del af mig, end at jeg er dommer," siger Finn Morten Andersen, der ser både sit arbejde og engagement i det kirkelige som en forpligtelse." Jeg mener, jeg har fået nogle gaver af Gud, jeg har fået nogle evner og en uddannelse.Det skal jeg bruge til ære for ham og til gavn for andre mennesker," siger han.Finn Morten Andersen er giftmed Ulla Andersen, og parret har netop fejret sølvbryllup.Hun har to børn fra et tidligere ægteskab, mens parret selv har fået to børn sammen. Fødselsdagen fejres med de nærmeste venner på fredag.fogde@k.dk 
portræt Finn Morten Andersen lever et liv i juraens tjeneste, men også kristendommen betyder meget for landsdommeren. I dag fylder han 60 år.
Københavns Politi har de næste tre døgn til at finde nye beviser, der peger på, at tre unge mænd på 18, 19 og 20 år er de gerningsmænd, der fredag aften fulgte efter og skød mod en civil-patruljevogn.- Dommeren fandt ikke, at der var tilstrækkeligt mistankegrundlag til en varetægtsfængsling, oplyser dommervagten i Københavns Byret.Hvorfor dommeren ikke mente, at politiet kunne fremlægge nok beviser, var offentligheden afskåret fra at høre, da der var lukkede døre under lørdagens grundlovsforhør.Der var mødt flere pårørende op i dommervagten for at støtte de tre anholdte mænd, som alle er sigtet for forsøg på manddrab.' Ved i går aftes (fredag, red.) klokken 18.59 ud for gård nr. 3 i Mjølnerparken i forening og efter fælles forståelse med to andre at have forsøgt at dræbe to politi-tjenestemand ved at have affyret skud med revolver mod den civile patruljevogn', læste anklageren op i retten.De tre mænd nægter sig skyldige.Scooter førte til anholdelseFredagens skyderi skete, i forbindelse med at politiet kortvarigt eftersatte to unge mænd på en scooter i Mjølnerparken i København. Her blev den civile patruljevogn beskudt, da de unge mænd på scooteren kortvarigt stoppede op og afgav flere skud.Ingen personer kom noget til, men det var en voldsom oplevelse for de implicerede, sagde vicepolitiinspektør i Københavns Politi Rasmus Bernt Skovsgaard på et pressemøde i går.Efterfølgende fandt politiet en knallert på Strødamvej på Østerbro i København, hvor de tre unge mænd med tilknytning til bander blev anholdt.Politiet kan ikke afvise, at skuddene mod den civile patruljebil er blevet forvekslet med en af fjenderne.- Siden i går aftes (fredag, red.) har politiet efterforsket sagen og blandt andet undersøgt, om skyderiet kan grundes i en forveksling, da det ikke er fastlagt, om gerningsmændene var klar over, at det var en politibil, de skød imod. Der ventes først en afklaring af dette spørgsmål, når efterforskningen er tilendebragt, skrev Københavns Politi i en pressemeddelelse.Politiformand om skyderi: Det er jo sindssygt- Det er jo sindssygt.Så enkelt beskriver formanden for Københavns Politiforening, Michael Bergmann Møller, situationen fredag aften.- Hele bandekonflikten er jo gennemsyret af, at civile bliver ramt, fordi de (kriminelle, red.) med hovedet under armen trækker deres våben og pløkker til højre og venstre, siger han.Mulig forvekslingEkstra Bladet har spurgt formanden, om den mulige forveksling bør have betydning for, hvorvidt politiet skal være til stede og eftersætte i civil i en situation, hvor våbnene sidder løst hos bandefolkene.- Som fagforening går vi meget op i, at de har de rigtige personlige værnemidler.Men der er jo tale om garvede politifolk, der er vant til at færdes i bandemiljøet. Vi er jo nødt til at kunne komme uset ind i området og se, hvad de laver.- Så det er ikke en mulighed, at man skal tage blå blink på, hvis man eftersætter? - Vi løser opgaverne på den bedste måde alt afhængig af situationen, og nogle gange gør man det med blå blink, og andre gange er det så ubemærket som muligt.- Hvis de er blevet forvekslet med en bandemodstander, hvad tænker du så om det? - Jeg er dybt rystet over, at der bliver skudt mod mine kolleger. Det er klart. Så ved jeg bare, at nu bliver alle kræfter sat ind på at finde gerningsmændene, og så får de deres velfortjente straf.linette@eb.dk ;jaje@eb.dk ;ccl@eb.dk .
DØGN: Der var ikke tilstrækkeligt mistankegrundlag til en varetægtsfængsling efter skyderier mod civil-patruljevogn.
Danmark har fået et nyt feministisk parti. Det hedder Feministisk Initiativ, blev stiftet 5. juni i år og går nu ud i offentligheden med et værdiprogram. Hvis navnet virker bekendt, så er det fordi, der allerede er et Feministisk Initiativ i Norge, Finland og Sverige.I Sverige har partiet over 20.000 medlemmer og fik ved sidste Riksdagsvalg 3,12 procent af stemmerne.I Danmark består partiet indtil videre kun af 12 kvindelige bestyrelsesmedlemmer, men ambitionerne er store, og partiet har 5 kandidater klar til kommunalvalget i Københavns Kommune og 2 kandidater til Region Hovedstadens regionsråd.En af partiets kandidater og tre talspersoner er 36-årige Muneeza Rosendahl, der bor på Østerbro og arbejder som specialkonsulent i Frederikssund Kommune.Når partiet hedder Feministisk Initiativ og ikke for eksempel Ligestillingspartiet, risikerer I så ikke at fremmedgøre potentielle støtter, fordi ordet ' feminisme' er kontroversielt? »Feminisme handler ikke bare om ligestilling, men om lige adgang for alle til samfundet. Det er en magtkritik og en borgerrettighedskamp. Det kan godt være, at ordet ' feminisme' skræmmer folk væk i starten, men vi håber på, at vi kan vinde ordet tilbage. Vi vil gerne have, at folk forstår, at vi ikke bare er en flok sure kvinder, der vil have mænd ned med nakken, men at vi støtter ligestilling for både mænd og kvinder, og at vi også ønsker at højne mænds rettigheder«. På jeres politiske program til kommunalvalget har I tiltag mod ansættelsesdiskrimination og et krav om lige barsel til både mænd og kvinder. Det har Alternativet også.Hvorfor ikke melde sig hos Alternativet? »Vi er rigtig glade for, at vi ikke er de eneste, der synes, at det her er gode forslag.Men vi mener, at der er brug for lige præcis Feministisk Initiativ, fordi hele vores politik bygger på feministisk ideologi.I Alternativets 17 københavnermål indgår ordet feminisme ikke en eneste gang«.I vil indføre kønskvoter i byrådene, fordi der i nogle udvalg er stor overvægt af enten mænd eller kvinder. Men afspejler den kønsforskel ikke bare, hvad kvinder og mænd selv vil eller interesserer sig for? »Det er der nok mange, der vil mene.Det, vil vi gerne udfordre, fordi vi mener ikke, der er en biologisk årsag til, at kvinder bedst kan lide omsorgsudvalg, og mænd bedst kan lide tekniske udvalg. Det starter helt fra barnsben, at piger i børnehaven skal lege prinsesser, og drenge skal lege røvere og soldater. Så der er nogle normer og strukturelle retninger, som undertrykker og diskriminerer, og det er dem, vi vil gøre op med. Vi skal skabe et rum, hvor vi ikke ser mennesker som grupper, men ser dem som individer og giver dem individuelle valg«. Men hvis alle byrådsudvalg skal bestå af minimum 40 procent af hvert køn, fratager man så netop ikke byrådsmedlemmerne deres ret til at vælge selv? »Jo, når man indsætter kvoter, så begrænser man det individuelle frie valg, men omvendt kan man stille spørgsmålet, om der reelt er et frit valg nu, eller om det er strukturelt betinget, at kvinder og mænd ' vælger' som de gør? Det har man forsøgt at løse med individuelle incitamenter, og det er endnu ikke lykkedes. Vi synes ikke, det kan være rigtigt, at et byrådsudvalg skal ligne et hjem fra 1950' erne«, siger Muneeza Rosendahl.Danmark mangler et Feministisk Alternativ 2. sektion side 5.jeppe.valeur@pol.dk 
POLITIK Feministisk Initiativ går efter poster i Københavns Kommune.
Livet er fuld af mysterier, og et af de store er Volbeat.Det danske rockband anført af sanger og guitarist Michael Poulsen har gang i en af den slags internationale karrierer, som i mange år virkede helt uden for danske bands rækkevidde. Midt i en streamingtid sælger de millioner af album, og de er for længst blevet så store, at de kan fylde stadioner i både Europa og USA.Og nu altså også i Danmark. Ikke siden Shubi-dua spillede i Idrætsparken i 1981 har et dansk musiknavn indtaget nationalarenaen på Østerbro som hovednavn. Men lørdag aften kunne Volbeat altså skrive historie, da de spillede foran 47.000 mennesker i et udsolgt Parken.Bandet er kort sagt ekstremt populært, og når man kan fylde Parken uden at have haft en perlerække af folkekære hits, må man kunne noget ud over det sædvanlige på en scene.Men nej. Det, der burde have været en stensikker hjemmebanesejr, kom kun i mål med lodder, trisser og masser af udskiftninger.Michael Poulsens Elvis-møder-James-Het-field-stemme er både det, der giver Volbeat sit særpræg, men så sandelig også en akilleshæl over en helt koncert. Den er et springende punkt - enten kan man lide den, eller også står man helt af - men når han så samtidig genbruger de samme fraseringer i stort set alle sangene, synger i det samme enerverende toneleje og tilmed er meget svær at forstå, bliver en koncert på to timer lidt af en ørkenvandring.Spillede de så godt? Ja, den del var der ikke en finger at sætte på. Trommeslageren, Jon Larsen, er en pålidelig arbejdshest, der kan sine heavy-trommers ABC og afviklede effektivt, men helt uden lidenskab. Hvor bassist Kasper Boye Larsen var helt og aldeles gennemsigtig, var den tidligere Anthrax-guitarist, Rob Caggiano, en gevinst. Ikke vildt spændende at følge, men han leverede alligevel den ene spektakulære thrash-solo efter den anden.Meget afhang altså af Michael Poulsen i front. Det er ham, der er stjernen. Men han forvaltede det godt nok ikke særligt overbevisende.Det var et eklatant selvmål at insistere på at tale engelsk til os undervejs. Hvorfor skabe den distance, når man er på hjemmebane? Det gjorde ham svær at forstå og førte til den ene akavede situation efter den anden med gæster, der ikke blev introduceret ordentlig - hvem var f. eks. det multietniske kor i de kulørte silkerober unde »Goodbye Forever«? Volbeats fusion af riff-tung metal, rock ' n roll, blues, country og rockabilly er på papiret helt igennem original. Men i praksis var den ekstremt bøvet og i lange stræk temmelig enstrenget.Man savnede gode sange og variation.En pointe, der kun blev sat yderligere i relief, da Johan Olsen fra Magtens Korridorer kom på scenen til »For Evigt«. Det var skønt endelig at høre en anden stemme end Poulsens.Og publikum kvitterede ved at fylde Parken med rendyrket landsholdsstemning.Lars Ulrich kom også på scenen og spillede med på »Guitar Gangsters &amp; Cadillac Blood« og Metallica-klassikeren »Enter Sandman«. Med kæmpe attitude og tungen ude af munden som en slagterhund i løbetid havde Ulrich al den star quality, som aftenen havde manglet.Så ja. Volbeats forbliver et af livets store mysterier.Jeg kan godt forstå, at bandet er blevet stor. Men så stor, at det ligefrem kan fylde Parken? Og dermed gøre det, som hverken Dizzy Mizz Lizzy eller D. A. D. har gjort med meget bedre sange, showmanship og rendyrkede hits? Der må være nogen, der har puttet noget i drikkevandet.micg@berlingske.dk Det var et eklatant selvmål at insistere på at tale engelsk til os undervejs.Hvorfor skabe den distance, når man er på hjemmebane?.
På en historisk aften formåede Volbeat ikke at vise, hvorfor de er blevet så stort et navn.
50 I DAG. Siden Jimmi Bredahl som 10-årig første gang stiftede bekendtskab med boksesporten i Østerbro-klubben IK99, har den krævende idræt fyldt massivt i hans tilværelse. Først i en flot karriere som aktiv, hvor han i amatørtiden hjemførte fire nationale mesterskaber, på et tidspunkt hvor der var væsentligt mere rift og opmærksomhed omkring disse end i dag, for siden at stryge til tops som professionel både på europæisk plan og verdensplan.Den forrygende fightervilje, han stillede til skue i ringen, har brændt uudslukkeligt, også efter at handskerne blev lagt på hylden.Det er sket gennem et mangeårigt arbejde med udsatte unge, hvor boksningen er blevet inddraget som et væsentligt element, samt med etableringen af egen bokseklub, Team Bredahl - i den gamle IK99-ånd med den legendariske ildsjæl Jean Schmücker som forbillede - der nu har hjemme i Holbæk.JIMMI BREDAHL debuterede som professionel i marts 1989 ved et af de adskillige arrangementer, promotor Mogens Palle dengang arrangerede på Brædstrup Kro.Traditionen tro var der sørget for overkommelig modstand og ligeledes for, at den unge nævefægter blev bygget fornuftigt op. Men det kan nok være, at han blev kastet ud på dybt vand, da chancen knap tre år senere bød sig for et opgør om det ledige europæiske mesterskab i superfjervægt mod franskmanden Pierre Lorcy i Paris.Alle sine 11 kampe havde Jimmi Bredahl vundet, da han drog af sted, men udebanen og modstanderens imponerende bedrifter betød, at han for første gang i karrieren ikke var favorit. Det generede ham imidlertid ikke, og han gik uimponeret til opgaven, hvilket betød, at han vendte hjem med en fornem EM-titel og med en glans om sit navn, der åbnede døren til større opgaver.ET HALVT ÅR senere kunne Jimmi Bredahl også kalde sig verdensmester i superfjervægt hos forbundet World Boxing Organization, WBO, da han 4. september 1992 i Parken pointbesejrede den franske titelindehaver Daniel Londas.Bredahl forsvarede titlen succesrigt en enkelt gang, inden han og Mogens Palle sagde ja til at drage til USA for at sætte mesterskabet på spil mod amerikaneren Oscar De La Hoya, der så småt var ved at opbygge det ry og den rekordliste, som siden skulle gøre ham til en af den professionelle boksnings største stjerner og guldfugle gennem tiderne.Mødet med Jimmi Bredahl var det første i den stribe af titelkampe, som De La Hoya de følgende år involveredes i, og amerikaneren udsatte sin danske modstander for en hård behandling.I Los Angeles' Olympic Auditorium var Bredahl 5. marts 1994 i gulvet i både 1. og 2. omgang, men fightede ufortrødent videre, indtil det var slut med kræfterne ved udgangen af 10. omgang, hvor han blev stoppet og måtte erkende sit første nederlag.JIMMI BREDAHL forsøgte i oktober samme år at tilbageerobre sin EM-titel i superfjervægt, men tabte i KB-Hallen på point til franskmanden Jacobin Yoma. I marts 1996 kunne Bredahl til gengæld smykke sig med VM-bæltet hos det beskedent anerkendte verdensforbund IBO ved at vinde over mexicaneren Angel Aldama, men da han i oktober det år tabte den titel til amerikaneren Troy Dorsey i Vejle, blev der sat punktum for karrieren efter 29 kampe og blot 3 nederlag.Jimmi Bredahl debuterede som professionel i marts 1989.

Hvor bor du? »Jeg bor i Roskilde, men bruger meget af min tid i København i forbindelse med mit arbejde. Jeg har boet i byen i mange år. Både på Østerbro og på Amager«. Er der noget, som fascinerer dig særligt ved København? »Ja, at der er så mange gamle bygninger.Jeg er meget interesseret i historie, for det siger noget om, hvem vi er. Og så er det bare fascinerende at se ting, der er 500 år gamle og stadig virker. Det er helt vildt fedt, at der stadig eksisterer hele kvarterer i København med gamle bygninger«. Har du nogle yndlingsbygninger? »Jeg elsker eventyr, og derfor synes jeg også, at Rosenborg Slot simpelthen er så fint. Det er på sin egen yndige måde en af Københavns smukkeste bygninger, også fordi der har boet både konger og dronninger der, og fordi vores kronjuveler er udstillet i kælderen. Det er et moderne eventyr at komme der«. Hvor går du hen, når skal høre musik? »Det sted, der hedder Global. Der er meget folk og verdensmusik, og jeg er ret glad for folk. Der er nogle fede grupper i den nordiske folkemusik, som jeg har været derinde at se. Jeg kan også godt lide at gå på jazzfestivalen. Der kan man tit komme og høre musik nogle steder, man ikke har været før«. Hvor går du hen, når du skal spise? »Jeg kommer meget på Christianshavn, som jeg betragter som mit kvarter. Hvis jeg skulle have morgenmad på Christianshavn, ville jeg tage på Parterre. Det er nok det tætteste, jeg kommer på et stamsted.Det er meget småt og hyggeligt, og der er en afslappet stemning, som jeg godt kan lide. Men der ligger også restauranten Nabo på Christianshavn, som jeg er ret vild med, fordi det er finere mad til okay penge. Men der findes også et sted ude på Refshaleøen. Det er sådan lidt hemmeligt, føler jeg. Det hedder La Banchina. Det er rigtig hyggeligt, især om sommeren, hvor man kan sidde på sådan nogle pontoner ved vandet med et glas hvidvin og springe i vandet, hvis man føler for en dukkert«. Hvor i København synes du, der dufter bedst? »Alle de steder, hvor der er lindetræer.Lindetræerne blomstrer i juli, og det er den bedste duft i hele verden«. Hvilken årstid synes du bedst om i byen? »Sommeren. Der sker noget med os mennesker i Norden, når lyset vender tilbage. Vi bliver en smule sommerkulrede af alt det lys, der er hele tiden. Vi bliver glade og udadvendte, og så skal der bare ske noget. Man skal ud, man skal danse, man skal hænge ud med alle dem, man ikke har set længe«. Hvordan bruger man bedst en solskinsdag i København? »Ved at tage et picnictæppe og en kurv og sætte sig i en park. Det kunne være i parken ude foran Operaen, hvor man også kan hoppe i vandet, hvis man vil. Alle burde drikke lidt rosé og tage en svømmetur rundt om Operaen med nogle venner. Det gjorde nogle kollegaer og jeg inden forestilling sidste sommer, og det var temmelig skønt«. Hvor går du i byen henne i København? »På Voodoo Lounge, hvor der spilles hard rock og metal. Jeg plejede at komme på det, der hed The Rock, men det er lukket nu. Jeg kan bedst lide at gå i byen de steder, hvor der spilles musik, som er i den lidt hårdere ende end popmusik«. Hvis du fik en stor pose penge, hvad ville du så forandre i byen? »Jeg kunne godt tænke mig, at vi havde flere rooftop gardens. Jeg ville ønske, der var mere grønt i byen. Det ville være godt for luftforureningen, og så hygger det i en by. Det er smukt at kigge på, og det gør mennesker glade i sindet«. Er der noget, du ville fjerne i byen? »Ja. Jeg ville gerne fjerne nogle af de store skumler til højhuse, hvor alle mulige corporate firmaer holder til«. Hvad kunne København lære af udlandet? »At bruge flere penge på kultur. Jeg arbejder selv et sted, hvor vi mærker besparelserne med 2 procent hvert år meget hårdt. I Tyskland ved man, hvor meget kultur er værd. At kultur ikke bare er luksus, men sindssygt vigtigt for vores velbefindende som mennesker. Jeg kunne godt tænke mig, at kulturen omkring at gå ud og høre livemusik var bedre. Der kommer man hinanden ved og får nogle oplevelser sammen, som er intense og nærværende«.sofie.sorensen@pol.dk 
Operasanger Nina Sveistrup Clausen er vild med byens eventyr - og hører helst metal, når hun går ud. Til CPH Opera Festival, der begynder i morgen, optræder hun med sin egen musik.
Nordtyske, som de også kaldes... Klassisk, småkedeligt midterhold, hvis mest farverige personager er de marketingfolk, der fandt på, at det sidste ' E' skal skrives med stort.Silkeborg IFEt af de hold med færrest tilskuere og en af favoritterne til at tage de nederste pladser i årets Superliga. Hvilket efter jysk logik hænger fint sammen med, at klubben netop har investeret i et nyt kæmpestadion med over 10.000 siddepladser.RandersEt af mange midtjyske hold i Superligaen. Selv om Randers godt nok selv mener, at byen ligger i Kronjylland. Nej, der er ingen, der rigtig ved, hvad det betyder. Men vi har været der, og det er ikke noget, man har lyst til at diskutere med de lokale.FC MidtjyllandJyllands p. t. bedste fodboldhold, også selv om de ikke rigtig vil være ved det.Altså, det med at være jyske.I hvert fald annoncerer stadionspeakeren holdet på engelsk, og holdets bedst betalte spiller, hollandske Rafael van der Vaart, tjener det samme som en spiller i Premier League. Forskellen er bare, at spillerne i Premier League rent faktisk spiller - og ikke bare sidder oppe i logen og griner ad de dumme danskere, der betaler hans løn.FC KøbenhavnDanmarks bedste fodboldhold, sidste sæsons mester og hele hovedstadens stolthed. Altså, hvis man leger, at Frederiksberg, hvor klubben holder til, er en del af Danmarks hovedstad.Nå, men  ' Ægte København', kalder fansene sig selv.Hvilket også er rigtigt. Hvis man leger, at Østerbro, hvor klubben spiller sine kampe, er det ægte København. Og ikke bare et sted, hvor eksiljyder spiser rawfood og kappes om at give deres børn de mest mærkelige navne.AC HorsensNå, men er I klar til et tosset stadion-navn mere? Horsens spiller på noget, der hedder Casa Arena. Altså, det lyder da tosset. Lisså tosset som at en af Horsens' sponsorer er 3-stjernet salami. Hvilket sjovt nok også er et af David Nielsens øgenavne  Ja ja, undskyld, vi beklager.Vi finder selv ud.LyngbyMest kendt for sin legendariske stadionpølse.Og for at have ansat den tidligere skarnsknægt David Nielsen som træner.Sjovt nok er hans øgenavn også ' den legendariske stadionp... ' Nej, okay, ikke noget.HelsingørDet nye Hobro, kaldes de allerede.Det kan der måske nok være noget om. Ud over at de lokale med garanti ikke bliver lige så vrede, hvis man taler dårligt om Kandis - eller antyder, at man ikke bare kan forkaste al obligatorisk danskundervisning og sætte ' æ' foran alle ord i stedet for at give dem en endelse.FC NordsjællandResultatet af Peter Brixtoftes storhedsvanvid endte ikke med at blive ' større end Manchester United', som Farums bykonge selv engang forudsagde. Til gengæld kan man garanteret ikke sende en pakke cigaretter rundt på Old Trafford og regne med, at der stadig er nogen tilbage, når den kommer retur.AGFJyllands stolthed og  Nej, ha ha, det er bare for sjov.Det eneste sted, hvor folk tror, at AGF stadig er noget særligt, er i Aarhus. Hvilket understreges af deres træner, Glen Riddersholms øgenavn, der er ' Guld-Glen' - og ikke ' Argh, det var tæt på. Eller, okay, det var det ikke, vi blev nummer ti. Men NÆSTE år vinder vi mesterskabet. Vi har bare været uheldige. Men jeg er tilfreds med, at vi står rigtigt og holder vores aftaler. Også selv om vi godt nok ikke havde aftalt at tabe-Glen'.HobroFor et par år siden var holdet alles darling i Superligaen, og nu er de halvprofessionelle landmænd og skolelærere tilbage i det fine selskab. Hvor de altid har hørt hjemme, hvis man spørger stamgæsterne nede på Bræddehytten eller Vognhjulet. Jo, vi har spurgt, og vi er helt enige. Har vi fået at vide.Brøndby IFDanmarks næstbedste fodboldhold lige nu. Vestegnens stolthed. Altså, Københavns Vestegn, ikke Danmarks, som jo ligger ovre omkring Esbjerg. Mængden af tatoveringer i de to byer er dog nogenlunde ens.AaBHvis du skriver alle verdens professionelle fodboldklubber op i alfabetisk orden, kommer AaB først. Beklageligvis for nordjyderne handler fodbold om at score flere mål end modstanderne og ikke om at vinde nørdede leksika-konkurrencer.OBFyns eneste Superliga-klub med hjemmebane på Trefor Park. Stadion er opkaldt efter et energiselskab - ikke en trefork. Selv om det indimellem føles, som om Satan selv står bag, når man ser holdet spille.
Bolden ruller atter i Danmarks bedste fodboldrække. Her er en lynguide med ALT, du behøver vide om de 14 holdsådan i runde tal...
Det er sandsynligvis en udbredt reaktion efter terrorangrebet i London lørdag nat, at man føler sig utryg. Det kunne ske på Rådhuspladsen eller et hvilket som helst andet sted. Ofrene kunne være dig og mig, og alle lastbiler er potentielle dræbermaskiner.Terrorforsker Magnus Ranstorp fra Försvarshögskolan i Stockholm, der bl. a. har rådgivet Københavns Kommune om antiradikalisering, erkender, at frekvensen af terrorangreb, hvor våbnet er en lastbil (Stockholm og Nice), varevogn (London) og som i nat i Londonknive, er steget.»Men samtidig er der så lille risiko for at blive udsat for terror, at risikoen for, at det vil foregå lige netop der, hvor du befinder dig, er meget lille.« Derfor skal man lade være med at tænke på risikoen for et terrorangreb, mener han.»Jeg synes, man skal følge briternes eget slogan: Keep calm and carry on (tag det roligt og fortsæt, red.). Det handler om at se risikoen i proportion.Der er større risiko for at blive kørt over i trafikken,« siger Magnus Ranstorp.Det, som har overrasket terrorforskeren mest ved angrebet i nat, er, hvor hurtigt politiet var på stedet og skød terroristerne. Otte minutter.»Det er ekstremt kort tid at bruge på at rykke ud, finde gerningsmændene og skyde dem. Det var meget imponerende. For hvert minut, der går, risikerer man at miste liv, og det har de været fokuseret på.« Carsten Bagge Laustsen er terrorforsker på Aarhus Universitet. Han kalder angrebene på tilfældige mennesker i London lørdag nat for et »katastrofisk angreb« i modsætning til især terroraktionerne i 1970erne, hvor ofrene var nøje udvalgt.»Den type terror som i nat kan man ikke forebygge gennem forskansning.Du kan gøre noget på udvalgte steder som gågader, lufthavne og foran Christiansborg. Men du kan ikke skabe et samfund, hvor det ikke er muligt at køre en bil op på et fortov og dræbe nogen.«.Forkert reaktionDen effektive terrorbekæmpelse handler om forebyggelse, om antiradikalisering og om efterretningstjenestens arbejde, mener Carsten Bagge Laustsen. Alt det, der sker FØR et terrorangreb.»Tit reagerer vi forkert på terrorangreb ved at sige: Vi skal skabe større sikkerhed omkring vores mål. Men de mål har karakter af, at man ikke kan skabe sikkerhed omkring dem.Der, hvor man må sætte ind, er over for VILJEN til at angribe.« Han nævner Omar El-Hussein, der blev skudt af politiet 15. februar 2015, efter at han havde dræbt en filminstruktør uden for Krudttønden på Østerbro og en vagt uden for den jødiske synagoge i Krystalgade.»Man havde forskanset jødiske mål og sat vagter, med det resultat at det sådan set bare var med til at udpege, hvor der var nogle jøder.« Angrebet i London har en multiplikator-effekt, mener Carsten Bagge Laustsen, fordi det kommer så tæt på valget i Storbritiannien 8. juni og derfor kan sprede endnu mere opmærksomhed om terroristernes sag og endnu mere rædsel.»Jeg tror, at premierminister Theresa May bliver styrket af angrebet.Det gør ledere som regel. Så vil hun udvise handlekraft og stå som en landsfaderskikkelse, der formidler sorgarbejdet.«.jrf@berlingske.dk Fakta: SÅDAN FOREGIK ANGREBET I LONDONKl. 22.08 lørdag aften fik Londons politi flere opkald om, at en hvid varevogn havde kørt mennesker ned på fortovet på London Bridge.Der var tre mænd i varevognen iført falske bombeveste.Attentatmændene fortsatte omkring 400 meter til det nærliggende Borough Market, et populært område med pubber, restauranter og diskoteker.Her begyndte mændene at stikke tilfældige mennesker ned på restauranter og barer, mens de råbte »This is for Allah« (»Det her er for Allah«, red.). Øjenvidner fortæller til BBC om gæster, der forsvarede sig ved at kaste stole, glas og flasker efter angriberne. Et vidne så en kvinde blive stukket ti-femten gange. En politimand blev såret under hændelsen.Ifølge politiet blev de tre gerningsmænd skudt og dræbt omkring otte minutter efter den første anmeldelse. Det skete uden for Wheatsheafs pub på Borough Market.Syv blev dræbt af de tre mænd, og mindst 48 tilskadekomne blev transporteret til fem forskellige hospitaler i London.Flere blev desuden behandlet for mindre skader på de to gerningssteder. Blandt de sårede er flere udenlandske statsborgere. Der er ikke meldinger om danskere blandt de dræbte og sårede.Ved ransagninger i Barking i det østlige London søndag morgen blev tolv mennesker arresteret.Som følge af angrebet indstiller premierminister Theresa May den britiske valgkamp op til valget 8. juni. Det EU-og indvandrerkritiske parti Ukip afviser at indstille valgkampen.Politiet vil desuden indsætte ekstra styrker i London den kommende tid.I en meddelelse slog Theresa May fast, at angrebet blev begået af radikale islamister, og at det skal være slut med tolerance over for islamister og hadprædikanter.Kilder: Ritzau, BBC, britisk politi, Reuters.

I år hørte jeg den første gang den 17. maj. Det var en tidlig formiddag, da jeg trådte ud ad hoveddøren.Først blev jeg overrasket over, at luften var lun og mættet af fugt fra nattens regn. Så krydsede jeg gaden, drejede omkring et hushjørne - og standsede brat op ved lyden af de skingre skrig.Jeg kiggede op mod himlen, og selvom jeg ikke kunne få øje på den, vidste jeg, at det var mursejleren, der var kommet.Her i København sanser man sommerens komme på byens betingelser. Det gør man den dag, hvor man kan lugte regnen. Den aften, hvor tårne og tage står som silhuetter mod et blegt lys i nord. Og den morgen, hvor mursejleren fylder himlen med lyden af lykke og lyse nætter.Mursejleren - denne sære, næsten benløse trækfugl, som er sin families eneste repræsentant i Danmark, som tilbringer stort set hele sit liv i luften, og som kun lander for at yngle i husmurenes hulrum - den er for mig blevet synonym med sommeren i byen. Den er et tegn, der varsler, at vinteren definitivt har opgivet kampen og har trukket sig tilbage for at samle kræfter.Jeg er langt fra at kunne kalde mig amatørornitolog, men med alderen er det, som om fuglene trænger sig stadigt mere på. At deres kommen og gåen (eller skulle jeg skrive kommen og flyven?) ikke kun markerer årstidernes skiften, men også udmåler årene i mit liv.Jeg husker tydeligt en aften i maj, da jeg var omkring 17 år og cyklede gennem Esbjergs villakvarterer. Pludselig lagde jeg mærke til solsortens sang i en af haverne. Det var selvfølgelig ikke første gang, jeg hørte en solsort, men det var første gang, dens sang forbandt sig med foråret - og med mit liv. Og det ramte mig, fordi det på én gang føltes som en lovsang til sommeren og et vemodigt varsel om dens flygtighed.Det skal man være voksen for at forstå.Efter kun et år på Østerbro har jeg allerede forbundet mig med byens fugle. De tynde tråde over Trekroner, når gæssenes V-formationer varsler nattefrost og novemberstorme.De tusind allikers skræppen, når de ved solnedgang flyver over jernbanesporene for at sætte sig i de nøgne træer på Kastellet. Den første sang fra musvitten, når januarsolen blinker i pytterne i Østre Anlæg. Den overraskende ringlen, når en flok silkehaler har slået sig ned i træerne bag Blindeinstituttet.Ved jævndøgn så jeg en isfugl - et elektrisk glimt af blåt over det blanke vand bag Gustafskyrkan.Det er ironisk, at fuglene fylder mere og mere, jo ældre jeg bliver.Hvis jeg får lov at blive gammel nok, vil synet og hørelsen svigte og også blevet et måleinstrument, der hvert år forvisser mig om, at jeg stadig kan høre de høje frekvenser.Skrigene er både en lovsang og et vemodigt varsel om altings flygtighed.Det er, som om sommeren for hvert år, der går, bliver stadigt kortere og mere intens. Som om sanseapparatet vil have mest muligt ud af oplevelsen, inden slitagen sætter ind for alvor.Omkring sankthans klinger fuglesangen af, og højsommerens dovne stilhed sænker sig over byen.Men mursejleren fortsætter ufortrødent sin skrigende flugt over hustagene. Når det bliver august, og soldisen flimrer over Søerne, vil jeg af og til kigge op og konstatere, at den stadig er her. At det er sommer lidt endnu.Så vil den forsvinde, ubemærket, på en dato, jeg hverken kender eller opdager. J.livogsjael@k.dk
vid &amp; sans.
Hvad lærte du om penge hjemmefra? 
32-årige Mads Faurholt-Jørgensen, som ejer investeringsselskabet Nova Founders Capital, der har en værdi på over 1 mia. kr., tjente sine første lommepenge på at samle flasker. 
Tina Dickow har altid sat en ære i at være snusfornuftig, når det kommer til penge. I 2008 var hun alligevel lige ved at smide en mindre formue over styr.Sangeren, der bor på Island med sin islandske musikermand Helgi og deres tre små børn, udgav i går sin første selvbiografi' Tæl til Tina', hvor hun bl. a. afslører, hvordan hun for ni år siden blev del af den islandske finanskrise.Hun var 30 år, hun havde året forinden fået sit store kommercielle gennembrud med albummet ' Count To Ten' og sad en gråvejrsmandag på sin stamcafé i London og arbejdede på noget ny musik, da telefonen ringede.Køb, hurtigt!Det var hendes bankmand, der uden videre forklaring sagde, at der var noget galt, og at hun straks burde købe obligationer i banken for de tre millioner kroner, hun havde stående på sin opsparingskonto.Tina Dickow var nogle år tidligere flyttet til den engelske hovedstad for at slå internationalt igennem med sin musik, og her havde hendes revisor anbefalet hende at sætte sine penge i den islandske bank Glitnir. Islændingene bragede frem på det økonomiske marked og havde i Danmark blandt andet opkøbt stormagasinerne Magasin og Illum, så hun tænkte, at de havde styr på sagerne.Hun gav grønt lys til at overføre pengene, og det var så sidste gang, hun hørte fra bankmanden.Konkurs samme dagSamme dag blev banken nemlig erklæret konkurs og overtaget af den islandske stat og sat under administration af Finanstilsynet. Da Tina Dickow forvirret næste morgen ringede til banken, fik hun at vide, at hun ikke skulle regne med at se sine penge igen.»Tre millioner kroner? Tre. Millioner.Kroner. Bare væk fra det ene øjeblik til det andet? Det var latterligt surrealistisk,« skriver Tina Dickow.Et par uger forinden havde hun modtaget Kronprinsparrets Kulturpris på 500.000 kroner. De var nu også forsvundet.Blanket afHun skriver i bogen, at hun meget overraskende tog det hele meget roligt.Hun græd ikke rigtigt.Det hele var så uvirkeligt, og et eller andet sted følte hun, at hun måske var kommet for let til pengene og derfor i første omgang slet ikke havde fortjent dem.Tina Dickow havde også masser af koncerter i vente og dermed mulighed for at tjene pengene ind igen, så tabet kom hun sig hurtigt over.Det hårdeste var, at der pludselig kom penge i klemme over for hendes ven og mangeårige manager, Jonathan.Et par dage efter bankkrakket spiste de fødselsdagsmiddag sammen, og her nævnte manageren, at hun stadig skyldte ham 20 procent af hendes indtægter. Penge blev nu en personlig affære.»Der er ikke noget, der nogensinde er kommet imellem Jonathan og mig, og jeg var ikke sur på ham. Men da vi rejste os fra den frokost, følte jeg mig pludselig alene på en helt ny måde i London.« Og det blev enden for hendes London-eventyr.Omsat til murstenHun søgte hjem til Danmark, og her tog sagen et halvt år senere en uventet drejning.Om mandagen, efter Tina Dickow havde været en tur på Roskilde Festival, blev hun tømmermandsramt ringet op af den bankmand, som hun havde hyret til at grave i sin nødstedte pengesituation.Han havde modtaget en saldoopgørelse fra den krakkede bank, der viste, at hun stod som ejer af en obligation på tre mio. kr. Transaktionen var gået igennem.For at fejre det, købte hun en 235 kvadratmeter stor lejlighed på Østerbro i København. Pengene var reddet, og siden har karrieren som bekendt ført videre med familieudvidelse, nye album og de seneste mange år et helt nyt liv på Island.Tina Dickow råbte nej. Det skulle ikke ske på sådan en henkastet måde. Det måtte gerne være lidt mere romantisk, tænkte hun.Samlede kræfter et halvt årHun regnede med, at han ville forsøge igen dagen efter, men hun måtte vente til juleaftensdag i deres hjem i Reykjavik et halvt år efter.Denne gang gik han ordentligt på knæ, og så sagde Tina Dickow ja.Lørdag 12. juli 2014 blev de giftved foden af en gletcher på Island. I år kunne de fejre læderbryllup sammen med deres lille familie bestående af børnene Emil, Jósefína og Theodór.krdn@bt.dk '' Tre millioner kroner? Tre.Millioner. Kroner.Bare væk fra det ene øjeblik til det andet? Det var latterligt surrealistisk.Fakta:  TINA DICKOWFødt 14. oktober 1977 i Åbyhøj.Debuterede i 2001 med albummet ' Fuel'.Har boet i London, Berlin og nu på Island med sin mand Helgi og tre børn.Har netop udgive t sin selvbiografi' Tæl til Tina' der er udgivet på hendes eget forlag Finest Gramophone.
BIOGRAFI Tina Dickow afslører i ny selvbiografi, hvordan hun i 2008 blev involveret i det islandske bankkrak og i et helt år troede, hun havde smidt tre millioner kroner væk.
Tidligere topchef for Falck Allan Søgaard Larsen vil gerne slippe Falck. Men Falck-fortiden vil ikke slippe Alla n Søgaard Larsen. Siden foråret 2016 har konkurrencemyndighederne været i gang med en undersøgelseaf, hvorvidt Falck med Allan Søgaard Larsen i spidsen forsøgte at forhindre den nye konkurrent Bios' opstart i Danmark. Og i sidste uge kunne Berlingske lægge en ny brik i fortællingen om det spegede spil om ambulance kørslen i Region Syddanmark, hvor Bios som bekendt vandt udbuddet for næsen af Falck. Med afsæt i et brev fra Bios' danske advokat, DLA Piper, kunne Berlingske torsdag fortælle,at det hollandske selskab som en ud løber af sagen er på vej til at stævne Falck. Hollænderne mener, at Falck brugte beskidte kneb for at spænde ben for Bios og beskylder Falck for at have hyret PR-firmaet Rud Pedersen til at finde kompromitterende oplysninger om Bios og selskabets ledelse. Falck ville i sidste uge ikke forholde sig til Bios påstande, men bekræftede at have modtaget et brev om påstandene fra Bios' danske advokat.Allan Søgaard Larsen blev i december 2016 fyret fra Falck efter 12 år i spidsen for det danske selskab, der voksede sig stort og internationalt under hans lederskab og medejerskab.Han var personificeringen af Falck. Han var Mr. Falck. Men eftermælet er plettet af, at det i de seneste år kneb for Falck med at tjene penge på den kraftige ekspansion, og at den nu står på oprydning.Siden sin exit fra Falck har Allan Søgaard Larsen kastet sig over en ny karriere: Som investor i små virksomheder - fortalte han i maj i et interview med Berlingske. Han har blandt andet investeret i det nordjyske selskab Blæksprutten, der er privat leverandør inden for pleje- og omsorgsområdet.Falck ville han derimod ikke tale om. »Det gider jeg ikke snakke om. Det er vand under broen. Jeg har sagt det, der skal siges, i pressemeddelelsen dengang,« sagde han.Ingen kommentarerDa Berlingske fangede Allan Søgaard Larsen på telefonen fredag eftermiddag, ville han stadig ikke tale om Falck-tiden og dermed heller ikke om den påståede smudsjagt på Bios, der foregik, mens han stod på broen.»Du ved sikkert, at jeg ikke er ansat i Falck mere, så det er ikke noget, jeg hverken kan eller vil udtale mig om. Slet ikke,« sagde Allan Søgaard.Han afbrød det næste spørgsmål med et »hej, hej« og lagde på.Ud over sin investorkarriere har Allan Søgaard Larsen også bestyrelsesposter i sundhedsrelaterede virksomheder. Han sidder i bestyrelsen for medicovirksomheden Ambu og blev for nylig formand for tandlægen.dk , som er ejet af blandt andre Endomondomillionæren Henrik Kølle. Tandlægen.dk tandlægebranchen og systemet, der regulerer den, gennem opkøb af en stribe tandlægeklinikker. Og det møder modstand. Pengestærke investorer skal ikke have lov til at sætte sig tungt på det danske tandlægemarked, mener regionernes formand, Bent Hansen, efter Jyllands- Postens afdækning af selskabskonstruktioner,der skal vinde markedsandele og samtidig fastholde den offentlige sygesikring. Omvendt kan der måske være hjælp på vej til Allan Søgaard Larsen og de nye aktører i branchen fra uventet kant. Konkurrencemyndighederne skrev i sidste uge, at reglerne om pris- og ejerskabsforhold i tandlægeoverenskomsten svækker konkurrencen.vh@berlingske.dk Du ved sikkert, at jeg ikke er ansat i Falck mere, så det er ikke noget, jeg hverken kan eller vil udtale mig om. Slet ikke.Fakta: BLÅ BOG Allan Søgaard LarsenAllan Søgaard Larsen er 61 år og har rødder i det jyske, nærmere betegnet i Himmer land. Han blev i 1974 student fra Vesthimmerlands Gymnasium i Aars og satte derpå kursen mod Aarhus, hvor han syv år senere blev cand. mag.Hans første job var som underviser på Teknisk Skole i Randers. Siden fulgte job som personalekonsulent og personalechef ved Aarhus Sporveje. Fra 1990 og frem til 2016 stod der Falck på den månedlige lønseddel. Allan Søgaard Larsen arbejdede sig op fra personaleområdet til projektchef til divisionsdirektør til admininistrerende direktør for Falck Danmark i 2001.Da Falck under navnet Group4Falck i 2004 fusionerede med britiske Securicor, blev Falcks oprindelige aktiviteter inden for bl. a.brand og redning udskilt i et nyt, selvstændigt selskab.Allan Søgaard Larsen blev udpeget som manden, der skulle stå i spidsen for det nye Falck. Det gjorde han frem til sin exit i 2016.Han ejede gennem flere år en del aktier i Falck sammen med Falcks daværende finansdirektør, Morten Pedersen, men de afhændede i juni 2017 aktierne til TryghedsGruppen.Allan Søgaard Larsen sidder i bestyrelsen for Ambu, Tandlægen.dk og Conferize.Privat: Bosat på Østerbro.To voksne sønner. Stor fan af digteren Søren Ulrik Thomsen.

Partiformand Mette Frederiksen kastede sig fra Socialdemokraternes kongres i går ud i et angreb på statsminister Lars Løkke Rasmussens (V) kommunalreform fra 2007.Med beskrivelser af de mange nedskæringer og forringelser, som landets yderområder har måttet stå model til, høstede formanden stående ovationer fra de cirka tusind socialdemokrater, der var mødt frem i Aalborg.- Lars Løkke sagde, at reformen ville give borgerne ' den bedste løsning - til den billigste pris'.- Og endnu bedre lød det, da Løkke skrev: ' Kommunalreformen gør det mere attraktivt at bo på landet'.Flotte ord fra Lars Løkke, lød det spydigt fra Mette Frederiksen, som retorisk spurgte, om kommunalreformen nu også havde gjort det hele meget bedre.- Har vi fået stærkere lokalsamfund? Er forskellen mellem land og by blevet mindre? - Flere butikker er lukket.Færre busruter. Mange skoler er lukket ned. Afstanden til rådhuset er blevet længere.Fraflytningen taget til, lød det fra S-formanden i beretningen.Underlig timingImidlertid må Mette Frederiksen erkende, at en stor del af kommunalreformens forringelser har fundet sted på hendes egen og den tidligere regerings vagt mellem 2011 og 2015.Alene på skole-området mistede Danmark knap 150 folkeskoler fra 2012 - det første år, hvor SRSF-regeringen sad ved magten ved indgangen til et nyt skoleår - og frem til 2015.Det viser fagbladet Folkeskolens årlige optællinger af skolenedlæggelser.I udregningen er kun medtaget de skoler, der er blevet nedlagt fysisk - ikke tilfælde, hvor skoleledelser er lagt sammen, mens undervisningen er fortsat i de samme bygninger.Ifølge Undervisningsministeriet har skolelukningerne siden 2011 været fordelt bredt i landet på 47 ud af 98 kommuner.Timingen på Mette Frederiksens angreb på Løkkes strukturreform undrede en række af de socialdemokrater, som Ekstra Bladet i går talte med i kongressalen.Særligt, fordi Mette Frederiksens egen regering igangsatte en evaluering af strukturreformen.Den konkluderede i 2013, at reformen i det store hele var vellykket, men at kommunerne og regionerne da godt kunne arbejde bedre sammen.Efter at de borgerlige partier har overtaget regeringsmagten, er skolelukningerne fortsat. Siden 2016 og frem til i dag er der ifølge Folkeskolen indtil videre lukket eller planlagt lukket 11 skoler..Mette F.: Det er ikke for sentMette Frederiksen afviser, at hun er kommet for sent i gang med at se kommunalreformen efter i sømmene.Sådan lød det, da Ekstra Bladet på Socialdemokratiets kongres i går spurgte, hvorfor opgøret først kommer nu.- Man kan jo altid ønske sig, at de gode ideer, jeg får, kommer på et tidligere tidspunkt.- Jeg kan jo bare mærke, at der rundt om i Danmark er rigtig store udfordringer med centralisering. Og det er derfor, jeg råber vagt i gevær.Et rigtig godt eksempel på det er uddannelsesområdet, siger Mette Frederiksen.- Men I sad jo selv i regering i fire år og kunne gøre noget ved det. I fik endda evalueret reformen på det tidspunkt. Hvorfor gjorde I ikke noget dengang? - Man når ikke alt på fire år. Derfor er det jo godt, at vi forhåbentlig får muligheden for at fortsætte.kristoffer@eb.dk Har vi fået stærkere lokalsamfund? Er forskellen mellem land og by blevet mindre? Lars Løkke sagde, at reformen ville give borgerne ' den bedste løsning - til den billigste pris'.Fakta: NEDLAGTE FOLKESKOLER I DANMARK2012: 48 2013: 17 2014: 13 2015: 68 Kilde: Fagbladet Folkeskolen.Sammenlagte skoler og rent administrative skolenedlæggelser er ikke talt med.Borgmester: Et sent opgørPå Lolland har borgmester Holger Schou Rasmussen (S) de seneste år været nødsaget til at dreje nøglen om på flere folkeskoler i den hårdt pressede kommune.Han mener, at Socialdemokratiet gjorde for lidt, da Helle Thorning-Schmidt var ved roret og den nuværende formand, Mette Frederiksen, selv sad i regering.- Det kommer meget sent.Jeg pressede selv på for, at der skulle gøres meget mere, siger Holger Schou Rasmussen. - Vi er mange kommuner, der er blevet efterladt på perronen. Og hvis vi ikke får gjort op med det, får vi skabt et svagere Danmark.Vi kan jo ikke allesammen bo inde på Trianglen eller Østerbro, siger han.- Men jeg er da glad for, at det serviceeftersyn endelig kommer, og at det er lykkedes mig at få det langt op på dagsordenen hos partiets ledelse. Men det her er et hjul, der har kørt i 20-30 år, og det kommer måske også til at tage 20 år mere at ændre det, konstaterer han.
SKOLELUKNINGER: Mette Frederiksen varsler et eftersyn af kommunalreformen og begræder skolelukninger. Men hundredvis af skoler lukkede, da hun selv sad i regering.
Hvor bor du? »Jeg er jo faktisk flyttet ud af byen til 2900. Men ikke helt ud af byen, jeg bor lige ved Lyngbyvej. Jeg prøver at holde fast i, at jeg bor i København, og jeg kan stadig cykle til København. Herfra tager det 19 minutter ind til Torvehallerne«. Hvad kan du lide ved at bo i Hellerup? »At have en have. Jeg havde ellers svoret, at jeg aldrig skulle flytte ud af København.Men tilværelsen har ændret sig, og nu synes jeg, det er fedt at have en have.Og så må jeg også indrømme, at det er fedt at tisse i sin egen have. Det har højere værdi for mig, end jeg lige troede«.Hvad kan du ikke lide ved Hellerup? »Der er noget forbandet over postnummeret 2900, når jeg troede, der skulle stå 2200 på mit sygesikringskort resten af mit liv. Men så render jeg rundt i min Metallica-T-shirt for at give det hele lidt modspil«. Hvad savner du i dit kvarter? »Jeg savner en kiosk. Jeg savner at gå ned og lige købe noget et sted om aftenen.Altså Netto lukker jo først klokken 22, men det er bare ikke det samme. En tur i kiosken er en større kulturel oplevelse«. Hvor tager du hen for at høre musik? »Det kan lyde meget gammelt, men hvis det ikke er festivaler, kan jeg godt lide at høre jazz på Montmartre eller Jazzhouse.Og så er der ret mange sjove rock-og metalkoncerter i Pumpehuset«. Går du selv ud og ser comedyshows? »Nej, det gør jeg sgu ikke. Jeg har set flere comedyshows i udlandet end herhjemme.Det er ikke for at være snobbet, men jeg synes bare, det er sjovere. Der er nok bare flere talenter i udlandet«. Hvor går du i byen henne? »Meget på værtshuse. Jeg følger også meget efter Casper Christensen. Chateau Motel eller At Dolores, som nok er de steder, jeg har gået mest i byen de sidste par år. Jeg har gjort, hvad Casper Christensen gjorde«. Har du et stamsted? »Jeg har et fast sted, hvor jeg spiser med mine venner. Ved Røde Claus på Restaurant Gammel Mønt, hvor der er få retter, men store portioner«. Hvis du fik en stor pose penge, hvad ville du så forandre i byen? »Jeg ville plante nogle flere træer, nogle store træer. Både fordi jeg er lidt klimabevidst, men også fordi det bare kunne se fedt ud. Ligesom i Buenos Aires, hvor de har kæmpestore træer. Det ser så fedt ud. Vi kunne lave en hel thuja-allé ned gennem Gothersgade. Og gerne et stedsegrønt træ, så det er grønt hele året rundt«. Hvis du havde en bulldozer, hvad ville du så fjerne? »Jeg er ikke så glad for nybyggeri i det hele taget. Hvis jeg havde en bulldozer, kunne man starte med Ørestaden, men det ville fandeme tage lang tid. Det er ikke sådan, at jeg hader Ørestaden, men det ser så bankagtigt ud det hele. Jeg kan ikke forstå, at man ikke bygger som i gamle dage, men det er nok for dyrt«. Hvornår kan du blive allermest irriteret på København? »Myldretid. Hvis jeg er i bil. Jeg har på et tidspunkt brugt 40 minutter på at komme over Langebro. Det er for længe, synes jeg. Det værste er myldretid, når man skal hjem. Fuck at komme for sent på arbejde, men det er da virkelig nedtur at komme for sent hjem og bare være sig selv. At ens liv bare går med at sidde«. Hvad har København for meget af? »Metrobyggeri. Jeg kan ikke huske, hvordan Kgs. Nytorv ser ud. Måske viser det sig, at Kgs. Nytorv er pissegrimt, når det kommer frem igen. Man var jo et helt andet menneske, da metrobyggeriet startede«. Hvor i byen lugter der værst? »Jeg boede i en kort periode på Østerbro, og når der var fodboldkamp, var stykket fra Østerport til Parken bare et stort pissoir.Sådan noget druktis lugter jo hæsligt.Lige pludselig var urin et problem.Altså fremmed urin. Når det er i min egen have, kan jeg jo sagtens stå og strinte«. Hvor i byen dufter der bedst? »Nørrebrogade. Jeg kan virkelig godt lide lugten af shawarma«. Hvad kunne København lære af udlandet? »Det kunne være fedt, hvis butikkerne havde længere åbent. Det der med at rende rundt en søndag kl. 20.30 og shoppe.Det gad jeg virkelig godt. Jeg kan lide den der storby-metropol-stemning. Jeg kan godt lide, at det summer. Og det gør det bare mere, når man render rundt om aftenen. Det er bare fedt, når byer ikke rigtig går i seng«.tine.kirkensgaard@pol.dk .
Komiker Magnus Millang er lørdag vært for prisfesten Guldtuben, der hylder videoer på sociale medier. Og så er han ikke glad for lugten af druktis.
" HEJ MEHMET. Kunne du ikke tænke dig at flytte fra Østerbro ind i Mjølnerparken sammen med hele din familie, så betaler vi 75 procent af din husleje." Forestil jer, at landets kommuner ringede rundt med et sådan " tilbud" til alle landets indvandrere, om at de fik dækket det meste af deres husleje, hvis de flyttede væk fra områder med mange danskere og i stedet bosatte sig i områder, hvor der næsten kun bor folk med udenlandsk baggrund.Lyder det vanvittigt? Ja, det gør det.Lyder det som noget, der er dybt skadeligt for integrationen? Ja det gør det også.Alligevel forekommer noget, der er ligeså skørt og vanvittigt.Forældre med mellemøstlig baggrund, der vælger at sætte deres børn i de såkaldte muslimske " fri"-skoler, hvor der udelukkende går andre muslimer, får betalt 75 procent af alle udgifter af skatteyderne.Jeg er selv vokset op på Nørrebro med en muslimsk far fra Tyrkiet og en dansk mor. Der, hvor jeg boede, havde hovedparten anden etnisk baggrund end dansk, primært fra Mellemøsten.Heldigvis kom jeg ikke til også at gå i en muslimsk " friskole", hvor jeg så udelukkende ville møde andre muslimer og ikke en eneste dansker for derefter at tage hjem til mit boligområde, hvor mange havde samme baggrund.Det har været helt afgørende for mig og andres evne til at klare sig i samfundet, at vi har mødt folk med forskellige baggrunde. Her taler jeg ikke kun om det faglige niveau, men det faktum, at man opnår en bredere forståelse og respekt for det danske samfund, hvis man rent faktisk møder etnisk danske børn i sin hverdag, hvilket ikke er tilfældet på muslimske friskoler.Et er, at der er adskillige sager med muslimske friskoler, hvor piger og drenge ikke behandles ens, hvor der undervises i jihad, og hvor skolepsykologer rådgiver efter religiøse forskrifter. De sager er naturligvis katastrofale nok i sig selv, og skal øjeblikkeligt stoppes.Noget andet og langt vigtigere er, om vi skal blive ved med at give statsstøtte til parallelsamfund, for det er jo det, der er tale om, uanset hvilken glorværdig indpakning man prøver at give de her skoler.NÅR VI I TREDJE GENERATION af indvandrere fra Mellemøsten stadig ser, at mange forældre mener, at deres børn kun kan tåle at gå i skole med børn, der har samme religion som dem selv, er det selvsagt et problem for integrationen og sammenhængskraften i vores samfund og vel ikke noget, vi ligefrem skal betale millioner af skattekroner til år efter år? Hvis integrationen af folk med rødder i Mellemøsten kørte på skinner, burde man måske se mere afslappet på det stigende antal af folk, som tilvælger muslimske " fri"-skoler. Men man kan vel næppe se på tallene omkring integration og sige, at tingene kører i olie.Derfor er vi som samfund nødt til at tage et opgør med parallelsamfund og insistere på, at vi skal gøre alt, hvad vi kan for at mødes på tværs af religion, etnicitet og kulturelle skel.Derfor går det ikke, at vi med den ene hånd bekæmper ghettoer i boligområder og samtidig med den anden hånd forgylder muslimske " friskoler", hvor der overhovedet ingen danske børn er.Det er netop her den forfladigede sammenligning med andre friskoler skal stoppe. For på danske friskoler går der jo netop børn med forskellige baggrunde, for eksempel er der både kristne privatskoler og et katolsk gymnasium i København, hvor en stor del af eleverne har muslimsk baggrund.Heldigvis går langt de fleste børn med muslimsk baggrund da også i folkeskolen eller i danske fri-og privatskoler.Men de forældre, der mener, at deres børn kun kan gå i skole med andre muslimske børn, må så absolut selv betale for det. J Lars Aslan Rasmussen er medlem af Folketinget for Socialdemokratiet.De forældre, der mener, at deres børn kun kan gå i skole med andre muslimske børn, må så absolut selv betale for det.
temadebat Muslimske friskoler.
Vold, anholdelser og masser af kampklædt politi. En regulær skandale! Gårsdagens kamp mellem Brøndby og FC København blev desværre skæmmet af optøjer i FCK-tilhængernes afsnit, da en række hætteklædte hooligans slog fra sig efter Simon Tibblings afgørende scoring kort før slutfløjtet.Det gik blandt andet ud over en kontrollør, som blev slået ned, og kampen var afbrudt i omkring 20 minutter. FC Københavns direktør, Anders Hørsholt, var nådesløs i sine udtalelser efter kampen.»Det var skandaløst, idioti, uacceptabelt.Jeg troede, at vi var vokset fra det her for flere år siden, men det er vi åbenbart ikke. Nu må vi kigge indad og få løst det her,« sagde en tydeligt frustreret Anders Hørsholt.En række tilhængere, som bar blandt andet hvide hætter og skimasker, buldrede kort tid efter Simon Tibblings scoring ned mod banen, så kontrollørerne ikke havde en chance for at stille noget op. Der blev kastet med genstande og slået med plasticstænger fra de oprørte tilskuere.Da var det, at kampklædte betjente i masseevis tonsede ud fra spillertunnellen og direkte ned i FCK-tilhængernes hjørne. Dommer Anders Poulsen var nødt til at sætte kampen på pause, mens politibetjentene - alle med visiret på hjelmen trukket ned og kniplen trukket - barrikaderede sig på en linje mellem mållinjen og tribuneafsnittet.Vi vil finde demAnders Hørsholt så ikke episoden selv, fordi han var på vej ned ad trappen og væk fra tribunen, da tingene eskalerede, men han hørte om det efterfølgende. Han lovede i går, at FC København vil gøre sit til, at det får konsekvenser.»Vi vil finde dem, der har ansvaret, og vi håber også på, at fangrupperingen internt er i stand til at finde selvjustitsen frem. Det her kan vi ikke leve med,« sagde Hørsholt.FCK har et såkaldt ' away-kort' til udebanekampe for på den måde bedre at kunne føre kontrol med, hvilke fans der rejser med, når der skal spilles uden for Parken på Østerbro. Hvis det lykkes at finde frem til ballademagerne, er Hørsholt klar til at lade hammeren falde.Hårdt.»Så må vi jo lukke dem ude. Sådan er det. Vi må have fat i tv-billederne og se dem igennem. Det vil vi gøre.« Diskussionen er ikke ny, for det er langt fra første gang, at der opstår ballade i forbindelse med københavnerkampen, som uden sammenligning er den største i den danske Superliga.Man har tidligere lavet en række tiltag i Divisionsforeningen og ikke mindst i FC København og Brøndby for at dæmme op for, at sådan noget her kan ske.»Nu var det os, der havde problemet i dag (i går, red.), og for et halvt år siden var det på Vestegnen. Det går lidt på skift. Måske har vi været lidt forskånet for det, fordi vi har vundet så meget. Det er jo altid især, når følelserne kommer i kog, og man kommer bagud, at man reagerer sådan her,« sagde Anders Hørsholt og fortsatte: »Vi kæmper kampen nu, og jeg tror, at Superligaen står sammen for at få løst det her problem.« Både Anders Hørsholt og sportschef i Brøndby, Troels Bech, var kede af, at et fåtal af tilskuere ødelagde dét, som ellers var en fantastisk kulisse i størstedelen af kampen skabt af de mange mennesker.niel@sporten.dk 
OPTØJER Derbyet i går i Brøndby var længe afbrudt, fordi FCK-tilhængere gik amok kort før slutfløjt.
Det er ikke mange år siden, at Kristian Them Hansen brugte sine aftener på at stå bøjet ind over komfuret i sin lejlighed på Østerbro blandt sække med mel og sukker i forsøget på at lave den fuldendte vingummi. 
Iværksætteren Kristian Them Hansen har igennem sin virksomhed Wally and Whiz formået at sælge sine luksuriøse vingummier til 17 lande på lidt over et år. 
Den 15. juli 2016. Det er næsten et år siden. Militære fly var i luften over Ankara, og de store broer over Bosporus i Istanbul blev spærret af soldater og kampvogne. Et militærkup var i gang i Tyrkiet, og rygtet gik på, at præsident Reyip Erdogan var flygtet. Det blev dog en kort fornøjelse for dem, der håbede, at Erdogan var fortid.Midt om natten landede præsidenten i Istanbul og lovede hævn over de kupmagere, han mente var styret af hans ærkerival, Fethullah Gülen. Et andet rygte gik på, at Erdogan selv stod bag kuppet for at få en undskyldning for at slå ned på sine modstandere. Ét er ihvertfald sikkert: Erdogan udnyttede situationen og gik på hævntogt blandt de soldater, generaler, akademikere, embedsmænd og lærere, som ikke støttede ham.Over 250 mennesker blev dræbt, og i dagene og ugerne efter kuppet begyndte de tyrkiske myndigheder at anholde anderledes tænkende i tusindtal. Argumentet var, at de støttede kuppet. At de var terrorister, at de var mod Erdogan og dermed fjender af det tyrkiske folk.Det var forklaringen, da Erdogans patruljer efterfølgende rullede ud i landet.Over 100.000 offentligt ansatte er blevet fyret i løbet af det seneste år, og mange blev interneret og sidder nu i fangenskab. To af dem sultestrejker i et fængsel i Ankara og er ifølge menneskeretsforkæmpere og Europarådets generalsekretær, Thorbjørn Jagland, så afkræftede, at de risikerer snart at dø.Professor Nuriye Gülmen og lærer Semih Özakca har sultestrejket siden marts i år, da de blev arresteret efter en demonstration mod Erdogans udrensning. Deres tilstand er kritisk.Den ulykkelige sultestrejke er blot et enkelt tragisk resultatet af Erdogans hårdhændede politik. Tidligere i år fik han et spinkelt flertal af de tyrkiske vælgere overbevist om, at forfatningen skulle ændres, så han kunne blive siddende længere tid som præsident. Det skete efter en valgkamp, hvor han lukkede kritiske aviser og satte sig på store dele af medierne.Erdogan fik sin sejr, men her stopper hans magtarrogance ikke.Den ekstreme opførsel foregår også i udlandet. Mange husker, hvordan Erdogans folk gik hårdt og voldeligt til demonstranter i den amerikanske hovedstad Washington D. C. Det skete, da han for nylig var på officielt besøg hos Donald Trump.Også tyrkere i Danmark oplever de nye og hårdere tider. Forleden indrømmede en diplomat ved Tyrkiets ambassade i København, at landet overvåger personer i Danmark, der mistænkes for være i opposition til Erdogan. Adnan Bülent Baloglu, religiøs vejleder ved ambassaden, siger til Kristeligt Dagblad, at »indsamling af information er en stats refleks på et forfærdeligt kupforsøg, hvor folk er blevet brutalt dræbt. Hvis de mennesker render rundt blandt os, må vi vide det«. Overvågningen og chikanen er også gået ud over tyrkiske friskoler i Danmark. Erdogan-tilhængere har haft fangarmene ude efter skoler, som, de mener støtter Gülen, Erdogans ærkefjende. 14 tyrkiske friskoler er blevet udsat for chikane, og det har fået usikre forældre til at trække deres børn ud.Fire skoler er nu lukket, senest en privatskole på Østerbro i København.Det er oprørende, at Erdogan får lov til at trække Tyrkiet i diktatorisk retning, men alene kan vi ikke forhindre det. Til gengæld savner man, at den danske regering i skikkelse af statsminister Lars Løkke Rasmussen, udenrigsminister Anders Samuelsen og undervisningsminister Merete Riisager markerer en langt klarere holdning mod Erdogans magtspil.Selv om Tyrkiet er vores alliancepartner i Nato.Lad os få en markant støtte til de sultestrejkende lærere, en tydelig fordømmelse af Tyrkiets overvågning af borgere i Danmark og en støtte til de friskoler, der er udsat for chikane. Lad os slå et slag for, at de grundlæggende demokratiske frihedsrettigheder også gælder for tyrkere.Overvågningen og chikanen er også gået ud over tyrkiske friskoler i Danmark.
Det er oprørende, at Erdogan får lov til at trække Tyrkiet i diktatorisk retning, men alene kan vi ikke forhindre det.
Tirsdag aften var den gal igen.Lyden i Danmarks nationalarena Parken fik ødelagt en rockkoncert, som druknede i rumklang og dårlig akustik. Det viser sig imidlertid at den kritik ikke er helt fair. Det kan nemlig sagtens lade sig gøre, at levere god lyd i den ellers så kritiserede betonklods på Park Allé.Det fortæller Niels Werner Larsen, som er ekspert i akustik og har specialiseret sig i den gode rockkoncertlyd.»Man kan ikke gå i Parken og forvente at få superfed rocklyd. Det er simpelthen for stor en skala til at levere supergod lyd, men nogle band kommer meget tæt på ved at have nogle folk i deres bagland, som er skidegode til at få det til at hænge sammen, og derfor er det ikke helt fair at skælde ud på Parken,« siger Niels Werner Larsen.Live Nation, som arrangerede tirsdagens koncert med Guns N' Roses, medgiver, at det er artistens ansvar at vælge det korrekte lydsetup.Koncertarrangøren gør dog, hvad man kan, for at rådgive kunstnerne på spillestedet, »Vi fremsender målinger og går i dialog med artisten om det lydmæssige, men i sidste ende er det artisten og artistens folk, som står for den lydmæssige afvikling. Til Guns N' Roses var der -som i mange andre tilfælde -lejet ekstra delay-højttalere for at ramme de øvre og bagerste siddepladser i Parken,« siger Live Nation Danmarks-direktør Jesper Christensen.Højtalerne var ikke nokDe ekstra højttalere var dog ikke nok til at redde lyden i Parken tirsdag aften.Ifølge BTs anmelder Jan Eriksen blev lyden til tirsdagens koncert med Guns N' Roses kun reddet ved, at der ' blev skruet op til et kakofonisk niveau, hvor man kunne frygte at bandet vækkede de gespenster, der stadig måtte ligge i dvale i blegedammene under Riget.' Flere andre koncerter i Parken det seneste par år har godt kunnet levere god lyd i den akustisk udfordrende nationalarena: Depeche Mode, som spillede i Parken i slutningen af maj, fik ros for lydkulissen, og det samme har gjort sig gældende med Roger Waters og Coldplays koncerter i nationalarenaen på Østerbro i de seneste år. Fælles for dem har været, at der er blevet brugt ressourcer på at finde frem til det rigtige udstyr og de rigtige folk.Problemet er dog, at det koster penge -mange penge. Og selvom lyden burde være i højsædet til en koncert, så er det åbenbart ikke her, det primære fokus ligger.Ikke overraskende er man i Parken enig med Niels Werner Larsen.»Han (Niels Werner Larsen, red.) har ret. Det handler om det lydsetup, kunstneren vælger. Ellers ville det være et problem til alle koncerter, og det er langtfra tilfældet,« siger Jes Mortensen, der er pressechef i Parken Sport og Entertainment.Selvom det ikke er så skidt, som det sommetider kan fremstå af kritikken af Parkens lyd, er det dog ikke sådan, at Parken skal have ry for at have god akustik. Niels Werner Larsen understreger dog, at der er mange stadioner med langt ringere akustik.»Der findes langt værre stadioner, som har dobbelt så lang efterklangslyd, hvilket er fuldstændig vanvittigt, når man tænker på, hvor lang den er i Parken. Man er faktisk okay kørende i Parken,« siger Niels Werner Larsen.msva@bt.dk '' Man kan ikke gå i Parken og forvente at få superfed rocklyd. Det er simpelthen for stor en skala til at levere supergod lyd Niels Werner Larsen, ekspert i akustik.

No. 2 er nummer ét på klassisk vin og høj kvalitet 
I den danske sommer kan carpe diem passende omskrives til carpe sol, for det gælder virkelig om at gribe de sparsomme solstråler. 
Hvad skal der stå på din gravsten? Det spørgsmål har Ingolf Gabold allerede forholdt sig til. I dag fylder komponist og tidligere dramachef i DR Ingolf Gabold 75 år, men inden vi taler mere om hans død, skal vi kaste et blik på hans liv.Gabold blev født i 1942 i den tyske by Heidelberg. Efter krigen blev han og hans danske mor sendt tilbage til Danmark, hvilket var en mærkværdig oplevelse for den godt femårige dreng, som kun havde tyske erindringer og kun kendte det tyske sprog.Moderen holdt ham i hjemmet, indtil han kunne dansk, og i skolen løj han og sagde, at faderen boede i Tyskland, men egentlig var amerikansk pilot. Selv mener Ingolf Gabold, at han er formet af først at være udvist fra Tyskland til Danmark for derefter at blive stemplet som tysker i Danmark. At nationalismen allerede dengang kostede ham et fædreland og en far, som han langsomt mistede kontakten til.Redningen kom imidlertid, da han i tredje klasse begyndte på sangskolen på Sankt Annæ Gymnasium. Her mødte han et mangfoldigt og multietnisk miljø, og pludselig var han ikke den eneste med udenlandske rødder.Den obligatoriske opremsning af bedrifter vil om Ingolf Gabold indeholde, at han i 1967 fik sin diplomeksamen fra Det Jyske Musikkonservatorium. Han har undervist ved Statens Teaterskole og fungeret som lektor i medievidenskab ved Aarhus Universitet, ligesom han har forfattet bøger og komponeret flere musikstykker. Mest kendt er han dog nok for at have været ansat i DR ad flere omgange, senest som dramachef fra 1999 til 2012, hvor han var ophavsmand til prisvindende serier som " Rejseholdet", " Krøniken", " Borgen", " Forbrydelsen" og " 1864". Netop omkring disse serier skabte Gabold sidste år en del debat, da han udtalte, at de for ham havde været politiske projekter, protester over den nationalisme, han ser afspejlet i Dansk Folkeparti i Danmark.Gabold blev " tvangspensioneret" fra DR, da han rundede de 70, og de seneste fem år har han udviklet tv-serier i samarbejde med blandt andet Eyeworks og TrustNordisk.Han tør faktisk ikke tage den med ro, for han er bange for, at det skal tage livet af ham, som han siger. Med det ledes vi tilbage til Ingolf Gabolds død. Som han selv formulerer det, så håber han, at han en dag bare " styrter direkte forover".I hans hjem, hvor konen Kikke Hagen er læge, er døden et ganske usentimentalt emne.Derfor har ægteparret allerede købt et gravsted på Holmens Kirkegård i København.Stenen står også klar med inskriptionen " Memoria - Attentio - Expectatio". Med henvisning til den senantikke kirkefader Augustinus er det en påmindelse om, at tid er et mentalt anliggende. Det er et familiegravsted, for Gabold og hans hustru var enige om, at de ikke ville efterlade hinanden med den slags store beslutninger, når den ene en dag er borte. Derfor har de valgt stedet og stenen sammen. Børnene ved, at gravstedet er der, men de har ikke været der.Gabold har vist dem billeder fra sin telefon, men de synes, at det er lige morbidt nok.Selv synes han, at det er nødvendigt at gøre op med det tabu, der er omkring døden i Vesten.Ingolf Gabold bor på Østerbro i København med hustruen Kikke Hagen. Han har tre børn og et barnebarn. J.arnsberg@k.dk 
portræt Han står bag tv-serier som " Krøniken" og " Borgen" og har med dem skabt debat om nationalisme. I dag fylder Ingolf Gabold 75 år, og han har allerede købt sit gravsted.
Nu har vi Katten er ude af sækken, og nu vil den ikke gå væk. Aktieprogrammer og bonusordninger til topchefer er blevet en halvvarm sag, efter at pensionsselskabet ATP markerede, at lønpakker også kan blive for store.Derfor er det nok ikke den rene fest at være Bo Nilsson i disse uger. Den adm. direktør for betalingstjenesten Nets blev Mr. Bonus, efter at det kom frem, at han via et aktieprogram - på to år - har kunnet lægge flere end 500 mio. kr. oven i sin løn.Proportioner er sjældent journalisters stærkeste side, så kunne al hurlumhejet skyldes, at simple fakta er blevet blæst op til ukendelighed? Lad os faktatjekke den side af sagen. F. eks.om Bo Nilsson er den eneste topchef, der har kunnet lægge en halv milliard oven i sin løn som topchef for en dansk virksomhed.Nej. Det er han ikke.For nylig kom det frem, at direktøren for biotekvirksomheden Genmab, Jan van de Winkel, har gjort ham kunsten efter. I hans tilfælde løber værdien af hans aktier og såkaldte warrants op i mere end 1 mia. kr.Det er ud over Genmab-chefens årsløn på 23,5 mio. kr. sidste år.En stribe andre direktører har bonus-og aktieprogrammer, der forøger deres indtjening med tocifrede millionbeløb.Proportionerne kunne også være skæve, fordi 0,5 mia. kr. på toppen af den faste gage faktisk ikke er så meget, som det kan lyde til. Den side af sagen ser vi nu på ved at gå i byen og købe ind.En strandvejsvilla i første række til Øresund er det første, vi putter i kurven til direktøren, der har tjent 500 mio. kr. på et aktieprogram. Ejendomsmægler Helle Skovby har i øjeblikket som den dyreste på sine hylder en nyistandsat villa med grund direkte til Øresund og 180 graders panoramaudsigt mod svenskekysten.Pris: 24 mio. kr. Vi beder om en kuglepen og en slutseddel.Nu har vi 476 mio. kr. tilbage. Af dem bruger vi 2,9 mio. kr. på en brugt sejlbåd. Brugt, fordi firmaet Yachtbroker lige nu har en Malö 46 Classic til salg, der virker som et godt køb. 46 fod liebhaveri og eksklusivt håndværk. For nemheds skyld bruger vi 0,1 mio. kr.på ny aptering og skynder os videre til bilforhandleren med 473 millioner kroner på lommen.Her tager vi tre vogne. Den sjove er en Lamborghini Aventador Roadster. Kun én anden ejer har denne sportsvogn på danske plader. Pris: 8,5 mio. kr.Den praktiske er en Land Rover til en rund million, og den fikse er en Mercedes 300 SLC, der med lidt ekstraudstyr løber op i samme pris. En halv million går til at udvide garagen i strandvejsvillaen, så den kan rumme tre vogne, og så har bilfesten i alt kostet 11 mio. kr.Med 462 mio. kr. på lommen går turen vestpå for at købe en mindre jagtejendom. Her falder valget på Ahler Plantage, der er sat til salg via Landbrugsmæglerne. 80 hektar god kronvildtjagt nær vestjyske Skjern til 8,9 mio. kr. Vi bruger 1,1 mio. kr. på at renovere jagthytten og køber tilliggende frijord for yderligere en million, så jagtmulighederne udvides. 11 mio. kr. blev regningen.Sydfranske Nice er et dejligt sted. Her får mæglerfirmaet HMJ Group gjort os interesseret i en villa med havudsigt til lige knap 2 mio. euro. Kontoen viste en saldo på 451 mio. kr., da vi kørte fra Skjern, og med det løse koster huset i Frankrig 15 mio. kr., så nu er der 436 mio. kr. tilbage.I omtrent samme prisklasse finder vi fritidshuset til afslapning i weekender. Fra Hyrdebakken 5 i Tisvildeleje er der den mest fantastiske udsigt over Kattegat, og så gør det ikke så meget, at man for de 12 mio. kr.kun får 103 kvadratmeter hus og 70 kvadratmeter kælder. Saldo: 424 mio. kr.Både sønnen og datteren i familien er lige begyndt at studere. De får lidt starthjælp i form af hver deres forældrekøbslejlighed på Østerbro. Pris pr. stk.: 5 mio. kr.Nu viser et kontokig et indestående på 414 mio. kr.Kan vores direktør finde på mere? Ja, givetvis.Men måske begynder han at se sin ønskeliste krydset af. Og læg så mærke til pointen: Han er godt ekviperet med ejendomme og biler og har endnu ikke brugt 100 mio. kr. af sin 500 mio. kr. store bonus.Ingen kan bestemme over markedet for topledere. Men landets pensionskasser kan godt bestemme, hvad de vil stå på mål for, når de går ind i en virksomhed som investorer og er med til at fastsætte en lønpakke til en ledelse. Særligt hvis bonussen i sidste ende betales af almindelige mennesker, der sparer op til pension.finans@finans.dk ... landets pensionskasser kan godt bestemme, hvad de vil stå på mål for, når de går ind i en virksomhed som investorer og er med til at fastsætte en lønpakke til en ledelse.
AFLØNNING: En toplederbonus kan række meget længere end en Lamborghini i garagen og tre gange havudsigt.
Danske kvinder har meget at takke Suzanne Bjerrehuus for.Hun har vist, at man sagtens kan være feminist og samtidig være glad for mænd, at borgerlig ikke er lig småborgerlig, og at man kan opstille for De Konservative, selv om man har medvirket i en stjernetegnsfilm.Men væsentligst af alt har hun gennem sit virke som blandt andet jurist, studievært, bingovært, sexbrevkassebestyrer, paneldeltager i Mads og Monopolet, chef for Det Konservative Folkepartis politisk-økonomiske afdeling, fotomodel, forfatter, meningsdanner og meget mere vist, at et åbent sind er nøglen til et vellykket liv. Og at Den Store Kærlighed findes. Privat er hun giftmed erhvervsmanden Asger Aamund og mor til modellen Oliver Bjerrehuus.Hun fylder nu 70 år, men meddelte allerede i januar på et Facebookopslag, at hun ikke kommer til at stille op til interviews i den anledning.»Som så mange andre tidligere cancerpatienter har også jeg døjet med nogle sen-skader af den strålebehandling, jeg fik for mere end 20 år siden,« skrev hun og understregede, at hun var blevet helbredt for kræft, men gennem det seneste års tid havde mærket en forsnævring af luftvejene.Kræfti mandlerneDet var tilbage i 1995, at Suzanne Bjerrehuus fik konstateret kræfti mandlerne. Med opbakning fra sin familie gik hun til angreb på sygdommen, udkæmpede en overlevelseskamp og da hun var blevet helbredt, skrev hun ' Er vinter nær' om sit sygdomsforløb.Bogen strøg direkte ind som nr. ét på bestsellerlisten. Forløbet mundede også ud i DR2-programmet ' Sur-fing Suzy', hvor Bjerrehuus guidede til brug af internettet, der på det tidspunkt var relativt præmaturt.For hende som kræftpatient havde det ikke desto mindre været en kilde til underholdning.Suzanne Bjerrehuus har således altid haftblik for en ny tendens -og en god debat. Sammen med journalisten Karen Thisted var hun for nogle år siden indehaver af ' Mormors bordel' på TV2 og undersøgte her, om kærlighed kan købes for penge. I grænselandet mellem prostitution og ægte kærlighed blev der åbnet for en nødvendig debat om kvinders ret til egen krop kontra romantiske samfundsnormer.Kort forinden havde hun sammen med Mads Christensen, som også er med i Mads og Monopolet, udgivet bogen ' Blærerøv og Bjerrehuus', og her tog hun livtag med den forestilling, at kvinders seksualitet går i dvale, når de bliver bedstemødre: »Det er et hajfyldt farvand at navigere i, når man er oppe i halvtredserne.For på den ene side har du børnebørn og børn, der gerne vil have, at du skal passe dem. Og på den anden side er du en femme fatale, for kvinder på min alder kan jo sagtens være lækre og spændende,« sagde hun dengang til Nordjyske.De seneste år har Suzanne Bjerrehuus især udkæmpet sine ideologiske kampe på Facebook og fra sin blog på eb.dk. På Facebook demonstrerer hun dagligt, hvad ytringsfrihed går ud på, nemlig at tillade andre at fremkomme med holdninger, man ikke selv er enig i.Da hun selv bramfrit skrev, at svenskerne burde tage et opgør med deres politikere, medførte det udelukkelse fra Facebook. Overordnet har hun udtalt sig om alt fra svigermødre til sildekvoter, over skatteprocenter til swingerklubber.StaminaDet er således et stærkt meningsmenneske, der nu fylder 70 år, men det er også en kvinde, der for mange andre kvinder har været et lyspunkt og en inspiration.Måske var der mange, der grinede, da hun sagde: ' Sådan har jeg aldrig fået den før' i Super-Chancen og sikkert også, da hun medvirkede i ' Smør 40'-reklamen i 1989.Men det kræver mere end et kønt ansigt at forblive relevant i medie-Danmark i så mange årtier. Det kræver stamina og staying power. Sammen med ægtemanden Asger Aamund har hun desuden været med til at anvise et klart ideal for ægteskabet - det lykkeligste match er det med en ligeværdig partner.Når den fulde kvindehistorie skal skrives, fortjener Suzanne Bjerrehuus at få sit eget kapitel.asmh@berlingske.dk Fakta: BLÅ BOGFødt 22. februar i 1948 i København.Opvokset på Østerbro med sin mor, der var damefrisør.Uddannet cand. jur. i 1976.Har medvirket i ' I Tyrens tegn' i 1974 og i ' Tarzan Mamma Mia' fra 1989.I 1980erne var Suzanne Bjerrehuus først vært på DRs ' SuperChancen' og dernæst på ' Eleva2ren' på TV2.Senere gik turen til morgen-tv på TV3, ' Surfing Suzy' på DR2 og til ' Mormors Bordel' på TV2.Suzanne Bjerrehuus var først giftmed Ole Brøndum-Nielsen, som er far til Oliver Bjerrehuus. 22. januar 1988 blev hun giftmed Asger Aamund.

Der er mange af dem nede ved søerne i København. Måske egentlig flere andre steder, hvor distancen er lidt længere end de ca. otte kilometer, der er rundt om søerne fra Maratonsport på Østerbro helt ned til begyndelsen af Gammel Kongevej. Men de er der. En af dem passerede mig forleden, da jeg sad i bilkø på Nørresøgade.Gennem udstødningståger og frostvejr halsede han af sted. De løber. Som om fanden eller døden var i hælene på dem.Mænd omkring de 40 på tynde stikkelsbærben og med et temmelig insisterende blik i øjnene. Løbesko i en hurtig farve eller barfodssko, der stimulerer musklerne i fødderne. Måske en smart solbrille og et halvlangt skæg. Lidt længere end Vesterbrohipster-længden.Som regel kan man kende dem på skægget. Sådan henslængt lækkert - på den der måde, det har taget helt utrolig lang tid at sætte foran spejlet.DET ER SOM om, det er gået op for dem, at de ikke er udødelige.Og det er der så nogle, der tager både pænere og mere roligt end andre. For eksempel min mand. Han er 40. Eneste ændring er vist, at han er begyndt at spise skyr (og det er ikke min idé.) Mens andre hysterisk prøver at bekæmpe forfaldet med ironman, palæomad, ny garderobe og gamle netundertrøjer, så man kan se musklerne.For al angst bunder vel i dødsangst - også midtvejskriser.Af skræk for at gå glip af alt muligt standser midtvejskrisemanden op, ser sig selv i øjnene og spørger: Er det virkeligt, det her? Har jeg måske glemt mig selv (gud ved hvor)? Har jeg sat mig selv til side for familie, børn og andres behov? Mærker jeg mig selv? Og det finder han så ud af, at han ikke kan. Og han er i øvrigt altid blevet overset af sin kone, der ikke nødvendigvis er en særlig frygtelig kvinde, men egentlig meget sød.Men udover (måske) at finde en 15 år yngre model, der synes, han er frygtelig klog, spændende og reflekteret - finder han også en psykolog eller en terapeut, der, ligesom den unge kvinde, gerne vil redde resterne af ham.HER BLIVER HAN så kastreret med en sløv teske og lærer, at grøn te er fyldt med sunde antioxidanter.At han skal huske at mærke efter, sige fra, lytte til egne behov og finde sig selv. Det kan jo tage lang tid, hvis man skal ud at lede. Og så skal krisen årsagsbestemmes: Ægteskabet (et sikkert sted at finde fejl), er de vokset fra hinanden? Det er de sikkert, men så må de jo blive skilt. Arbejdet, har han arbejdet for meget, for kedeligt? Har han skiftet for mange bleer og kløvet for lidt brænde alene i en skov? For meget blød mand, for lidt macho. Og ikke helt realiseret sig selv? Hvor er det dog ømt.Men når krisemanden har pillet hul i navlen og fået seneskader af maratontræning, skulle han prøve at standse op. Prøve at se mere end sit eget spejlbillede, og se hele sit liv i øjnene. Menneskelivet, der ikke realiseres og udvikles i et individuelt heroisk projekt på vaklende knæ over målstregen ved Copenhagen Marathon eller i skrædderstilling hos terapeuten. Det er bare noget, moderne mennesker har fundet på og givet hinanden for at leve under et originalitetskrav, der kan lægge ethvert menneskeliv øde. For livet realiseres sammen med de mennesker, vi deler livet med.DET ER IKKE særlig originalt og slet ikke moderne, for det er de vilkår, alle mennesker har fået at leve under - helt fra menneskehedens begyndelse.Men det er enestående, bedårende og besværligt, det liv, hvor man er nød til at sætte sig selv til side, give afkald og være generøs, for at livet hænger bare nogenlunde sammen. Og det liv er altid under afvikling. Livet er i opbrud med sig selv. Vi kan ikke afdrage på døden ved at lægge livet om - men vi skal tage livet og døden, skrøbeligheden og sårbarheden på os. Det gælder også mænd på omkring de 40, der i virkeligheden bare skal tage sig sammen.'' Det liv er altid under afvikling.Livet er i opbrud med sig selv. Vi kan ikke afdrage på døden ved at lægge livet om - men vi skal tage livet og døden, skrøbeligheden og sårbarheden på os.
Mænd omkring de 40 på tynde stikkelsbærben og med et temmelig insisterende blik i øjnene og løbesko i en hurtig farve DAGENS KLUMME.
Digteren Michael Strunge, der tog sit eget liv ved at springe ud fra fjerde sal på Østerbro 9. marts 1986 og dermed stemplede direkte ind i Klub 27, er for længst blevet en litterær myte. Torben Skjødt Jensens aktuelle dokumentarfilm er et behjertet og vellykket forsøg på at give os et indblik i mennesket Michael Strunge - og samtidig tegne et portræt af den tid og de kulturelle strømninger, som Strunge både var rundet af og blev et symbol på.Noget af en mundfuld, skulle man ellers mene, men Jensen lykkes med det meste - på trods af at han tydeligvis ikke har været udstyret med et prangende budget. Men så må man jo gøre en dyd ud af nødvendigheden.Animerede sekvenser' Væbnet med ord og vinger' - titlen spiller på en af Strunges 11 digtsamlinger - er bygget op over flere elementer.Selvfølgelig flittig brug af det ret omfattende arkivmateriale, der foreligger med Strunge, tilsat interviews med venner og kollegaer som Søren Ulrik Thomsen, Pia Tafdrup, Bo Green Jensen, Asger Schnack og mange andre - der alle har noget relevant at sige.Filmen er også krydret med både animerede sekvenser og teatralske (i termens neutrale betydning) opførelser af citater fra værket.Uden at der gøres noget egentligt forsøg på at karakterisere eller analysere Strunges forfatterskab. Det er som sagt personen snarere end forfatteren Strunge, som er i centrum her, selv om en af filmens vigtige pointer er, at de to ting hænger uløseligt sammen.NærværendeDen unge mands optagethed - eller skal vi bare sige besættelse - af David Bowie fylder også en del. Ligesom hans (langtfra uproblematiske) tilhørsforhold til punken gør det. Alt andet ville også være mærkeligt.Filmens clou er dog de rørende, nærværende og afbalancerede interviews, vi får med barndomsvenner, skolekammerater og kærester, der givet et levende billede af opvæksten i et arbejderkvarter i Hvidovre, hvor drengen Michael hurtigt følte sig udenfor, samt et rystende indblik i, hvor syg Strunge egentlig var fra sine sene teenageår og frem til sin død.Han blev tidligt diagnosticeret som bipolar - eller maniodepressiv, som man kaldte det dengang - og var indlagt ad flere omgange. Og selv om kærligheden er tydelig hos alle de medvirkende, er der ingen, der giver indtryk af, at Strunge var nogen nem person at omgås. Endsige leve sammen med.Bevægende deja-vuDet hjalp ikke på sagerne, at han som regel droppede sin medicin, da den frarøvede ham evnen til at digte, samtidig med at han ikke var fremmed for de stoffer, der flød i så rigelige mængder i 80' er-miljøet.' Væbnet med ord og vinger' er både et bevægende deja-vu for os, der var der dengang, og samtidig en indsigtsfuld introduktion for nye generationer til den på mange måder kuldslåede tid. Men den er først og fremmest et nærgående (i den bedste betydning) forsøg på at skabe et helt billede af et på én gang storskrydende og skrøbeligt sind, der ikke syntes bygget til denne verden.Ligesom instruktøren hele tiden formår at balancere på den rigtige side af det personlige og det private. Alt i alt en ret imponerende bedrift.hq.hq@eb.dk Alt i alt en ret imponerende bedrift.
Rørende og indsigtsfuldt portræt af Michael Strunge, der begik selvmord i 1986.
I den første halvdel af 2017 syntes hierarkiet i Superligaen i årene fremover at handle om, hvem der skulle være næstbedst.FC København vandt Superligaen 2016/ 2017 med 22 point til nr. to. Selv om klubben måtte sande, at fire danske landsholdsspillere samt svenskeren Ludwig Augustinsson forlod holdet i løbet af et år, var jeg sikker på, at kulturen i FC København og det økonomiske forspring til resten af holdene ville sikre endnu et mesterskab til Østerbro i København.Derpå fulgte et af de mest interessante efterår i de seneste 10 år i Superligaen, hvor det eneste sikre syntes at være, at AGF sejler rundt i rum sø uden ror. Vel var Glen Riddersholm ingen entydig succes som træner i AGF. Udsvingene var meget store, og der var ikke meget, som tydede på, at han kunne føre AGF i top seks i denne sæson, men han havde faktisk præsteret et habilt pointsnit i sine sidste 15 kampe som træner for AGF.Alligevel blev han fyret, og jeg er ikke i tvivl om, at den beslutning lige så meget handlede om en magtkamp med direktør Jacob Nielsen, som den handlede om bestyrelsens utilfredshed med resultaterne.Også selv om AGF vil afvise dette indtil næste aarhusianske mesterskab.AGF var dette efterårs største skuffelse i Superligaen sammen med Randers og FC København. Sympatiske, hårdtarbejdende Ólafur Kristjánsson måtte give op, og i hans sted fik Randers Superligaens mest utilregnelige cheftræner i Ricardo Moniz. En særegen sammenkomst af Rambo, Johan Cruyff og en ung Viggo Jensen, hvilket man så i Discoverys mesterlige dokumentar om Randers FC, "Backstage". Moniz blander floskler fra amerikanske actionfilm med en dyb kærlighed til hollandsk totalfodbold, fra da far var ung, tilsat et iltert temperament.Resultatet er en træner, der er til at klø sig i nakken over.Så har Ståle Solbakken dog været mere kontrolleret i FC København, selv om man tydeligt har kunnet mærke hans frustration over eget holds elendige efterår i Superligaen.FCK's dårlige resultater blotlagde, at Solbakken som manager har fejlet i evnen til at langtidsplanlægge en trup. Som træner formåede han ikke at få sit hold til at håndtere skader og en dårlig sæsonstart. Jeg synes, at det blev afsløret, at FC Københavns spillestil var for stiv og manglede fleksibilitet. Da holdet ikke længere havde de markant bedste spillere, blev Ståle Solbakken taktisk udmanøvreret af især Jess Thorup og Kasper Hjulmand fra henholdsvis FC Midtjylland og FC Nordsjælland. Det burde ikke kunne ske.Netop FC Midtjylland, FC Nordsjælland og naturligvis Brøndby har været nogle af de positive overraskelser.Superligaen har brug for et hold, der år efter år kan udfordre FC København.Da er Brøndby på grund af sin store fanskare, stadion, historik og økonomiske potentiale det mest oplagte bud, og det er i den forstand glædeligt for Superligaen, at Alexander Zorniger har formået at flytte holdet yderligere i denne sæson. Brøndbys kampe er fortsat for urolige, og holdet mangler evnen til at kontrollere en modstander, som sidste efterårskamp vidnede om. Det er således svært at blive Danmarksmester, når man smider en 2-0-føring væk mod AGF på hjemmebane.Derfor er FC Midtjylland mit bud på at vinde Superligaen i år.troels.henriksen@jp.dk Jeg synes, at det blev afsløret, at FC Københavns spillestil var for stiv og manglede ? eksibilitet.Fakta: SYV KOMMENTARER PÅ SYV DAGEFra 26. dec. - 1. januar samler sportsredaktør Troels Henriksen op på sportsåret 2017. I syv kommentarer i det vanlige format "Set fra sidelinjen" vil han gennemgå og kommentere de største begivenheder og den vigtigste udvikling i dansk og international elitesport.
Set fra sidelinjen AGF sejler videre uden ror, og FC København var ikke usårlig.
Befinder man sig i Viborg, er det svært ikke at studse over de mange vejnavne, der har noget med Sankt i sig.Vi finder Sankt Jørgens Vej og Sankt Mogens Gade, Sankt Mathias Gade og Sankt Ibs Gade. I alt 12 gadenavne bærer Sankt i deres navn.Men selvom Viborg fremhæves, er byen langtfra et unikum, når det gælder navne med Sankt." Disse navne findes over hele landet," siger kirkehistoriker Carsten Bach-Nielsen fra Aarhus Universitet." På Bornholm har vi Sankt Ibs Kirke, på Ærø ligger Sankt Alberts Kirke og fæstning. Der er Sankt Knuds Skole i Aarhus, Sankt Birgitta Skole i Maribo. Og veje som Sankt Kjelds Gade på Østerbro i København, og listen fortsætter." Alle vejene er spor efter kristendommen og i særdeleshed danskernes katolske fortid, fortæller Carsten Bach-Nielsen." Når et navn har Sankt i sig, er det helgennavne, som man brugte under katolicismen. Oftest har disse navne været knyttet til enten en kirke, et kapel, et kloster eller lignende. Så man kan regne ud, at der nok har ligget kirker omkring veje og steder, der hedder noget med sankt," siger kirkehistorikeren, som pointerer, at man i højmiddelalderen opkaldte kirker efter helgener.At de mange Sankt-navne er et tegn på vores katolske fortid, hænger naturligt sammen med, at helgene hører katolicismen til. Ikke protestantismen, som blev indført i Danmark med Reformationen i 1536.Men også her er Viborg særlig.Viborgenserne påbegyndte nemlig Reformationen allerede i 1527 og gennemførte den syv år før resten af landet.Vandrer man omkring i Viborg, bemærker man byens placering på den jyske højderyg. En sand bjergby. Men de mange stendiger rundtom i byen sørger for at holde jorden på plads, og alle disse stendiger er bygget af katolsk genbrugsmateriale.Carsten Bach-Nielsen fortæller således, at viborgenserne i sand reformatorisk rus nedrev 12 sognekirker i forsommeren 1529, og såvel digerne som byens gamle borgerhuse blev bygget af og repareret med materiale fra de katolske sognekirker.Sådan lyder forklaringen på, at man i en baggård i Viborg kan finde et cykelskur med kirkekvadre som bagvæg, og i nabogården et hus med brudstykker fra et par kirkerelieffer, hvor en overlevet Kristus-hånd gør velsignelsestegnet." Nu er der torve, hvor kirkerne lå før, og det samme er tilfældet i mange af Danmarks provinsbyer, hvor katolske kirker også blev revet ned. Det er i høj grad et spor efter den katolske fortid, som Danmark har, og det er takket være katolicismen, at vi i det moderne Danmark stadig gør stor brug af navne med Sankt.Men hvis man virkelig vil have syn for sagn, bør man altså rejse til Viborg," siger Carsten Bach-Nielsen.kirke@k.dk Disse navne findes over hele landet.CARSTEN BACHNIELSEN, KIRKEHISTORIKER.Fakta: Canute - den helligeKnud den Hellige (cirka 1043 - 10. juli 1086) var konge af Danmark 1080- 1086. Knud var den anden af Svend Estridsens fem sønner, som blev konge af Danmark. Selv skrev han sig på latin som ego Cnuto quartus - " jeg Knud IV".Knud blev dræbt i Sankt Albani Kirke i Odense under et oprør den 10. juli 1086.Straks efter Knuds død gik blandt andre hans bror Erik Ejegod i gang med at få ham helgenkåret. I 1101 blev han som den hidtil første danske konge kanoniseret, og hans jordiske rester anbragtes i et gyldent helgenskrin på alteret i Sankt Knuds Kirke, der havde afløst den oprindelige Sankt Albani Kirke.Sankt Knuds dag er den 10.juli.Den nuværende Sankt Albani Kirke i Adelgade i Odense er en katolsk kirke, der blev indviet i 1908.Et kapel ved karmeliterkirken Santa Maria foran Peterskirken i Rom er viet til San Canute, som Knud den Hellige kaldes på italiensk.Over alteret hænger et maleri, der forestiller drabet på kongen i Odense.H. C. Andersen beskrev sit besøg i kapellet i " En Digters Bazar": " Alene stod jeg foran Helgenens Alter, min Barndoms Helgen! i hvis Kirke jeg havde grædt ved min Faders Kiste, i hvis Kirke jeg var blevet konfirmeret... selv i Pavens By har du kun to fattige Tællelys." I 1920 besøgte Christian den Tiende og dronning Alexandrine kapellet og skænkede kirken en skriftestol.KILDER: WIKEPEDIA, STORE DANSKE.
Overalt i Danmark findes veje, skoler, torve og kirker, som bærer Sankt i deres navn.
Vi fejrer som sædvanlig sommeren ved at bede kendte kulturfolk tage stilling til livets store og især små spørgsmål.I dag Jacob Morild, skuespiller, tekstforfatter og kunstnerisk leder af Cafe Liva i Nyhavn.Hvordan har du det med..... Tour de France?»Jeg er betaget af de to store P'er; Pingviner og Paradokser - og Tour de France repræsenterer for mig begge: Ud over at pingvinen er verdens sjoveste dyr, så ved jeg egentlig ikke, hvorfor jeg er så betaget af dem - og sådan har jeg det også med Tour de France. Lidt over hundrede mænd fiser i tre uger op og ned ad nogle bjerge i smukke franske landskaber  hvorfor? Aner det ikke, men jeg har det alligevel kørende og er fascineret.Paradokset ligger i min egen forargelse over, at rytterne en gang imellem bliver grebet i det heftige medicinbrug, de er nødt til at have, for at kunne overkomme det.«.... Kirsten Birgit?»Jeg har faktisk ikke hørt Den Korte Radioavis så meget, men de få gange, jeg har, har jeg grinet højt. Det virker som blændende satire med det fantastiske, men simple udgangspunkt, at det skal være sjovt. Paradokset hos Kirsten Birgit ligger i, at det er meningsfuld satire som rykker - på en radiokanal styret af Brügger og Bertelsen, der ellers i 20 år har excelleret i ikke at ville noget som helst med det, de laver.«.... jordbær med mælk?»Jeg kan ikke lide jordbær. Og her røg nok mit danske statsborgerskab - men jeg kan ikke, og har aldrig kunnet, lide jordbær! Hindbær og brombær? Mums. Det paradoksale er, at jeg kan finde på at købe fire jordbærkager og spise dem helt for mig selv «.... P3?»Jeg har selv arbejdet for P3 i seks år i starten af 1990erne, hvor jeg bl. a. var chef for radiosatiren - men jeg har ikke lyttet til kanalen de seneste 20 år. Jeg kan så forstå, at der p. t. er en del ballade omkring dårlige værter og racistiske vittigheder for åben mikrofon... tjahh, der er vel en idé med det. Jeg kan ikke forestille mig andet, når den dygtige og intelligente Adam Duvå Hall er chef.Men når et isbjerg på størrelse med Sjælland lige har revet sig løs fra Antarktis, synes jeg måske, proportionerne ryger lidt ud af fokus, hvis det, vi koncentrerer os mest om, er at der bliver fortalt dårlige vittigheder i Danmarks Radio.Det paradoksale resultat af P3-halløjet er, at Naser Khader pludselig sidder i Deadline og skal tale om ytringsfrihed; den mand er jo så doven og ubegavet, at han får Joachim B. Olsen til at ligne Albert Einstein til et maratonløb - havde jeg nær sagt/ skrevet (og så har jeg jo ikke rigtigt sagt/ skrevet det, vel?).... Donald Trump?Hans frisure og fremtoning minder mig om de små pingviner med strithår i siderne, og det er vel det pæneste, jeg kan sige. Ellers er han jo bare et skræmmende symptom på mediernes medløberiske adfærd. Først brugte medierne nærmest al sendetid på manden under præsidentkampen i USA - og så stod de bagefter og kunne ikke forstå, hvorfor folk faldt for hans absurde, grove og dybt usammenhængende tirader.Og så har det lukket op for en sand skidtspand af tåbelige og uimodsagte påstande, hvor den nye fjende er »eliten«. Selv vores hjemlige forkvinde for Folketinget snakker om den rædselsfulde elite.. som hun vel både indtjeningsmæssigt, indflydelsemæssigt og geografisk selv er en fremtrædende del af? Og i disse spalter for et par uger siden udnævnte en nordjysk visesanger eliten - og dermed åbenbart de ansvarlige for alskens ulykker - til at være 500 mennesker boende på Frederiksberg og på Østerbro.Nu er jeg selv noget så sjældent som ægte københavner og kan afsløre, at en del af de magtfulde folk, som bor de førnævnte steder, oprindeligt kommer fra bl. a. - Nordjylland.Tilbage til Trump; en orange uhyrlighed som et fåtal af den amerikanske befolkning har valgt til at være leder af den frie verden - og som på trods af sin fuldstændigt åbenlyse uduelighed, barnagtighed og virkelighedsflugt uden et eneste substantielt politisk resultat det seneste halve år, bliver hyldet - ja, nærmest kanoniseret - af Asger Aamund, Lars Seier, Pernille Vermund og Berlingskes egen Bent Blüdnikow.Det er så paradoksalt, at det faktisk er pissesjovt - og samtidig er det sindssygt farligt. Nå ja - og så det dér med »eliten« : Hold nu kæft! Det er bare et nyt skældsord om dem, man ikke selv er enige med. Og på den måde lige så tåbeligt, som den forbenede venstrefløjsretorik igennem halvfjerdserne.»Nå ja - og så det dér med »eliten« : Hold nu kæft! Det er bare et nyt skældsord om dem, man ikke selv er enige med.«.

Hvad han dog ikke har nået i sin karriere, siden han for 31 år siden satte studenterhuen på hovedet med årets rekordscore. Michael Kamber, 50 år 21. juli, har med kløgt og livsglæde serviceret seerne på skiftende TV-kanaler med sit talent for udviklende nyhedsformidling.De seneste fem år på sit elskede TV2.Lysten til journalistik vaktes i de helt unge år hjemme på Fanø, når han læste højt af avisen for sin far og som 13-årig muntrede sig med Dostojevskij og Tolstoj. Og dermed lagde grunden til sin paratviden.Allerede i sin praktiktid i 80erne på regionalstationen TVSyd viste han talent som kompetent studievært. Og han fylder godt med sine to meter i højden, en kampvægt på 100 kg og et positivt og iderigt intellekt med en livsglæde ud over det normale.»Det sidste har jeg med hjemmefra efter min energiske far.« Sadelmager og entreprenør Franz Xaver Kamber på 72 erkender med et grin sit ansvar: »For jeg har altid været og er stadig fyldt med skøre ideer.« På DR havde de spottet Kamber, og han blev reporter og redaktionschef. Efter seks år skiftede han til TV2 på Kvægtorvet i Odense, hvor Kamber som nyhedsvært kl. 19 og kl. 22 også deltog i udviklingen af nyhedsmusklen News. Samt var med i et program som sig selv, da TV2 blandt over 300 danskere ville kåre nationens klogeste. Den vandt det levende leksikon Kamber foran bl. a. Bertel Haarder.Kambers ry favnede bredt: Lisbeth Knudsen konstaterede, at han var dynamisk med et fantastisk drive, og Suzanne Bjerrehuus kunne lide ham på skærmen: »Han er så lækker, for han ligner Asger (Aamund red.)« Karrieren tog et sidespring, da Kamber blev lokket tilbage til Fanø for at prøve »at få eget skydetelt« som topchef for JydskeVestkysten. Han blev en succes - og indførte i øvrigt her en fast plads til en positiv nyhed: Dagens Succes.Men Kamber var savnet i TV-miljøet. DR kom med højeste bud som magtfuld mediedirektør med ansvar for alle programmer.Så kort det varede - en omstrukturering medførte året efter en fyreseddel til Kamber og tid til at fundere. (Se hosstående faktaboks).Det blev igen TV2, først på News og siden 2013 som fast ankermand på 19-Nyhederne.Glæden ved trivsel har udmøntet sig i bogen, »Vi er bedst, når vi er glade«, der får følge næste år af et nyt værk om positiv psykologi. Dét er lige Kambers hjemmebane.Både han og hustruen Annette er vokset op på Fanø, har fulgtes i skole og på gymnasium, men blev først kærester, da de som voksne simpelthen fysisk kolliderede på cykel i Pilestræde i København! Hun er tandlæge med egen klinik på Østerbro. Sammen har de døtrene Malou på 11 og Feline på 15, der begge har fået en særlig start i livet. Faren har nemlig ved hver fødsel taget et halvt års barselsorlov med bleskift o. m. a.»Man skal søge at være det hele menneske og ikke lade karrieren løbe af med sig.« Hele familien ferierer pt. i det sydfranske nær Pyrenæerne, hvor den specialbyggede De Rosa cykel selvfølgelig er god til de lokkende bjergetaper.I morgen drager familien hjem til Christianshavn og holder hjemlig fødselsdag.er@berlingske.dk Fakta: Mikael Kamber faktaDa Mikael Kamber - uden egen skyld - i 2012 blev fyret som mediedirektør i DR, formulerede han i tænkepausen disse fremtidige leveregler som helt menneske: For det første vil jeg skabe livskvalitet ved hver morgen at glæde mig til at tage på job - med et gran salt.For det andet vil jeg have en kalender, der aldrig er mere stram, end at der er luft til at gøre noget andet sjovt.For det tredje vil jeg holde mig i god form både mentalt og fysisk - det hænger i øvrigt sammen.
50 i morgen. Mikael Kamber har med sin iderigdom og sans for trivsel prøvet det meste på små og store medieposter - og sat sit liv som helt menneske på formel.
For fem år siden stod jeg klar foran Strandvejsskolen på ydre Østerbro og filmede andre forældre, der lavede ulovlige parkeringer, gassede op og bakkede rundt i trepunktsvendinger mellem ladcykler og børn på løbehjul.Ikke bare bilerne var svorne fjender. Også cyklisterne skulle holdes i kort snor.Da kommunen ville lave ny cykelsti tværs gennem skolens indgangsområde (kendt som Hundelortestien), arrangerede vi i skolebestyrelsen en subtil demonstration, hvor vi lod ' afdøde' børn ligge overalt på den kommende ' supercykelsti', som vi kaldte den, hvorefter vi tegnede deres omrids med kridt.Det her kommer til at koste liv, blev vi forældre enige om, mens vi spiste kagemænd, som jeg havde medbragt i min cykelanhænger.En Burleytrailer, som trofast havde fragtet begge mine børn rundt i nærområdet.De samme børns begejstring over mit trafikprojekt var dog til at overse.Ligesom de også blev trætte, når jeg på forældremøderne insisterede på, at vi havde brug for endnu en runde med legegrupper, flere temadrøftelser om alkohol og cigaretter samt en politik for fødselsdagsgavers størrelse. Og hvad med en markedsdag, en skitur eller overnatning i et shelter? Min søn mente, at det måske kunne være sjovt, hvis der bare en gang imellem kunne ske noget i hans klassen, som hans forældre ikke havde arrangeret. Det har han jo sikkert ret i. Vi ved det ikke. For vi fik aldrig rigtig prøvet det.Og på onsdag er det for sent. For da skal han kaste karameller på sin sidste skoledag, forklædt som en Ninja Turtle.Det betyder kold tyrker for mig. Hvad stiller jeg nu op med mit behov for at deltage, igangsætte og facilitere dynamiske processer? Kort sagt, det er slut med at være en blanderøv.Jeg sublimerer ved at gå og råbe ad mine børn om morgenen.Johanna er jo fyldt 18 år og dermed teknisk set voksen. Alligevel er der, ifølge hendes far, meget brug for, at jeg står og giver hals, mens hun kvidrer rundt og synger Kai Normann Andersen. Upåvirket af tid og sted underholder hun huset med ' Alle går rundt og forelsker sig' og ' Gå ud og gå en tur'. Med original 50' er-diktion.Men hvad nytter det, når toget kører 7.40? Når hun så mirakuløst fanger sit tog på grund af signalfejl eller nedfalden køreledning, skriver hun triumferende på messenger til hele familien i spionkode: »Spurven er i bevægelse«. Det skal jeg love for.Christian har også stadig brug for diskret nudging. Mener jeg.For eksempel tog det en uge at få bestilt proteinpulver på nettet, som han skal have efter sin træning. Selv om han allerede er både højere, bredere og stærkere end sin far.Men der, hvor jeg objektivt gør allermest nytte lige nu, er, når jeg kører tomme flasker, pap og gammelt tøj på genbrugspladsen i den falmede cykelvogn, som ingen længere gider eller kan sidde i.Imens jeg tænker ved mig selv, at den vogn egentlig var et ret godt køb. Derimod har børnene kun været udgifter.Er der i øvrigt nogen, der vil være med i en legegruppe? Eller noget overnatningsfest?.per.munch@pol.dk Fakta: KLUMMEAnden HalvlegPer Munch skriver om at være 50+, spærret ind i en midaldrende mands krop, job og familiesituation.
Legegrupper og aftaler om alkohol og rygning i klassen har måtte vige for et nyt lukrativt bierhverv.
Hvis betalingszonen i København skal strække sig til kommunegrænsen, som teknik-og miljøborgmester Morten Kabell (EL) ønsker, risikerer bilerne at rykke ind i byens villakvarterer.I hvert fald hvis ikke borgmesteren i samme ombæring finder pengepungen frem og overtager de såkaldte private fællesveje i Valby, Vanløse, Nordvest, Emdrup og på Amager.De private fællesveje fylder nemlig langt størstedelen af det København, som i dag ikke er omfattet af en betalingszone, og her kan kommunen ikke opkræve parkeringsafgift, selv om vejene bliver placeret i en betalingszone.Dermed vil pendlere og besøgende kunne omgå en eventuel ny betalingszone og parkere gratis ved at søge mod vejene uden parkeringsafgift.Det er borgmester Morten Kabell imidlertid opmærksom på, og derfor planlægger han, at kommunen skal overtage de pågældende veje, hvis forslaget bliver vedtaget.»Allerede i forbindelse med etableringen af den nye, gule betalingszone overtog kommunen de private fællesveje inden for dette område.Det gjorde vi, fordi vejene ellers kommer til at virke som en magnet for pendlernes biler, og jeg vil ikke løse et parkeringsproblem på de kommunale veje ved at flytte problemet over på de private fællesveje. Derfor må vi selvfølgelig overtage private fællesveje i takt med, at vi udvider betalingsområdet,« siger Morten Kabell i et skriftligt svar til Berlingske.Så københavnere i villakvartererne skal ikke frygte, at pendlere og besøgende pludselig parkerer ved deres fortov? »Jeg har ikke noget ønske om at skubbe parkeringsproblemerne ud på de private fællesveje.Derfor kommer vi til at tænke de private fællesveje ind i en udvidelse af betalingszonen,« siger borgmesteren.Dyrt at eje det heleGruppeformand i Konservative, Jakob Næsager (K), er stærkt kritisk over for Morten Kabells planer om, at samtlige veje i København fremover skal være kommunens.»Det lyder rigtig kommunistisk, at staten, kommunen eller magtapparatet skal eje det hele,« siger han.Jakob Næsagers skepsis skyldes ikke mindst, at der for nylig er kommet en ekstraregning til kommunen i forbindelse med overtagelsen af de private fællesveje, som lå i det, der i dag er Københavns gule betalingszone. Den trådte i kraft i begyndelsen af marts 2017 og omfatter ydre Østerbro, ydre Nørrebro og dele af Valby.»Vi fik en ekstraudgift på otte millioner kroner, da kommunen overtog de private fællesveje i den gule parkeringszone, fordi vejene var i en ringere stand end forventet. Derfor bad man om flere penge, ligesom vi er blevet oplyst, at der skal findes et tilsvarende beløb i budgettet for 2018 og hvert år fremadrettet,« siger Jakob Næsager.Den oprindelige pris for vejovertagelsen i forbindelse med etableringen af den gule betalingszone var 3,8 mio. kr., oplyser Københavns Kommune. Herudover kommer en samlet årlig udgift på ti mio. kr. til drift, som bl. a.dækker renhold i zonen. Lidt mere end halvdelen af Københavns veje er i dag offentlige, mens den resterende halvdel er private fællesveje.Det vil ifølge Jakob Næsager betyde, at København skal fordoble sine udgifter til vinterrenholdelse og vedligeholdelse, hvis borgmesterens parkeringsplaner føres ud i livet.»Så det er en enormt stor udgift, Kabell vil påføre kommunen. Derfor er det interessant at vide, om det er en ekstraudgift, han vil lægge oveni parkeringsudgifterne, eller hvordan han vil finansiere det? Er det bilisterne, som skal betale?« spørger Jakob Næsager.Finansieringsspørgsmålet har Morten Kabell endnu ikke et færdigt svar på: »Jeg tør ikke på stående fod komme med et bud på, hvor mange private fællesveje vi skal overtage, og derfor kan jeg heller ikke komme med et realistisk bud på, hvad det vil koste.En udvidelse af området med betalingsparkering vil blive en del af de kommende budgetforhandlinger, hvor vi også skal finde pengene,« siger han.Det er på nuværende tidspunkt ikke muligt for Københavns Kommune at opgive, hvor mange kilometer private fællesveje, der ville skulle købes, eller at komme med et prisoverslag for overtagelsen.perd@berlingske.dk Det er en enormt stor udgift, Kabell vil påføre kommunen Jakob Næsager, gruppeformand, Konservative.
Borgmester Morten Kabell er klar til at overtage Københavns private fællesveje, hvis forslaget om, at parkering skal koste penge i hele kommunen, bliver vedtaget. Det er nødvendigt, hvis ikke villakvartererne skal ende som parkeringsplads.
Anders Gadegaard står fast på sine værdier. Både når det gælder minoriteters vilkår, det tværreligiøse arbejde og i den offentlige debat. Det er blandt andet derfor, at det netop er blevet annonceret, at domprovsten i Københavns Domkirke bliver dette års modtager af Hesbjerg Fondens fredspris.Prisen gives til en person, der har ydet en ekstraordinær indsats inden for religiøst fredssamarbejde, og netop her har Anders Gadegaard særligt de seneste år markeret sig. Han repræsenterede Danske Kirkers Råd, da organisationen i sommer mødte Libanons stormufti sheik Abdel-Latif Derian. Anders Gadegaard har også udarbejdet et program for dialog mellem kristne og muslimer og bidraget ved konferencer med foredrag og oplæg om tværreligiøst samarbejde."Han anser det for folkekirkens forpligtelse at være med til at sikre, at minoriteter og deres trossamfund får gode vilkår. Det hænger sammen med, at han i det hele taget forstår det kristne bud om næstekærlighed politisk. Anders Gadegaard er også en vigtig stemme i forhold til socialt udsatte og flygtninge," står der i indstillingen til prisen. Disse linjer karaktiserer på mange måder Anders Gadegaard. Han mener, at kristendommen kan fortælle os noget politisk, han er tolerant over for andre religioner, og mærkesagen er, at trossamfund skal kunne leve side om side. Det så man også tydeligt, da han var fortaler for en ny stormoské i København. Han har også været involveret i flere initiativer for at hjælpe asylansøgere.For Anders Gadegaard ser ikke bare på - han blander sig på godt og ondt. Også indimellem i debatter, der bringer ham i modvind. Flere gange har han markeret sig i flygtninge- og integrationsdebatten og mødte kritik fra flere biskopper, da han åbnede for, at der kunne blive læst korantekster op til kirkelige begravelser. Og da en imam sidste år læste op af Koranen i domkirken, forsvarede Anders Gadegaard beslutningen med begrundelsen om, at kristne ifølge islam var forenede i troen på Gud, og at Guds kærlighed gælder alle i nød.Tidligere i år vendte han på en tallerken og gik fra at ville afskaffe den omdiskuterede blasfemiparagraf til at ville beholde den. Anders Gadegaard har aldrig været bange for at sige sin mening og tilpasse den tiden. At tilpasse sig tiden gælder også for hans teologi. Han er vokset op i en præstefamilie, og Anders Gadegaard har derfor haft teologien med sig fra barnsben. Den førte ham til et præsteembede på Østerbro og gjorde ham siden til domprovst i København samt aktør i utallige kirkelige bestyrelser og organisationer. Men troen og kristendommens spørgsmål kommer til gennemsyn, overvejes grundigt og sættes ind i en nutidig kontekst. "Jeg har lige så længe, jeg kan huske, været optaget af, hvordan man kan forstå indholdet af den kristne tro uden at give køb på fornuften. Jeg har hele tiden villet have både kristendom og kirke i samspil med modernitet og samtid og ikke bare have troen som en historisk kuriositet," skriver han således i et indlæg på Danske Kirkers Råds hjemmeside.Anders Gadegaard modtager Hesbjerg Fondens fredspris den 4. juni, hvor han også holder oplæg. Han er 64 år, gift med mezzosopran og cand.psyk. Elisabeth Ørsnæs Gadegaard og har tre børn fra et tidligere ægteskab.fogde@k.dk 
portræt Anders Gadegaard har som domprovst og præst i domkirken altid sagt tingene ligeud. Det har skabt kontroverser, men også banet vejen for anerkendelse. Den 4. juni modtager han en fredspris for sit tværreligiøse arbejde.
De senere år har været gode for H+ ARKITEKTER. Med et fokus på især statslige kunder, og især i hovedstadsområdet, har selskabet måske ikke ligget lige midt i højkonjunkturen, men dog tæt på, og medarbejderstaben er på få år fordoblet til 45 i dag.Men det kan blive til endnu mere, og lige nu er der en oplagt lejlighed til, at skal afsøge terrænet for nye steder at hente omsætning: Stifteren, Ib Hou, er fratrådt stillingen som adm.direktør, og i den forbindelse er der foretaget en række ændringer i ledelsen - herunder at Rasmus Klausen, der har været partner i selskabet siden 2008, tager over som adm. direktør.»Vi er lidt i en brydningstid, for vi har haft en kraftig vækst, især de seneste par år. Det vil vi selvfølgelig forsøge at fastholde, men vi vil også gerne videreudvikle det. Som jeg ser det, er vi rykket op i en ny markedsposition, og jeg tror, der for os er et vindue på nogle år, hvor vi kan satse på nogle områder, som ligger lidt uden for vores comfort zone,« siger Rasmus Klausen.Måske nordisk satsningHan understreger, at det ikke er sådan, at H+ ARKITEKTER præcist har defineret, hvilke markeder man vil angribe. Det kan ende med at blive en nordisk satsning, men det kan også være, at man bare udvider sine geografiske virkeområder til en større omkreds fra hovedstaden.Bliver det den nordiske model, kan man komme til at ramme midt ned i en trend. Blot i de to seneste uger har to prominente danske arkitektvirksomheder meddelt, at de er blevet opkøbt af svenske selskaber.Det gælder Årstiderne Arkitekter, der er blevet købt af Sweco, og Gottlieb Paludan Architects, der er blevet købt af ÅF. I begge tilfælde er der tale om, at de danske arkitektvirksomheder kommer ind i koncerner, der beskæftiger sig med rådgivningsopgaver i en bredere forstand.»Markedet er ved at blive mere nordisk end blot dansk. Det er virkelig interessant at opleve den tendens, der er for øjeblikket med de store rådgivningshuse. Det kommer vi til at se mere til. For vores vedkommende er vi endnu uafklarede på, om vi skal gentænke vores markedsposition.Men under alle omstændigheder skal vi forholde os til det, og det kan være, at vi skal købe op eller gå ind i en fusion,« siger Rasmus Klausen.Hverdagens arkitekturI en anden dimension har H+ ARKITEKTER dog ingen planer om at bevæge sig ud af sin comfort zone: Selskabet gør en dyd ud af at beskæftige sig med det, man kalder hverdagsarkitektur.Det er ikke her, man bygger monumenter, men man vil gerne løfte kvaliteten af den arkitektur, som den almindelige dansker bor og arbejder i, en enkelt tak eller to.»Det klinger måske ikke så sexet. Men når man stikker spaden lidt dybere, er der faktisk rigtigt meget at tage fat på, som måske ikke får så meget plads i medierne. Vi vil gerne forsøge at give et løft i kvaliteten af de bygninger, vi opholder os i det meste af tiden, og vi rynker ikke på næsen ad mindre opgaver eller det, som andre finder uspændende,« siger Rasmus Klausen.Et åbent spørgsmål er også, om markedet vil blive ved med at give H+ ARKITEKTER plads til ekspansion. Byggebranchen har historisk været kendetegnet ved nogle ret voldsomme konjunkturelle bevægelser op og ned. Og lige nu er der så meget aktivitet, at det i hvert fald ikke kan blive meget bedre.Rasmus Klausen er dog fortrøstningsfuld.»Før eller siden vil der komme et dyk. Men vi ser ikke lige nu tegn på, at markedet er ved at vende. Vi bevæger os også i den del af markedet, der er mindre konjunkturfølsomt. De arkitektvirksomheder, der virkelig har oplevet stor vækst, er jo i høj grad dem, som arbejder med projektsalg inden for boliger. De kan dårligt følge med efterspørgslen. Men vi har i højere grad koncentreret os om offentlige udbud,« siger han.Fakta: BLÅ BOG Rasmus KlausenAdm. direktør i H+ ARKITEKTER.Alder: 46 år.Karriere: Svendeprøve som tømrer 1991. Byggetekniker 1995. Bygningskonstruktør 2001. Byggeøkonom 2007. Drev eget firma, RK Byggeteknik, fra 1996 til 2001. Derefter ansat i H+ ARKITEKTER, hvor han blev partner i 2008.Privat: Bor sammen med kæresten, arkitekt Marianne Dampe Raun, og deres fire børn i Trondhjemsgade på Østerbro.
Stifteren af H+ ARKITEKTER er trådt et skridt tilbage og har overladt den daglige ledelse til en ny generation med Rasmus Klausen i spidsen. Han skal dels befæste flere års fremgang - dels forsøge at udvide kundekredsen.
I nteressen for idræt har altid været brændende hos Niels Holst-Sørensen. Lige siden han begyndte at løbe hjemme i det jyske, til han satte en lille snes danske rekorder på atletikbanerne, vandt guld og sølv ved EM 1946 og deltog i OL 1948. Så skulle lige en militær jet-karriere gennemleves, til han som generalmajor blev chef for Flyvevåbnet.Undervejs var han i 25 år udpeget medlem af den internationale olympiske komité, IOC, hvor han gjorde sit til at holde moralen oppe og dopingen nede. Og som 95-årig på tirsdag er Holst stadig aktiv på golfbanen.Det er den korte version.Men Holst-Sørensen kan som et stykke levende danmarkshistorie berette meget om sit liv i en kaminpassiar. Om hvordan mejeribestyrerens søn i Stakroge tog til Herning, oplevede besættelsen 9. april 1940 som gymnasiast og efter studentereksamen i 1941 trak i trøjen! Dansk soldat midt under besættelsen? Ja, man kunne godt aftjene sin værnepligt, mens landet vrimlede med de grønne fra Nazityskland.Holst kom på efterårsmanøvre i det besatte Jylland og drønede rundt på Nimbusmotorcykel med påmonteret maskinkanon.Men nok så vigtigt, han kunne som indkaldt også træne løb. Ved et aftenstævne på Østerbro Stadion satte han dansk rekord på 800 meter - og blev kåret til årets fund. Atletikbanerne åbnede sig for ham. Men han måtte lige igennem tyskernes afvæbning af den decimerede hær med månedlang internering i Sandholmlejren.Efter befrielsen ventede officersskolen med fine træningsmuligheder på Frederiksberg Stadion.Så ved EM-stævnet i Oslo 1946 vandt han guld på 400 meter og sølv på 800 meter. Med selvbetalte pigsko, løbetøj og rejseomkostning - nok den sidste amatør.Next stop var OL i London 1948, men nu med begrænset træning forinden, for Holst var begyndt på jagerskolen i Karup med flyvning på Spitfire. Han søgte at holde sig i form ved at løbe mellem brandbælterne i plantagerne, ikke just optimalt - han nåede dog at være med i finalen på 800 meter - og blive inviteret til party på Buckingham og få en snak med den kommende dronning Elizabeth.Herefter kunne alle kræfter lægges i den militære karriere, hvor Holst som aktiv jetpilot drønede op gennem poster i ind-og udland, blev øverste chef og sluttede karrieren som dansk repræsentant ved NATOs militærkomité.Nu drøftes Flyvevåbnets fortid og fremtid gerne med andre pensionerede flyvergeneraler, når de spiser frokost sammen tre gange om året.Efter de 25 år som medlem af IOC, hvor kronprins Frederik nu har posten, blev Holst-Sørensen udnævnt til æresmedlem af komiteen.Hvilket giver adgang til deltagelse i møder og på OL-tribunerne.»Jeg følger med - også dagligt på PCen - og glæder mig over, at komiteen denne gang har stået fast over for den russiske statsdoping, at det er noget møg, der skal stoppes.« Niels Holst-Sørensen mener, at han vist ikke er gået glip af noget i sit vidunderlige liv. Så der er ikke lagt op til nogen form for festivitas på tirsdag i hjemmet i Gadevang nær Nødebo i Nordsjælland.»Skulle nogen kigge forbi, har jeg vel altid en øl«.er@berlingske.dk Fakta: NIELS HOLST-SØRENSEN En mystisk sygdomGeneralen har også givet lægeverdenen et godt tip. I 1980erne måtte Holst-Sørensen på en månedlang tur på Rigshospitalet med mystiske lammelser. Lægerne var rådløse.»Men jeg satte dem på sporet: I et internationalt magasin for orienteringsløbere læste jeg om skovflåten, der angriber løbere og overfører den farlige borreliabakterie.« Sporet var rigtigt - piloten blev et pilot-projekt. Men det tog tid at komme til hægterne efter den farlige bakterie, der overføres med flåten fra mus eller rådyr. Og Holst har som Mimi Jakobsen stadig en mindre lammelse i ansigtet som erindring.»Derfor går jeg efter en tur på golfbanen eller i Gribskov altid på flåtjagt med pincetten.«.
95 på tirsdag. Niels Holst-Sørensen har gjort det godt som rekordsætter på løbebanerne, som general i Flyvevåbnet, som gentleman i OL-komiteen - og i kampen mod flåt.
Midt i en kæmpe krise sætter ledelsen i Jensens Bøfhus nu gang i en stor oprydning i bestræbelserne på at redde restaurantkæden. 
Jensens Bøfhus sætter gang i redningsplan. 
KL. 7 HØRER jeg tRappen kniRke, da min yngste søn Storm på syv år lister nedenunder. 
Formand for Nye Borgerlige, arkitekt Pernille Vermund, elsker vinterhygge med stearinlys og brændeovn. 
Med en mobil politistation i Mjølnerparken på ydre Nørrebro i København og mere politi både der, i bydelen Tingbjerg og på indre Nørrebro håber Københavns politi at kunne skabe mere tryghed for beboerne i områderne, som har været scene for mange af de seneste måneders skudepisoder.Der bor et par tusinde mennesker i Mjølnerparken, hvor en 22-årig mand blev dræbt af skud torsdag, mens en anden blev lettere såret. Det var den sjette skudepisode i området siden sommer. Beboerne bad i går om politibevogtning.»Vi har nået et niveau, hvor det ikke er holdbart længere. Og jeg synes faktisk, det er på tide nu, at vi får regulær bevogtning.Det handler ikke om at køre massivt rundt i området, men om at bevogte indgangene til Mjølnerparken. Det ønske har vi vedtaget i bestyrelsen«, sagde beboernes formand, Søren Dalsgaard, til DR Nyheder.Politiet holdt går eftermiddags et møde med repræsentanter for Lejerbo København.Chefpolitiinspektør Jørgen Skov oplyste efter mødet, at den mobile politistation skal være i Mjølnerparken hver dag klokken 11-24. Han gjorde klart, at formålet med den mobile politistation er at gøre det tryggere for borgerne.»Så længe bandekonflikten står på, håber vi, at vores massive tilstedeværelse i de timer, hvor folk normalt er vågne, er med til at få foreningslivet til at blomstre«, sagde han.Tre mænd - en på 28 år og to på 21 år - blev efter et lukket grundlovsforhør i går fængslet i 11 dage, sigtet for medvirken til drab og drabsforsøg torsdag i Mjølnerparken.De tre nægter sig skyldige.Ingen af dem er sigtet for at have udført selve drabet. Det fremgår af sigtelsen, at politiet formoder, at der er flere gerningsmænd.Den 28-årige er bandemedlem, mens den ene af de 21-årige ifølge politiet har tilknytning til bandemiljøet.Den bil, der blev brugt som flugtbil efter drabet torsdag, var leaset i Sverige. Ritzau oplyser, at det ifølge sigtelsen var de to 21-årige, der leasede og hentede bilen sammen med en ukendt person.Ved skudepisoden kørte to maskerede mænd ind i Mjølnerparken på en sort knallert. Den kørte op på siden af en bil, hvor den 22-årige og to andre mænd befandt sig. Den ene af gerningsmændene steg af knallerten og skød ind i bilen. Vidner oplyser, at der var tale om mindst fem skud. Den 22-årige blev dræbt, og en af de andre i bilen blev lettere såret i armen.Den tredje person i bilen stak af, før politiet nåede frem. Københavns Politi oplyser, at de er klar over hans identitet.De to gerningsmænd flygtede på knallerten til flugtbilen et stykke væk, hvor den 28-årige angiveligt ventede.Drabet menes at være et led i bandekonflikten mellem Loyal To Familia (LTF) og grupperingen Brothas. Skyderierne i København begyndte i juni og tog til i juli og august.Efter omkring en måneds pause begyndte de igen 21. september.Skuddene har i adskillige tilfælde ramt tilfældige forbipasserende. De har foreløbig kostet 3 mennesker livet, mens 20 er blevet såret.De tre drab er alle sket inden for de seneste 14 dage. Skuddrabet på en 16-årig dreng på Østerbro 20. oktober vurderes ikke at have forbindelse til bandekonflikten.ellen.andersen@pol.dk 
En mobil politistation i Mjølnerparken skal medvirke til at skabe mere tryghed i bebyggelsen, hvis beboere efter et skuddrab torsdag har efterlyst bevogtning.
I 1960erne lærte jeg en ung, ambitiøs politiker at kende. Han kom fra en politisk stærkt engageret familie og var som sådan opdraget til og ind i faget. De første år han kom i vores hjem, havde vi voldsomme diskussioner, idet jeg var tirret af hans umådelige viden og faste synspunkter. Jeg var dengang temmelig præget af tiden og venstrebevægelsen og på nippet til at være ligefrem revolutionær. Jeg var et tresserbarn, han var mere besindig og upåvirket af tidens trends. Besindig, men aldrig kedelig. Hans historiske og også litterære viden var stor; han var velbevandret både i klassikerne og osse i den moderne litteratur. Den slags aftvang respekt, selv for et ungt blomsterbarn med venstredrejede tanker og ideer.Som tiden gik blev han stadig mere engageret i sit parti, og det var klart, at han arbejdede målbevidst på en politisk karriere.Vi kunne drikke en masse bajere sammen, men var han i nærheden af udsigten til at skulle køre bil det næste halve døgn, rørte han ikke en dråbe.Fra min datter, som på et tidspunkt i 1990erne boede hos ham og hans familie, ved jeg, at selv aftenspadsereturen i midnatstimen på Østerbro, var præget af en respektfuld holdning over for loven; han stod pænt og ventede til grønt selvom der ikke var en bil i sigte hverken op eller ned ad Farimagsgade. Han forklarede hende, at »især når man er en som mig (MF'er) kræver det, at man overholder loven til punkt og prikke. Sådan er det bare!« Dette var på den tid, som en ganske kendt politiker senere betegnede som »en anden tid«, da det opdagedes, at han vistnok havde drukket lidt for mange fadbamser og røget lidt for mange cigaretter på den offentlige konto, samt kørt taxa og sagt ja til at slå taxameteret fra.Som forsvarsordfører havde han på mange områder samme tanker om opblødningen af den kolde krig og forholdet til Warszawapagten som den dengang siddende udenrigsminister. Da denne engang måtte melde fra til et foredrag om dette emne, bad ministeren ham om at erstatte sig. Efter foredraget blev han spurgt, hvad han skulle have i honorar. Det var ham overraskende og meget uvant, for han plejede da som politiker at tale vederlagsfrit. Derfor svarede han, at de kunne bare give det samme, som de ville give ministeren. (Jeg tror, han tænkte på nogle gode flasker rødvin). Jo, men aftalen med ministeren var 10.000 kr.Om det beløb så gled ind på ordførerens konto, ved jeg dog ikke.Senere drev karrieren ham til en ministerpost. Jeg var stolt over bekendtskabet og glædede mig i mit stille sind til en tur i ministerbilen en enkelt gang. Det kom absolut ikke på tale. Nej. På trods af et par besøg i mit hjem af ministeren kom han aldrig i ministerbil (det var jo privat), og når ministeren kom hjem på weekend, blev han kørt i ministerbilen til sin bopæl. Herefter blev familiens tasker pakket og far mor og de tre børn gik til fods til Østerport Station for derfra at tage toget og derefter bussen til sommerhuset i det nordsjællandske.De brugte mere end den dobbelte tid på den transport end hvad en ministerbil ville kunne gøre det på. Men sådan var hans spilleregler.Sin 50-års-fødselsdag holdt han i lejede lokaler. Ikke på Christiansborg, ikke på en af Forsvarets lokaliteter.Og han betalte selv for gildet.Når jeg fortæller dette, er det, fordi mange politikeres adfærd er bekymrende. Jeg ved og er overbevist om, at det sagtens kan lade sig gøre at være en både travl og til en vis grad folkelig politiker uden at blande privatøkonomien og politikerhvervet sammen. Dagens praksis viser grimme eksempler på det modsatte. I Danmark såvel som i øvrige lande. Overalt ser man politikere, der »river til sig«, finder alle de fordele, de kan for at enten berige sig, eller for at gøre tilværelsen ekstra behagelig. Hvorfor? Jeg tror, mange politikere har fået deres meget vigtige hverv galt i halsen. De er jo »de udvalgte« (de folkevalgte). Men gå på vandet, det kan de ikke. Åh ja, mange af dem arbejder langt, langt ud over de normale 37 ugentlige timer. Åh ja, de er pressens yndlingsofre og ja, der er intet over og intet på siden af folkevalgte, de er vigtige og bør være urørlige. Men deres stilling forpligter, Noblesse Oblige.Må jeg bede om hæderlige politikere. Og hæderlig omgang med magten.PS: Ministerens navn var Hans Hækkerup (1945 - 2013).
Politikerlede. Tænk, jeg kendte engang en hæderlig politiker.
Christel Schaldemose har besluttet sig for at stille op igen til næste valg til Europa-Parlamentet i 2019. Hun er en varm tilhænger af det europæiske samarbejde, men »efter ti år i Europa-Parlamentet har jeg også set for meget af det, der ikke virker godt nok. EU-samarbejdet har i den grad brug for en hovedrengøring. På nogle områder mener jeg, at det skal forstærkes, på andre områder skal kompetencer overlades til medlemslandene. Men skal vi løse de store udfordringer som både Danmark og Europa står over for, er der brug for et stærkt samarbejde om klima, tæmning af globaliseringen og stop for skattely og skatteunddragelse«. Nu bliver medlem af Europa-Parlamentet for Socialdemokraterne, cand. mag. Christel Schaldemose, Frederiksberg, 50 år 4. august.Christel Schaldemose kommer fra Fyn. Hun er barn af ufaglærte forældre og nummer 3 i søskendeflok på fire. Da forældrene blev arbejdsløse flyttede familien nogle år til Sverige, hvor hun gik i skole i tre år.Sit politiske standpunkt fik hun med tiden fra sin far, der var socialdemokrat. Hun blev selv formand for elevrådet på sin skole, Søndersøskolen.I gymnasietiden var hun aktiv i DSU. En årrække var hun medlem af hovedbestyrelsen og formand for DSU Fyn.Christel Schaldemose er cand. mag. i historie fra Syddansk Universitet i Odense. 1992 blev hun amtskonsulent i AOF, fra 1994 forbundskonsulent.2001-2006 var hun sekretariatsleder for Dansk Folkeoplysnings Samråd.Først i 1997 blev hun folketingskandidat i 6.kreds, Østerbro, og ved valget i 1998 var hun 230 stemmer fra at blive valgt til Folketinget. 2003 skiftede hun fokus og blev kandidat til Europa-Parlamentsvalget. I 2004 blev hun førstesuppleant, og da Henrik Dam Kristensen 2006 nedlagde sit mandat for at blive partisekretær for Socialdemokratiet, kom hun ind.Da hun afløste Henrik Dam Kristensen, overtog hun samtidig hans pladser i Kulturudvalget og Udvalget for det Indre Marked og Forbrugerbeskyttelse.Christel Schaldemose udsendte 2008 en rapport om Europa-Parlamentets holdning til onlinegambling.Betænkningen opfordrer medlemslandene til at indføre bedre kontrol af aldersgrænserne på online-spillesteder og til at yde en ekstra indsats over for ludomani. Betænkningen blev stemt igennem med stort flertal -544 for.Christel Schaldemose fik sit eget mandat ved valget 7. juni 2009, hvor hun blev valgt som nummer 2 af de fire socialdemokrater med 43.855 personlige stemmer. I Europa-Parlamentet har hun primært beskæftiget sig med indre marked, forbrugerspørgsmål, fødevarer, folkesundhed og miljø. Senest har hun været med i særudvalget om dieselgate-sagen.Christel Schaldemose har været blandt de største fortalere for et forbud mod importen og handel med sælskind og sælskindsprodukter. Forbuddet blev vedtaget i Europa-Parlamentet 5.april 2009 efter en mediestorm omkring bestialske jagtmetoder i sælskindsindustrien. Forbuddet indeholdt en særlig inuit-undtagelse, der tillader inuitter i Canada og Grønland at jage sæler.Christel Schaldemose er gift med Ib Lindstrøm og parret har tre sønner på hhv. 20, 17 og 14 år.Dagen fejres med familien, hjemme og derefter går turen til Island.jhg@berlingske.dk Fakta: Christel Schaldemose blå bogFødt i Odense.Formand for DSU i Søndersø 1983-1984.Medlem af DSUs hovedbestyrelse 1985-1989 Folketingskandidat for Socialdemokraterne 1999-2003 og 2005-2008.Afløste Henrik Dam Kristensen i EuropaParlamentet.Er stærk fortalere for forbud mod import og handel med sælskind.
50 i morgen. Christel Schaldemose, fremtrædende socialdemokratisk medlem af Europa-Parlamentet, har allerede besluttet at genopstille til valget i 2019.
En travl sæson fra august til maj med fire teaterforestillinger lige efter hinanden - foruden film og tv. Så er det en fordel at være i god fysisk form. Og det er Paw Henriksen.Den motionsglade skuespiller er vild med sport og kan dårligt forestille sig en tilværelse uden for scenen uden sine tre favoritter, cykling, boksning og løb.»Det kan være svært at passe træningen ind i de mest travle perioder.Jeg prøver, så godt jeg kan. Jo bedre form jeg er i, desto sjovere er det at spille teater. Man bliver lidt skarpere på scenen og foran kameraet,« siger han.Den 42-årige Paw Henriksen har siden 1991 med få pauser deltaget i Eremitageløbet sammen med flere familiemedlemmer og er ambassadør for verdens ældste motionsløb, som søndag 8. oktober afvikles for 49. gang.»Der er ikke noget, der slår Dyrehaven.Naturen, atmosfæren, skovens historie. Jeg glæder mig hvert år til Eremitageløbet,« siger han.Paw Henriksen har en personlig rekord på 53.17 minutter for de knap 13,3 kilometer på den smukke og krævende rute gennem nationalskoven.»Nu må vi se, om jeg kan slå den.Jeg overvejer at løbe Copenhagen Half Marathon 17. september. Det ligger perfekt, tre uger før Eremitageløbet.Får jeg en dårlig tid i Dyrehaven, er det Rolling Stones' skyld.Jeg skal se dem i Parken 3. oktober.Jeg er vild med dem,« griner han.Paw Henriksen var i sine første teenageår med egne ord »en voldelig rod fra Greve«, men boksning ændrede hans liv totalt og reddede ham fra en kriminel løbebane.Boksningen»Jeg har meget at takke boksningen for. Den skabte også min interesse for løb, som indgik i den daglige træning,« siger skuespilleren, som var en talentfuld weltervægter, boksede godt 30 kampe og var med i Team Danmarks talentgruppe.I sin seneste forestilling, en blændende solopræstation i ' Mig og Tyson' på Teater Grob på Nørrebro, hvor teater og fascinationen af boksning smeltede sammen på virtuos vis, med Mike Tysons skæbne og forstadsroden Paw selv som omdrejningspunkter, viste han i slutscenen, at han ikke har glemt boksekunsten. En sparringspartner dukkede pludselig op, og scenen blev forvandlet til en boksering med et medlevende publikum omkring tovene.»Jeg var nødt til at være i form til den rolle,« siger Paw Henriksen med et skævt smil.Han er uddannet på Statens Teaterskole i 2000 og fik samme år sit gennembrud i tv-serien ' Hotellet'.Han har senere været med i bl. a.' Krøniken', ' Anna Pihl' og ' Mercur', og senere i år kan man opleve ham i DRs dramaserie ' Herrens veje' og ' Julekalenderen' på TV2. Af filmroller kan nævnes ' Kinamand', ' Karlas kabale' og ' Familien jul'. Til oktober kommer ' Mens vi lever'.Livstruende sygdomPrivat bor han på Østerbro med kæresten Frederikke, som nedkommer med familiens førstefødte i august.For syv år siden blev Paw Henriksen opereret for en livstruende kronisk tarmlidelse, colitis ulcerosa.Et smertehelvede, hvor han tabte 16 kilo og længe svævede mellem liv og død.»Jeg har altid mavesmerter og må finde mig i at skulle på toilettet 10-15 gange om dagen. Men det kunne være værre. Har jeg ni gode dage ud af ti, kan jeg leve med en dag, hvor jeg sætter mig lidt for mig selv. Når man har været så tæt på at dø, som jeg har, ændrer det ens måde at tænke på,« siger han.Eremitageløbet arrangeres af Københavns Idræts-Forening, Københavns Skiklub og BT. Læs mere og tilmeld dig Familien Danmarks motionsløb nr. 1 på elob.dk.fred@bt.dk 
AMBASSADØR Eremitageløbet har en stor stjerne hos den motionsglade skuespiller.
For det første skal du se op fra din telefon.Ja, dig. Nu! Det si'r sig selv, som C. V. sang. Ikke sjældent får man lyst til at banke hovedet hårdt ind i en husmur for at fjerne fokus fra smerten i hjertet, når man for tiende gang på en formiddag har set en forælder begravet i sin mobiltelefon, alt imens den lille søn eller datter desperat trygler om bare lidt mere opmærksomhed end den, semikendissers snapchatstories tildeles.Men faktisk handler denne klumme om at kigge endnu længere op end på sine medmennesker - at nyde hovedstadens øverste etager: de gamle facader med vildtvoksende slyngplanter, yngre facader med kommunalt støttet streetart, joniske og doriske søjlegange, tagene med kommentarer til samtiden fra ungdommen og tårnene med de ofte irgrønne spir, der giver mindelser om en svunden tid.Gå for eksempel en tur omkring Stefansgade på Nørrebro. Her våger tårnene på hjørnet af Husumgade og Bjelkes Allé over områdets kush-og kaffepushere, og blot få meter længere henne pryder et udsnit af Inger Christensens digt ' Alfabet' gavlen. Spir og poesi. Og små barneansigter, der holder øje fra Børnenes Asyl.Her findes abrikostræerne, og det samme gør halvnøgne kvindefigurer og sydeuropæiske vaser på hjørnet af Gammel Kongevej og Falkoner Allé. Et tiltrængt eksotisk strejf midt i en kold københavnsk sommer.Stop eventuelt også op ved den eventyragtigt tilgroede kirke på toppen af Frederiksberg Allé, inden du bevæger dig ned mod Enghavevej, hvor nogle driftige sjæle har malet ' Voksenbarn uden nem i. d.' på et tag. Ta' den, Digitaliseringsstyrelse! MELLEM ISTEDGADE og Skydebanen skærmer en nærmest ' Game of Thrones'-agtig port børnefamiliernes yndlingshelle mod junk og bilos, og på Vesterbrogade kan man drømme sig væk i den dragende art nouveau-bygning Løvenborg, der i dag huser Hotel Savoy. På Gammel Kongevej har HuskMitNavn begået krammende facadeudsmykning bag det klejne Hotel Central, og på Nørrebro er der duer og ' Atomvåbenfri zone i Norden' på en gavl i Wesselsgade.Vibensgård på hjørnet af Østerbrogade og Nyborggade er klassisk skønhed a la Mads Holger (R. I. P.!), og lidt tættere på Trianglen er en hel gavl udsmykket med en påmalet reklame for Scientologygrundlæggeren L. Ron Hubbards kioskbasker ' Dianetik'.Indre By behøver ingen nærmere gennemgang, men husk blot: Kig op, gå på (gen) opdagelse i det øverste København, og nyd, at hovedstaden endnu ikke er én stor reklamesøjle. København har så meget mere at byde på end det, der er lige foran næsen på os.ibyen@pol.dk Nogle driftige sjæle har malet ' Voksenbarn uden nem i. d.' på et tag. Ta' den, Digitaliseringsstyrelse!.Fakta: MIKROPORTRÆT Johan BendtsenAlder og beskæftigelse? »Netop trådt ind i Klub 27, hvor den står på freelancejournalistik og inden så forfærdeligt længe et speciale« Hvad skal du lave i weekenden? »Til CPH Open, ' The champagne of skateboarding', der fra i dag og til søndag fylder byens gader med skatekonkurrencer, god stemning og masser af bajere« Hvad er dit eget yndlingssted i København, set fra et fugleperspektiv? »Sankt Jakobs Plads på Østerbro. Der er simpelt hen så pænt, lige meget i hvilken retning du kigger« Er du egentlig mest til doriske eller joniske søjler? »I virkeligheden er jeg faktisk mest til de korintiske - de er så flotte med bladene oppe i toppen«.

På Blågårds Plads spiller unge mænd og drenge fodbold denne juliaften.Omkring dem sidder lokale og drikker en øl i aftensolen. I et hjørne af pladsen på Nørrebro i København, ved siden af biblioteket, holder en gruppe unge til. De står rundt om bilerne, som de nonchalant har kørt helt ind på pladsen.Ingen tvivl om, at gruppen har taget ejerskab over området - og de unge mænd reagerer prompte, da Berlingskes fotograf begynder at fotografere i retningen af de unge mænd og bilerne. To mænd kræver straks billederne slettet. Fotografen afviser, hvorefter mændene kvitterer med trusler om tæsk og hævn.»Skal jeg tage et billede af dig og lægge det på nettet og skrive, du er pædofil?« lyder det fra den ene.Kameraet bliver inddraget, men leveret tilbage.Berlingskes udsendte fortrækker.Gruppen bar ikke rygmærker, men ordet på gaden lyder utvetydigt, at det er LTF, der også går under navnet Familia BGP (Blågårds Plads).Den kriminelle bande har de seneste måneder ifølge politiet intensiveret sin tilstedeværelse og rekrutteringsindsats på Nørrebro, hvilket formanden for Nørrebros Lokaludvalg, Mogens Petersen, kan genkende. Han har boet på Indre Nørrebro i over 20 år, og han er især bekymret over bandens rekruttering af børn og unge i forbindelse med sommerferien.»Vi ved, hvordan det er om sommeren. De unge er bare mere ude, fordi de ikke skal op og i skole, så de går ikke hjem klokken 18,« siger Mogens Petersen.Ifølge lokalformanden har man på Nørrebro set, at der på det seneste er kommet flere yngre bandemedlemmer til.»Vi ved, at der er nogle 16-, 17-eller 18-årige, som er optaget (i LTF, red.), og så har vi hørt rygter om, at der er lavet børnekasketter til dem, der er lidt mindre,« siger Mogens Petersen.Lokalformanden fortæller om en form for ungdomsafdeling til LTF, der hedder SYLF og angiveligt står for »support your local familia«, som begyndte at vise sig i gadebilledet for nogle måneder siden.»Vi kaldte dem smølfer, fordi de rendte rundt med blå kasketter, men dem har de lagt igen.Jeg tror, de fandt ud af, at det gav for meget opmærksomhed,« siger Mogens Petersen.Man skal vide, hvad man kigger efterMogens Petersen fortæller, at mange ikke umiddelbart ser LTF-medlemmerne, fordi de ikke ved, »hvad de skal kigge efter«. »De blender egentlig ind i gadebilledet, men når man har boet i området i mange år og har sin gang omkring pladsen, så kan man se, at de er der. Og vi kan se, at det er blevet mere massivt,« siger lokalformanden.Mogens Petersen fortæller, at han ikke selv føler sig utryg ved at færdes på pladsen - han kender en del af bandemedlemmerne, fordi han i mange år har optrådt med sit cirkus på Blågårds Plads.»De kender mig alle som cirkusmanden, og ham er der ingen, der rører,« forklarer Mogens Petersen.Til gengæld frygter lokalformanden, hvad resten af sommeren kommer til at byde på for områdets børn og unge.»Vi håber bare på, vi kan komme igennem denne sommer. Det har tidligere været problematisk om sommeren, og det kan det også blive denne her sommer,« siger Mogens Petersen og henviser til, at flere unge vil være i risikozonen for at blive forsøgt rekrutteret.Formand efterlyser fritidstilbudFor at undgå, at flere af Nørrebros børn og unge bliver hvirvlet ind i bandemiljøet, efterlyser Mogens Petersen flere billige fritidstilbud til unge. Samtidig forklarer han, at der er en særlig udfordring på Nørrebro som følge af den store befolkningstæthed.»Vi har problemer med at få plads til flere foreninger. Vi prøver at få det op at køre, men vi mangler plads. Vi forsøger at tage utraditionelle metoder i brug og har blandt andet foreslået, at man udnytter hullet ved metrobyggeriet i Nørrebroparken til en nedgravet hal,« siger han.Nørrebro er den tættest befolkede bydel med 80.000 borgere på rundt regnet fire kvadratkilometer.Til sammenligning bor der på Østerbro 76.500 på cirka 9 kvadratkilometer, fremgår det af Københavns Kommunes »Bydelsplan for Nørrebro 2017«. »Det er ikke, fordi vi mangler frivillige på Nørrebro, men vi mangler altså plads til aktiviteter,« siger Mogens Petersen.Nørrebro har i mange år været præget af lønnede projektmedarbejdere og midlertidige offentlige initiativer i stedet for frivillige idrætsforeninger.Denne sommer har kommunen sat ind med gadeplansmedarbejdere, der kan spille fodbold og basket med børn og unge i parkerne, et mobilt værksted og særlige sommertilbud i de lokale fritidsklubber for at holde de unge væk fra gaden og LTF.Der bor omkring 14.400 børn og unge i alderen 0-19 år på Nørrebro.matg@berlingskemedia.dk ,annj@berlingskemedia.dk De blender egentlig ind i gadebilledet, men når man har boet i området i mange år og har sin gang på pladsen, så kan man se, at de er der.Mogens Petersen, formand for Nørrebros Lokaludvalg.
Risikoen for, at børn og unge hverves til den kriminelle bande Loyal to Familia, er særlig høj i sommerferien, påpeger formanden for Nørrebro Lokaludvalg. Han efterlyser et bedre foreningsliv og billige fritidstilbud som våben mod, at børn og unge bliver hvirvlet ind i banderne.
TUNNEL Danmarks længste og spildevandsbassin står nu klar til at håndtere både regn-og spildevand i København.Faktisk er bassinet en 3,4 km lang tunnel af metrodimensioner og ligger 16 meter under Vigerslevparken i den københavnske bydel Valby.Spildevandstunnellen blev indviet i midten af maj og kan rumme 29.000 kbm vand, hvilket svarer til 12 olympiske svømmebassiner. Den skal være et effektivt værn mod forurening af Damhusåen, som løber midt i parken.Hensigten er desuden, at vandet i enden af Vigerslevparken bliver renere, og der kan etableres en badestrand.Samtidig mindsker tunnelen risikoen for oversvømmelser, når der er kraftig regn eller skybrud over området.- Med den nye tunnel tager vi et væsentligt skridt mod renere vand i åen.Til gavn for beboere og parkgæster, der er blevet generet af lugten fra de mange kloakudløb. Samtidig øges kapaciteten i hele kloaksystemet herude.Og det reducerer risikoen for oversvømmelser, når der er skybrud, siger Hofors adm. direktør, Lars Therkildsen, i en pressemeddelelse.Sikrer god kvalitetTunnelarbejdet begyndte i 2013 og har inklusiv en ny pumpestation kostet cirka en halv milliard kroner at anlægge.Tunnelen er med til at sikre, at EU's vandrammedirektiv om god kvalitet i åer og vandløb kan blive opfyldt. Ved voldsom regn og skybrud fyldes kloaksystemet helt op, og noget af vandet må tømmes af.Hidtil er det lukket ud i Damhusåen, der har ført det beskidte vand videre til Kalveboderne i Sydhavnen. Men det nye tunnelbassin med navnet " Damhusledningen København" kan altså tage imod 29.000 kbm og opbevare det til der atter er plads i kloakkerne.Flere havnebadeDen nye tunnel er Københavns 13. underjordiske bassin. De 13 bassiner sørger for, at vandet i Københavns havn er så rent, at man kan bade uden risiko for at blive syg.For frem til midten af 1990' erne var havnevandet stærkt forurenet. Knap 100 kloakudløb, oliespild og industriaffald var hovedårsagen til, at vandet var så beskidt, at det var forbudt at bade og fiske i det.Hver gang det regnede kraftigt, og der kom tryk på byens kloakker, løb blandingen af kloak-og regnvand lige ud i havnen, og vandet var sundhedsfarligt.Men så tog hovedstadens forsyningsselskab Hofor i samarbejde med Københavns Kommune de første skridt til at gøre hovedrent i havnen.Hofor begyndte anlæggelsen af de underjordiske bassiner, og i 2002 blev det første havnebad åbnet, fordi vandet på grund af indsatsen overholdt gældende krav til badevand. Flere havnebade er efterfølgende åbnet, og siden 2005 har det også været tilladt at spise de torsk og ørreder man fanger i havnen.Den nye tunnelLængde 3,4 kilometer Diameter: Tre meter Kan rumme 29.000 kbm vand Byggeperiode 2013 - 2017 Bygherre: Hofor A/ S Rådgiver: NIRAS A/ S Entreprenør: Østergaard-Aarsle JV I/ S .Underjordiske bassinerDet er unikt, at en storby som København har så rent vand, at man kan tage en dukkert i havnen uden risiko for at blive syg.Det skyldes 13 store underjordiske bassiner, som hovedstadens forsyningsselskab Hofor har bygget under København, hvor det 13. altså blev indviet i sidste måned.Tilsammen kan de 13 bassiner rumme samme mængde vand som 100 olympiske svømmebassiner.De 13 bassiner ligger under Østerbro, Nordhavn, Sankt Annæ Plads, Vesterbro og Amager på lokaliteter som under den befolkede Højbro Plads, ved Skuespilhuset, ved Amager Strandpark og nu også under Vigerslevparken i Valby fra Hvidovre Station og helt ned til Valbyparken.Bassinerne giver mere plads i kloaksystemet og forhindrer, at der løber spildevand ud i havneområdet, når der er skybrud.Det nye bassin i Valby er det 13. bassin i rækken og er med til at skabe mulighed for endnu et bynært badested i Valbyparken.
18 meter under park i København løber kommunens nye spildevandsbassin, der skal sørge for rent vand i Københavns Havn.
Musikken pumper ud af højtalerne.Unge mennesker slænger sig i en slidt sofa i bar-loungen med en lunken øl i den ene hånd og et glas champagne i den anden. Folk danser på både jorden og bordene. Andre nøjes blot med at slappe af og få en god snak.Sådan udspillede det sig, da ungdomskirken uKirke på Vesterbro sidste år åbnede et festområde til den årlige gadefestival Distortion i København, der er bygget op om klubmusik og festkoncerter.Og selvom det umiddelbart kunne ligne enhver anden gadefest, vidnede tre store kors malet på en plakat om, at begivenheden er mere end det. Det er en chance for kirken for at få unge mennesker til at tale om kristendom.Og igen i år kommer rosévinen til at flyde, når kirkebænkene bliver hevet ud foran kirken ved Litauens Plads i København i anledning af Distortion." Det er årets højdepunkt.Mange andre kirker har kon-firmationen som den tid, hvor de får kommunikeret tro til allerflest mennesker. For os er den tid Distortion," siger præst og leder af uKirke Thomas Nedergaard.På Facebook bliver kirkebaren introduceret med sætningen: " I år skruer vi op for guldknappen og bader pladsen i glimmer, champagne og guld, guld, guld". Fokusset på at være nyskabende handler om at nå ud til de unge, der ellers ikke ville komme i kirken." Vi får nedbrudt en masse fordomme, og så er det også nemmere at få mennesker til at snakke om kristendom," siger Thomas Nedergaard.Er det lettere at få folk til at tale tro, når de er fulde? " Jeg ved ikke, om det at drikke betyder så meget, men det gør det selvfølgelig nok nemmere. Men bare det, at vi er en del af feststemningen og de unges kultur, gør, at vores budskab bliver mere interessant." Hos en anden præst i København, Jens Ole Christensen, der er sognepræst i Fredens-Nazaret Sogn på Østerbro, anerkender man kirkens tilstedeværelse blandt de unge. Men samtidig minder man om, at den kristne værdi skal være tydelig." Jeg vil gerne give kredit for, at man er til stede. Men man skal ikke være derude for bare at gå i ét med miljøet.Vi skal turde være der med et tydeligt kristent vidnesbyrd," siger Jens Ole Christensen.Trods billig bar og høj musik understreger Thomas Nedergaard også, at det kristne budskab er hovedfokus: " Vi arbejder altid efter vores manifest, som lyder: ' uKirke, fordi tro er vigtigt'.Troen skal være til stede i alt, hvad vi laver, ligegyldigt om det er til Distortion eller et FDF-arrangement." Netop den slags forsøg på at nå unge mennesker vidner om en ændring i folkekirkens missionsfokus, siger Søren Østergaard, der er leder ved Center for Ungdomsstudier og Religionspædagogik, hvor han i flere år har forsket i unge og kristendom." Man er blevet meget mere bevidst om, at man bliver nødt til at kommunikere på anderledes måder. Vi ser det også på Roskilde Festival, hvor folkekirken er kommet på banen og møder unge i deres egen kultur," siger han.Det handler blandt andet om at tilpasse sig en ungdom, der er åben for mange livsopfattelser. Det kan være til kristendommens fordel, mener Søren Østergaard." Vi har en ungdomsgeneration, der er super inkluderende.Det betyder ikke, at troen bliver altafgørende i deres liv, men tro kan sagtens være et fragment, der har betydning, og til festivaler som Distortion forsvinder berøringsangsten for at snakke om Jesus." J.fogde@k.dk Fakta: uKirke2011, er en ungdomskirke på Vesterbro i København, der skaber dialog med unge om kristendom og tro. Det gør de ved blandt andet at deltage i en række kulturelle arrangementer, herunder den igangværende gadefestival Distortion.
Ungdomskirke kombinerer dialog med champagne ved festivalen Distortion i dag. Det vidner om en ændret missionsbevidsthed, siger forsker.
70 I DAG. »Hvem er han«, spurgte medierne, da Anders Knutsen i 1991 blev udnævnt til øverste chef i B&amp;O.De, der ikke vidste det, kom hurtigt til at finde ud af det. For med Anders Knutsen ved roret gik den danske radio-og tvfabrik, der er kendt over hele verden for sit smukke design og fine lyd, ind i en opgangsperiode efter at have skrantet i en årrække.Og Anders Knutsen, der allerede dengang havde arbejdet for B&amp;O i 15 år, blev kendt i hele nationen som ' Mr. B&amp;O'.FOR ANDERS KNUTSEN blev det til i alt 25 års arbejde for virksomheden fra Struer.En af dansk erhvervslivs kronjuveler, som han var med til at ændre fra at være producent af radio, tv, grammofoner og båndoptagere til at være en livsstil og en livsfiloso-fibaseret på, at skønhed i lyd, billede og design udløser en særlig livskvalitet, som kunderne var villige til at betale gode priser for.Det blev til 10 år som øverste chef i B&amp;O, og så valgte Anders Knutsen selv at stoppe som bare 54-årig.»Det eneste, der reelt havde indhold i mit liv på det tidspunkt, var virksomheden.Uden den havde jeg intet andet på dagsordenen«, forklarede Anders Knutsen selv efter afskeden med B&amp;O.Og siden da gik han aldrig til et nyt job som ansat direktør. I stedet valgte han at gå ind i en række bestyrelser, og han har blandt andet været formand for Danisco og for Copenhagen Business School, CBS.ANDERS KNUTSEN blev født to år efter afslutningen af Anden Verdenskrig og voksede op under fattige kår i Ådalen i Vejle.Hans far var arbejdsmand, hans mor holdt sammen på hjemmet, og han selv gik i den stråtækte skole. Hans mor håbede, at sønnen ville blive postbud, så han kunne få en solid pension, har han fortalt.Men Anders Knutsen ville uddanne sig, gøre karriere og tjene penge, så han kom på gymnasiet og blev uddannet økonom på Aarhus Universitet.Han har selv i interview forklaret, at hans opvækst, hvor han ikke fik noget forærende, var med til at forme ham og give ham en anden tilgang til arbejdet end de erhvervsledere, som via deres opvækst har haft en lettere adgang til uddannelse og topposter.Anders Knutsen var vant til, at man ikke fik noget forærende, og han var opvokset med, at man skulle arbejde hårdt og længe.»Jeg er vokset op med arbejdsomhed som den vigtigste kvalitet i livet. Min far kendte jeg næsten ikke, for ham var livet kun arbejde: Han sled fysisk hårdt hele dagen, gik i haven for at dyrke kartofler og save brænde, når han kom hjem, og endte på divanen, så snart han var inden døre«, har han forklaret.Selv kom Anders Knutsen, har han selv fortalt, til at arbejde så hårdt, at det kom til at gå ud over familien og børnene. Han har et par forliste ægteskaber bag sig.KARRIEREN I B&amp;O indledte han straks efter sin eksamen fra Aarhus Universitet, da han blev ansat som personalekonsulent og afdelingschef i lønkontoret straks efter uddannelsen i 1973, og herfra avancerede han så i de kommende år. Han blev fabrikschef, og efter en kort periode hos ITT Danmark fra 1983 til 1986 blev han hentet tilbage til B&amp;O som koncerndirektør, inden han i 1991 blev administrerende direktør.I det job forlod han hurtigt rollen som den ukendte chef. Han blev en udadvendt og højprofileret chef, som også blev kaldt ind, når regeringen nedsatte udvalg og havde brug for eksperter med succes i erhvervslivet.Som chef gennemførte han flere sparerunder for at bringe virksomheden på ret køl, men når han for eksempel kunne slippe af sted med at lukke B&amp;O's fabrik i Lemvig uden at blive lagt for had, var det, fordi han sendte på samme bølgelængde som de ansatte og kendte produktionen fra sin tid som fabrikschef.Anders Knutsen flyttede efter sit farvel til B&amp;O til en lejlighed på Østerbro i København, hvor han bor med sin kone, Helle Katholm, som også har arbejdet for virksomheden fra Struer. Sammen har de skrevet bogen ' Pris eller poesi', hvor de taler for, at man skal kombinere kunst og købmandskab, og dermed er der trukket en linje tilbage til tiden i B&amp;O.Hans mor håbede, at sønnen ville blive postbud, så han kunne få en solid pension.

Der er stor frustration i arbejderklassen over de konstante nedskæringer i den kollektive velfærd og forringelser af løn og arbejdsforhold.Ved efterårets valg til kommuner og regioner vil de kommunistiske lister i København og Aarhus samt i alle regioner sørge for, at arbejderklassens krav om stop for social dumping, privatisering og nedskæringer i den kollektive velfærd får en central placering i valgkampen.- Kommunisterne er et arbejderparti.Vi taler arbejderklassens sag og kæmper for dens enhed.Danmark er et af verdens rigeste lande. Vi kræver, at denne rigdom bruges til gavn for den brede befolkning, sagde Jørgen Petersen, formand for Kommunistisk Parti, da han i lørdags indledte debatten på en konference, partiet holdt op til efterårets valg i kommuner og regioner.På konferencen deltog medlemmer af Kommunistisk Parti fra hele landet samt også en gruppe medlemmer af partiet KPiD. De to kommunistiske partier stiller sammen op på liste R til kommunalvalgene i København og Aarhus samt ved valgene i alle fem regioner.EU BAG STRAMME BUDGETTERKommunisterne vil i valgkampen sætte fokus på den stramme økonomisstyring af kommunerne, der er en konsekvens af dansk tilslutning til EU's finanspagt.- Med finanspagten fulgte budgetlovene, som fire år frem i tiden lægger de stramme rammer for kommunernes og regionernes økonomi, som uundgåeligt betyder nye nedskæringer og fyringer, understregede Jørgen Petersen i sit oplæg.Han henviste til, at systemet har betydet, at velfærdsområdet har mistet beløb i milliardstørrelsen, fordi kommuner og regioner forsøger at undgå de store bøder, der falder i tilfælde af budgetoverskridelser.Derfor bruger de ikke den fulde ramme i økonomiaftalerne med regeringen.- De nyeste opgørelser viser, at 2016 blev det sjette år i træk, hvor kommunerne brugte flere milliarder mindre, end de lokale politikere oprindeligt havde besluttet i deres budgetter, sagde Jørgen Petersen.- Den kollektive velfærd er truet.Derfor er der brug for et kommunalt og regionalt oprør. Det er et af vores hovedbudskaber i valgkampen, konstaterede han.FOKUS PÅ SOCIAL DUMPINGEn af kommunisternes andre pointer er, at social dumping er langt mere end de østarbejdere, der går til alt for lave lønninger i byggeriet.Det er også, når private daginstitutioner og hjemmeplejefirmaer ikke har overenskomst og underbetaler deres ansatte. Den øgede brug af arbejdsprøvning, virksomhedspraktik, nyttejobbere og frivillig arbejdskraft er også social dumping.- Som kommunister rejser vi kampen imod enhver form for social dumping både før, under og efter valgkampen, understregede Jørgen Petersen.Også kravet kravet om boliger, der er til at betale for en arbejderløn, står højt på Liste R's dagsorden. Hvordan, der kan sikres flere billige boliger, blev diskuteret på en af de fire workshops på lørdagens konference.- Dem med de laveste indkomster og på overførselsindkomster presses ud af byerne, sagde Svend Erik Christensen i sit oplæg til deltagerne i workshoppen.Han kom med et eksempel, hvor en to-værelses lejlighed i privat udlejning koster 12.500 kroner om måneden på Østerbro i København, mens man kan få en seks-værelses lejlighed i Nakskov for 4000 kroner.De andre tre workshops diskuterede socialpolitik, ældrepleje og børneområdet.Der er brug for et kommunalt og regionalt oprør. Det er et af vores hovedbudskaber.JØRGEN PETERSEN, KOMMUNISTISK PARTI.
LOKALVALG 2017 Kommunister på stemmesedlen De to kommunistiske partier KPiD og KP stiller sammen op til kommunalvalg i Aarhus og København samt til valget i alle fem regioner. På en konference lørdag blev kommunisternes krav diskuteret.
Flere brudekjolebutikker indfører nu gebyr for kjoleprøvning i butikkerne.Det sker, efter at indehaveren af Brudekjoler-Weddingdeluxe i Stenløse, Lina Von Bale, fik nok af kunder, der prøver kjoler i timevis og træder på kjolerne, så de må sendes til rens bagefter, men så går deres vej uden at købe noget og i stedet køber kjolen over nettet i Kina.»Det er simpelthen så dårlig stil«, siger hun.Lina Von Bale har sendt mails til alle de førende omkring 30 brudekjolebutikker i Danmark, hvor hun foreslår, at butikkerne organiserer sig og blandt andet begynder at tage et gebyr for kjoleprøvningen.Selv tager Lina Von Bale 150 kroner per time.Fire andre har indtil videre meldt tilbage, at de også vil begynde at tage gebyr.Butiksbestyrer Karina Hvid Carlsen fra Nicolai Brudekjoler genkender problemet: »Vi bruger meget tid på at hjælpe kunderne med at finde den rigtige model og størrelse, der passer til lige præcis dem, men oplever desværre også tit, at kunderne vælger at købe noget lignende over nettet i stedet«, siger hun.Problemet er ikke enestående for brudekjolebutikkerne.Også musikinstrumentforhandlere, sportstøj-og skoforhandlere kender til de kunder, der kommer og bruger butikkens ekspertise for at finde det rette produkt, blot for at gå hjem og købe det billigere på nettet.Kent Nørmark er butikschef hos Marathon Sport på Østerbro, hvor kunderne kan prøve løbesko på et løbebånd, mens de bliver filmet, så en ekspert kan vurdere, præcis hvilken sko der er bedst for kunden. Men også her kan kunderne finde på at sige farvel og tak og gå hjem og købe skoene på nettet.»Vi vil gerne give kunden en god oplevelse, men vi vil også gerne sælge skoene. Det er da en skuffelse, når kunden går igen«, siger han.Vagn Jelsøe er vicedirektør hos Forbrugerrådet, og han kan godt se problemet, men mener ikke, at kunderne gør noget galt.»Det er langtfra ulovligt, det kunderne gør. Jeg synes sådan set, det er en fornuftig forbruger, der både orienterer sig på nettet og går ind i fysiske butikker for at få ordentlig vejledning«, siger han.Jelsøe mener, at det går begge veje - der er også mange, der først orienterer sig på nettet og så køber i en butik - så de fysiske butikker må spille deres trumfkort for at vinde kunden.»For nogle kunder spiller prisen en afgørende rolle, for andre er det at få hjælp af ' et rigtigt menneske' før, under og efter købet. Den service, butikkerne tilbyder, kan lokke forbrugerne ind i butikken, og så er det butikkens rolle at overbevise om, at kunden er bedst tjent med at købe der - det er spillereglerne på et frit marked«, siger Vagn Jelsøe, der dog understreger, at Forbrugerrådet generelt fraråder netkøb i Kina på grund af de ringe reguleringer, der beskytter kunden på det marked.Foreningen for dansk internethandel, FDIH, har undersøgt, hvordan folk bestemmer sig for et køb på nettet, og ifølge foreningen bruger 88 procent kun research på nettet til at bestemme sig. 12 procent bruger også fysiske butikker, og 3 procent bruger kun fysiske butikker, før de bestemmer sig for en vare på nettet.»Så for os at se er det ikke et særligt stort problem«, siger kommunikationschef Henrik Theil, der dog erkender, at de 12 procent kan være spredt ujævnt ud, så det særligt går ud over enkelte varegrupper.Som for eksempel brudekjolerne.Men løsningen er ikke at tage penge for prøvningen, mener Theil.»Jeg tror personligt på, at det dummeste, man kan gøre, er at prøve at blokere for nogle kunder på den måde. I stedet skal hun slå på trygheden og sikkerheden ved, at hun har en fysisk butik«, siger han.Butikker på leve med konkurrence Lone Rasmussen, der er markedschef i Dansk Erhverv, mener, at butikkerne må leve med den hårde konkurrence.»Man kan jo ikke bebrejde forbrugerne, at de prøver at få varen billigst muligt.Men forbrugerne skal også huske, at de har et ansvar. Hvis de gerne vil blive ved med at have rådgivning og personlig service, så skal de købe i butikker, der giver dem det. Ellers forsvinder de«, siger hun.Når de endelig finder drømmekjolen..Lørdagsliv side 12.helene.navne@pol.dk Man kan jo ikke bebrejde forbrugerne, at de prøver at få varen billigst muligt Lone Rasmussen, markedschef i Dansk Erhverv.
FORBRUG Kunder trækker på butikkers rådgivning, men køber varen på nettet. Sådan er spillet, siger Forbrugerrådet. Men fænomenet har fået fem brudekjolebutikker til at indføre gebyr for prøvning.
Husum er væk. Brønshøj er væk.Det samme er Vanløse, Utterslev, Emdrup og store dele af Nørrebro og Østerbro.Ikke murstenene. Men de tegninger, som ligger bag. I forbindelse med en digitalisering af hovedstadens arkiv over byggesager er en tredjedel af de oprindelige dokumenter og arkitekttegninger fra København blevet destrueret, efter de er blevet skannet ind.Det viste sig mandag, da P1 kunne fortælle om praksissen. Her forklarede enhedschef for byggesagsdokumentation iKøbenhavns Kommune Michael Andersen, som det ikke har været muligt at få i tale siden, at dokumenterne blev brændt, fordi det var godkendt af Stadsarkivet i København.»Stadsarkivet er kommet med en udtalelse om, at tegninger kan bortskaffes efter endt skanning (...) derfor har vi lagt os op ad deres vurdering og har skaffet tegninger væk, efter vi har sikret os i vores kvalitetskontrol, at alt er perfekt, og som det skal være«, sagde han. Og understregede, at det ikke var et krav, at tegningerne skulle ende på forbrændingen, men en mulighed, som kommunen havde besluttet at bruge.»Vi henholder os bare til den tilladelse vi har fået«, sagde Michael Andersen, der kalder det »seriøst arbejdsmateriale«, der kommer ud af skanningen.Det ændrer dog ikke ved, at P. V. Jensen Klints håndtegninger af mesterværket Grundtvigskirken på Bispebjerg Bakke, samt hans omkringliggende huse er blevet brændt. Det samme er alle attester, skrivelser og ansøgninger fra hele kirkens liv, fra tre generationer af Klinter, som arbejdede på bygningsværket, der betragtes som blandt de arkitektionisk mest betydningsfulde i landet.Ifølge teknik-og miljøborgmester, Morten Kabell (EL) kendte hverken han selv eller nogen omkring ham til, at det siden 2013 har været fast procedure at brænde arkivalierne, så snart de var skannet ind. Tirsdag aften stoppede borgmesteren destruktionerne.»Vi er heldigvis ikke nået ind til bykernen, men uanset hvad er det forkert. Det er kulturarv, og nu har vi kun indskanningerne tilbage«, siger han.Sammen med kultur-og fritidsborgmester i København Carl Christian Ebbesen (DF) skal Kabell nu finde ud af, hvad der skal ske med de omkring to tredjedele af dokumenterne, der endnu hverken er skannet eller brændt. Indtil nu ser det ud til, at de bevaringsværdige dokumenter kommer til at ligge i Københavns nye arkiv for kulturarv, der åbner i 2018. Et andet uopklaret spørgsmål er, hvad der skal ske med de dokumenter, kommunen ikke vil gemme. Ifølge Michael Andersen, her igen citeret efter P1, har Stadsarkivet ikke givet tilladelse til, at dokumenterne kan udleveres til andre.Altså skal de destrueres, uanset om andre, husenes ejere eksempelvis, gerne vil arve dem.En række arkitekter og historikere har reageret voldsomt på nyheden.»Det, der er sket, er katastrofalt. Men det er jo sket, desværre. Nu handler det om at brede budskabet ud til andre kommuner, der måske har gang i noget af det samme«, siger Karen Margrethe Olsen, der er formand for Landsforeningen for Bygnings-og Landskabskultur.»Bygningsmassen i København er større, så derfor vil der måske gå flere tegninger tabt her, men værdien af de enkelte bygninger andre steder i landet er lige så stor«. Hun henviser til Aarhus Kommune, hvor bevaringsværdige tegninger er blevet gemt efter endt skanning. Uanset bevaringsværdien har fysiske arkivalier en anden kvalitet end dem, man kan finde i de digitale, mener flere forskere. Blandt dem historikeren Jes Fabricius Møller, der i et indlæg i fagbladet Arkitekten kommer med et polemisk eksempel: »En sammenligning kan måske anskueliggøre sagen for udenforstående: Ville Skagens Museum skanne skitser og breve af Krøyer og derefter brænde papirversionen og kalde det ' bevaring', med den begrundelse at informationsindholdet er intakt? Jeg tror det ikke.Eller rettere: Jeg ved, at det kunne de ikke drømme om at gøre«. Af berømte bygninger, hvis tegninger nu er destrueret i kommunens arkiv, kan nævnes Martin Nyrops Bispebjerg Hospital fra 1913, graverboligen på Assistens Kirkegård, der er Nørrebros ældste hus, De Gamles By og Brumleby.emil@pol.dk Fakta: FAKTA Sagen kortKøbenhavns Kommune er ved at digitalisere sit byggesagsregister for at lette arbejdsgangen for både borgere og forvaltningen i byggesager. Indtil nu er en tredjedel af byen skannet ind. Arbejdet er foregået siden 2013, og efter endt indskanning er dokumenterne blevet destrueret.7. november stoppede teknik-og miljøborgmester Morten Kabell destruktionerne.I Aarhus Kommune har man været gennem en lignende digitalisering, men her er kulturhistorisk vigtige tegninger blevet gemt.
Siden 2013 har Københavns Kommune digitaliseret en tredjedel af alle analoge mapper med gamle byggesager i byen. Og brændt dem bagefter. Et kæmpe kulturhistorisk tab.
En rokokostol i sort, rød og guld, med sæde, ryg og armlæn, men spredt ud som en flad sprællemand.Sådan ser Anet Ruth Brusgaards nyeste værk ud. Billedet er vævet i de fineste uldog guldtråde og skal fra januar udstilles på Museum Silkeborg Bad som led i den femte Artapestry-triennale. En udstilling, der i 2018 og 2019 skal turnere i Danmark, Sverige, Letland og Rumænien.For billedkunstneren, der ikke kalder sig tekstilkunstner, men slet og ret væver, er udstillingen som helhed mindst lige så betydningsfuld som hendes eget værk med rokokostolen. Anet Ruth Brusgaard, der fylder 75 år i morgen, er levende engageret i udstillingsarbejde, og det organisatoriske er en vigtig del af hendes virke.Hun er sekretariatsleder i European Tapestry Forum, der samler billed-og gobelinvævere i hele Europa, og nyder den kollegiale udveksling af idéer og teknikker, som kendetegner faget.Herhjemme er der ikke mange, der kan hamle op med hendes dygtighed, og derfor er der heller ikke mange for hende at idéudveksle med. Anet Ruth Brusgaard er en ud af ganske få vævere i Danmark, der er uddannet i Frankrig, og den eneste udøvende, der væver med de klassiske og traditionsrige teknikker, der er perfektioneret gennem århundreder.Det er den samme klassiske tekniktradition, som dronning Margrethes Christiansborg-gobeliner er vævet efter.Lige siden hun blev færdig på Skolen for Brugskunst i København i 1980, har hun målrettet styret imod gobelinvævningen, og det var derfor også naturligt for hende at videreuddanne sig på den berømte École Nationale d'Art Decoratif i Aubusson i Frankrig.Hendes udstillingsfrekvens er høj. Inden for det seneste år har Anet Ruth Brusgaard udstillet tre steder i USA, og lige nu udstiller hun på Australian Tapestry Workshop i Melbourne.Hendes udtryk er minimalistisk og grafisk, men hun har også lavet renæssancebilleder og haftperioder, hvor hun var optaget af at væve runer. Hun tegner sine mønstre op spejlvendt på bagsiden af vævens trender, men improviserer både med farver og former, mens hun sidder ved væven. Hun holder meget af langsomheden i arbejdet, hvor hun, som hun siger, kan fordybe sig i sin egen verden.Hun deler flittigt ud af sin kunnen ved at være underviser på Skals Håndarbejdsskole og på Væveskolen i Greve.Anet Ruth Brusgaard har siddet i kunsthåndværk-og designudvalget under Statens Kunstfond, og hun er medstifter af Tekstilgalleriet, der har igangsat designproduktion i Portugal og Nepal.Gennem Tekstilgalleriet har hun blandt andet været med til at samarbejde med Danida om et projekt med håndknyttede tæpper til danske ambassader, ministerier, rådhuse og kirker.Anet Ruth Brusgaard er giftmed møbelarkitekt Dan Svarth. Parret har tre sammenbragte børn og seks børnebørn.De bor på Østerbro i København, blot fem minutters gang fra væverens værksted på Kastelsvej.Det er praktisk, når man som Anet Ruth Brusgaard er på sit værksted hver eneste dag. Hun elsker sit fag og lever og ånder for at væve.Hendes eneste hjertesuk er, at hun tilsyneladende er del af en uddøende race. Hun ville ønske, at der fandtes samlere eller blot en større interesse for billedvævningen.Der findes museer for eksempelvis keramik, glaskunst og sølvtøj, men ikke for billedvævning, og det er synd og skam, mener hun.Selv har hun sammen med en kollega overtaget to kæmpestore væve fra begyndelsen af 1900, der har stået på Frederiksborg Slot. De bliver indtil videre opbevaret i Skærbæk, men hun så gerne, at der var et sted, hvor der var mulighed for at vise dem frem.Selvom vævningen fylder det meste af hendes liv, giver Anet Brusgaard sig også tid til at svømme flere gange om ugen, ligesom hun i mange år har dyrket yoga. J.washuus@k.dk 
portræt Anet Ruth Brusgaard sværger til vævning i krævende teknikker og er en af de ganske få vævere, der mestrer den franske gobelinteknik. I morgen fylder hun 75 år.
Drømmen er en verdensrekord i den forreste del af feltet og en løbeoplevelse i særklasse for de tusindvis af motionister, der som en lang slange udgør hovedfeltet og søndag formiddag bevæger sig 21,1 kilometer gennem hovedstadens gader under den årlige udgave af Copenhagen Half.Sådan ser Dorte Vibjerg på det. Hun er direktør i atletikklubben Sparta, der sammen med Dansk Atletik Forbund arrangerer det halvmaraton, der for mange løbere er blevet en fast tilbagevendende begivenhed på efterårets løbskalender.Centralt for arrangøren står at give venner og familie bedre muligheder for at følge med i løbet.»Vi lægger vægt på, at både løbere og tilskuere får en mere personlig oplevelse af løbet. Du kan følge dine pårørende, der løber, på hele ruten med løbets app (Copenhagen Half Marathon 2017), selv om du rent fysisk kun står ét sted på ruten.Vi har livezoner på ruten med kameraer, der fotograferer og optager video af alle løbere. De favoritter, du følger, vil poppe op på din skærm. Her kan du skifte til en livesending, hvor du kan se personen løbe forbi«, siger Dorte Vibjerg.De digitale muligheder skal ses i lyset af, at løbere forventer mere end blot at deltage i selve løbet, når de tilmelder sig, fortæller arrangøren. Deltageren ude på ruten vil have en fornemmelse af, at hendes pårørende følger med, selv om de står et helt andet sted. Sparta vil gerne gå forrest i den digitale udvikling - ikke mindst fordi løbere i dag er mere kræsne med, hvilke løb de deltager i, siger Dorte Vibjerg: »Vi skal kæmpe mere end tidligere for at holde på deltagerne, der vil have noget for pengene«. Københavns halvmaraton foregår på en flad rute med start og mål på Øster Allé ved Fælledparken. Turen over Dronning Louises Bro, det lange nedløb ad Frederiksberg Allé og sidste sving gennem Trianglen kort før mål er nogle af højdepunkterne på ruten, hvor et af de hårdeste stykker er Kalvebod Brygge, hvor vinden kan stå lige ind i ansigtet på de 22.000 løbere.God rute til rekorderDen flade rute uden for mange sving giver løberne en god mulighed for at sætte en personlig rekord. Det gælder både for motionister og for verdenseliten, der stiller til start i København. Sparta håber på, at verdensrekorden for mænd (58: 23) bliver slået, mens en løbsrekord for kvinderne (68: 00) ifølge arrangøren også er inden for rækkevidde.»Jeg tror på en verdensrekord, hvis vejret er med os«, siger Dorte Vibjerg.Tilskuerne har dermed mulighed for at se nogle af verdens bedste langdistanceløbere på nærmeste hold - deriblandt de to vindere fra sidste år, den etiopiske kvinde Hiwot Gebrekidan Gebremaryam og i mændenes felt James Mwangi Wangari fra Kenya. Men det gælder om at have øjnene med sig. Hastigheden for de hurtigste er over 21 km/t for mændene og knap 19 km/t for kvinderne.Det er stadig muligt at tilmelde sig løbet.Det kan gøres i Spartahallen på Østerbro i København lørdag og søndag.anders.schmidt@pol.dk Fakta: FAKTA Lukket for bilerCopenhagen Half skydes i gang søndag formiddag klokken 11.15 og vil påvirke trafikken i hovedstaden.Hele ruten er lukket for biltrafik i tidsrummet 9-15. Trafikanter på tilstødende veje kan desuden blive omdirigeret. Gaderne bliver åbnet, i takt med at de sidste løbere passerer.Der er syv trafiksluser på ruten, hvor biler kan passere, før og efter at feltet er kommet forbi.WWW Se kort med trafiksluserne på politiken.dk/6106220.
Copenhagen Half løber af stablen i denne weekend. Du kan følge deltagerne live på mobilen og se nogle af verdens stærkeste løbere.
- På den gamle venstrefløj, den der prædikede klassekamp, var erhvervslivet pr. definition ondt. 
KRONIK Virksomhederne er blevet meget ens i deres hyldest til tidens populære mærkesager, selvom ægte diversitet faktisk betaler sig . 
J eg kommer kørende på Vennemindevej på Østerbro, hvor ' cykelstien' kun består af en hvid linje, for det er sørme vigtigt, at der trods en omfattende renovering af gaden og status som ' klimakvarter' stadig er plads til masser af biler og parkering.Ængsteligt trækker jeg ud over den hvide streg, mens jeg refleksmæssigt laver en bydende, utålmodig bevægelse med min højre hånd, hvor jeg vinker min søn frem, så han kan placere sig i inderbanen, beskyttet af den blegfede patriark med cykelhjelm og forkromet overblik.Problemet er så bare, at min 16-årige søn samtidig overhaler mig udenom og insisterer på, at det er ham, der ligger yderst og sikrer os mod privatbilismen.Objektivt har han jo ret. Det er lang tid siden, at vi skulle passe på ham, fordi han var ' ny i trafikken'.Han er 15 centimeter højere end mig, stærk og med lynhurtige reflekser. Så når jeg insisterer på at hygge om ham på cykel, svarer det lidt til at prøve at sidde med en voksen labrador på skødet.En airbag af kærlighedProblemet er jo bare, at mit nervesystem blev opgraderet, da jeg på hver side af årtusindskiftet fik hans storesøster og ham.Jeg gik på få måneder fra at være Leif Lalleglad på skovtur til at være et rystende nervevrag, der er ved at dø af skræk, når en bus kører for tæt forbi, når børnene går over de gule pletter (det, vi kaldte kiks) nede på S-togsperronen, eller når elevatordøren glider i, mens de står med deres fedtede fingre lidt for langt fremme.Kort sagt, jeg har i 18 år været en levende airbag for to børn, der nu bare kigger overbærende hen over hovedet på mig.Airbaggen var udstyret med patroner med komprimeret kærlighed, klar til at danne en varm pude af gode tanker som værn mod virkeligheden. Men hvad gør man så med alle de indespærrede følelser? Kan man afelske sine børn trafikalt? Kan man slippe sin fornemmelse af at være det murmeldyr, der står parat på bagbenene til at pifte, når noget kommer og truer flokken? Jeg har prøvet at tvinge min kone på plads i inderbanen, men heller ikke hun reagerer positivt på omsorg. Vantro og utryghed ved at blive omklamret er mere dækkende. Jeg har også prøvet at deltage i andres børns trafikopdragelse. Den flinke onkel/børnelokker. Ved at nikke venligt.Ved at gøre plads og vinke små familier frem. Men det fremkommelige smil ser ud til at skræmme især mødrene. De glemmer helt at bjæffe kommandoer til de små børn og skynder sig bare væk.Jeg må - også på dette punkt - erkende, at evigt ejes kun det tabte. Jeg tænker, at jeg skal have mig en rå crosscykel eller en singlespeed med retrodetaljer i læder og messing. Og jeg skal suse over Dronning Louises Bro fuldkommen ligeglad med, hvem der kommer hjem til middagsmad hvornår. Og får jeg lyst til at slå mig ned og snakke med nogen, så gør jeg bare det.Hvis der ellers er nogen, der gider.Men ser du en ældre herre derude på en påfaldende hip cykel, så hold god afstand.Jeg er gammel i trafikken og slet ikke sikker på, at jeg kan lade andre være. Viser du det mindste tegn på svaghed, så står jeg klar med råd, vejledning og pisseirriterende håndbevægelser.per.munch@pol.dk 
KLUMME Per Munch har brugt 18 år på at skærme sine børn. De instinkter gør ham nu til en fare for andre. .
Når den israelske jazzbassist Alon Farber på tirsdag går på scenen i Skuespilhusets foyer for sammen med sin gruppe Hagiga Sextet at præsentere publikum for det, Copenhagen Jazz Festival i sit program omtaler som »moderne jazz med et strejf af middelhavsregionens mangfoldige toner« og »samtidsmusik med udgangspunkt i improvisation og fri interaktion«, markerer han også den lykkelige afslutning på en af årets særeste ' sager' i dansk kulturliv.En, der har grund til at ånde ekstra lettet op, når øjeblikket indtræffer, er lederen af Copenhagen Jazz Festival, Kenneth Hansen, for hans job kunne meget nemt være røget som følge af hans ekstremt uheldige håndtering af en henvendelse fra ovennævnte bassist tidligere på året: »Af politiske grunde præsenterer vi ikke israelske kunstnere i disse år, desværre«, skrev Kenneth Hansen til Farber, der på sin side blev så opbragt, at han offentliggjorde afslaget fra København og kaldte det politisk boykot af Israel.Da begyndte flere ugers oprydningsarbejde for Kenneth Hansen, der ellers lagde hårdt ud med at kalde sin egen formulering for »kluntet« og det hele for »en misforståelse«. Men da han så midt i bortforklaringerne anførte, at det da var på grund af sikkerhedsspørgsmål, at jazzfestivalen ikke kunne engagere israelske musikere, blev det bare endnu værre.Hele miseren endte dog med, at Farber og hans band blev en del af Copenhagen Jazz Festival. Og efter en lang række uddybende forklaringer og undskyldninger til israelerne, til pressen og over for såvel sponsorer som bevilligende instanser beholdt Kenneth Hansen sit nære forhold til landets største musikfestival, i hvis maskinrum han har opereret de seneste 20 år.Fyrtårn blandt festivalerHeldigvis for det, efter manges mening.Ikke mindst fordi Kenneth Hansen blandt sine mange kvaliteter af mange netop fremhæves for sin åbne og udogmatiske tilgang til fænomenet jazz og mennesker som sådan. Altså præcis det modsatte af, hvad han var under mistanke for i Farberaffæren.Det er således ikke mindst Kenneth Hansens fortjeneste, at Copenhagen Jazz Festival stadig betragtes som en af Europas væsentligste musikbegivenheder.Noget af en præstation efter snart 40 år - ikke mindst fordi udviklingen inden for genren har været så eksplosiv, fluktuerende og mangfoldig i samme periode.Rundtomkring findes der da jazzfestivaler større end Københavns, både hvad angår prestige og volumen, men som i de senere tiår er blevet hægtet af og i international sammenhæng står tilbage som mere eller mindre bedagede.Copenhagen Jazz Festival står stadig som et lysende fyrtårn, der uden blusel kan skrive sådan her om sig selv på sin hjemmeside: »Jazzscenen i København er blevet mere progressiv og mangfoldig end nogensinde før. De danske musikere optræder oftere med internationale orkestre og på tværs af landegrænserne. Spillesteder med jazz på repertoiret spænder fra koncertsale til jazzklubber, fra provisoriske koncertrum til DIY-steder; og den eksperimenterende jazz har opløst grænserne mellem avantgarde, improvisation og elektroniske værktøjer - og fundet faste tilholdssteder i Koncertkirken, Mayhem og 5e. Alt dette er med til at fastholde interessen for jazz uden for festivalsæsonen, som foruden Copenhagen Jazz Festival og den landsdækkende Vinterjazz tæller foreningsdrevne festivaler i hele landet«.Remixede pophitsSamme åbenhed og mangel på dogmatik var egenskaber, der gjorde, at Kenneth Hansen - efter sin tiltræden som leder af Copenhagen Jazz Festival i 2012 - kunne bilægge en hel del af de årelange stridigheder, der dengang prægede den lille københavnske jazzscene. Hansen tager simpelthen så mange ting heeelt roligt - eller som man siger på jazzsprog: cool.Et helt frisk eksempel er hans reaktion, da det for et par uger siden blev kendt, at Copenhagen Jazzhouse ville flytte fra sin nuværende mondæne adresse i Indre By til et medborgerhus på Nørrebro. Mens stort set hele branchen himlede op om det dyre spillesteds kranke selvforskyldte skæbne, sagde Kenneth Hansen til Jyllands Posten: »Sådan har det jo altid været - jazzklubber må løbende flytte, fordi huslejen bliver for høj«. Det er ikke så vigtigt, hvor jazz bliver spillet. Vigtigere er det, at jazz bliver spillet, synes at være devisen, og når man dertil lægger Kenneth Hansens brede begreb om jazz, som har præget hele hans lange samliv med Copenhagen Jazz Festival, virker det stadig som en god idé at lige netop han er den, der holder i håndtaget på paraplyorganisationen Copenhagen Jazz Festival.Selv er han for resten en ganske udmærket bassist, uddannet på Rytmisk Musikkonservatorium. I et interview her i Politiken erklærede Kenneth Hansen for et par år tilbage, at hans interesse for jazz blev grundlagt gennem de maxisingler af pophits i jazzede remix, der udkom i hans ungdom i 1980' erne. Lyder det ikke herligt fordomsfrit?.henrik.vesterberg@pol.dk Selv er han for resten en ganske udmærket bassist.Fakta: BLÅ BOGKenneth HansenFødt 1970 Opvokset på Østerbro, København Student fra Ingrid Jespersens Gymnasieskole, København Uddannet bassist fra Rytmisk Musikkonservatorium, 2000 Tilknyttet Copenhagen Jazz Festival siden 1995, chefbooker for festivalen fra 2005 Leder af Copenhagen Jazz Festival fra 2012 Arkivfoto: Simon Fals.
Jazzpolitik Copenhagen Jazz Festivals Kenneth Hansen står efter teknisk knockout i foråret stadig urokkeligt i spidsen for Danmarks største musikbegivenhed.
REGNSKAB Energientreprenøren Poul Sejer Nielsen Holding ApS og entreprenørvirksomheden Adserballe &amp; Knudsen A/ S er hovedårsagen til, at den nordsjællandske entreprenørkoncern Adserballe &amp; Knudsen Holding ApS i 2016 formår at løfte indtjeningen markant og øger overskudsgraden fra 2,2 til 4,5 procent.Koncernen består ud over Poul Sejer Nielsen og Adserballe &amp; Knudsen af en række selskaber inden for projektudvikling, ejendomsinvesteringer samt et grønlandsk entreprenørselskab, men Adserballe &amp; Knudsen A/ S står fortsat for den langt største del af overskuddet.Selskabet kunne allerede i marts offentliggøre et regnskab, hvor omsætningen voksede med 27 procent og rundede den halve milliard kroner, mens resultatet før skat steg fra 7,7 til 14,1 mio.kroner.I 2016 øger entreprenørkoncernen driftsresultatet fra 10,3 til 26 mio. kroner, mens bundlinjen stiger fra 7,6 til 19,4 mio. kroner før skat.- Vores ønske er at holde fokus på indtjening og øge overskudsgraden yderligere til fem procent. Men det er klart, at vi også følger med markedet og den store efterspørgsel, der er på vores ydelser. Så der vil være tryk på omsætningen igen det kommende år og med de udfordringer, der følger med, siger entreprenørkoncernens adm. direktør, Karsten Hjarsø, i en pressemeddelelse.Koncernen ejer 40 procent af Poul Sejer Nielsen, hvis bundlinje steg fra 2,7 til 6,6 mio. kroner i 2016, som tidligere omtalt i Licitationen -Byggeriets Dagblad.Øget projektudviklingSamtidig har den grønlandske forretning i A&amp; K Greenland A/ S skæppet godt til indtjeningen -ikke mindst med en igangværende totalentreprise for US Air Force.Adserballe-koncernen har i dette forår samtidig igangsat et øget fokus på projektudvikling via datterselskabet Atlas, som koncernen ejer 60 procent af.Adserballe &amp; Knudsens tidligere udviklingsdirektør, Frederik Spanning, er rykket til Atlas, hvor han som ny partner skal udvikle koncernens egne projekter via samarbejde med Adserballe &amp; Knudsen og de to partnere i Atlas, Per Lynghøj og Anne Hegestrand.Projektudvikling var tidligere forankret internt i Adserballe &amp; Knudsen igennem fem år, hvor den har været koncentreret om entreprenørvirksomhedens faglige kompetencer. Men størrelsen og kompleksiteten på entreprenørvirksomhedens opgaver er vokset, og det nødvendiggjorde at samle projektaktiviteterne et sted.I øjeblikket udvikler koncernen en ejendom på Østerbro i København, som forventes at indbringe et tocifret millionbeløb og de kommende år byder også på mere bæredygtigt byggeri.Men Adserballe &amp; Knudsens kerneopgaver skal fortsat løses, så de genererer et større overskud.- Vi holder i indeværende år nettet lidt stramt, idet vi har fokus på både effektivisering og udvikling af vores aktiviteter hele vejen rundt i koncernen, og den vægtstang skal vi løfte i fællesskab på en måde, så balancen holdes. Samarbejdet imellem virksomhederne har indtil videre givet gode resultater, men vi kan gøre det endnu bedre, udtaler Karsten Hjarsø i pressemeddelelsen.Adserballe &amp; Knudsen har primært entrepriser i størrelsesordenen 100 til 500 mio. kroner med fokus på større entrepriser samt rammeaftaler.KoncernenAdserballe &amp; Knudsen Holding Aps består af følgende selskaber (ejerandel i parantes) ? Adserballe &amp; Knudsen A/ S (100 %) ? Ryttermarken 6 ApS (100 %) ? Udviklingsselskabet Furesø ApS (100 %) ? A&amp; K Greenland A/ S (100 %) ? Ejendomsselskabet Østerbrogade 190 (100 %) ? Sylvius Holding ApS (100 %) ? Atlas Property Management A/ S (60 %) ? Thisted Huse ApS (51 %) Associerede selskaber ? Poul Sejr Nielsen Holding ApS (40 %) ? Norcon Bygningsentreprise A/ S (40 %) .Adserballe &amp; Knudsen Holding ApSMio. kroner 2016 2015 Omsætning 572,9 462,5 Bruttofortjeneste 103,1 83,3 Driftsresultat 26,0 10,3 Resultat før skat 24,9 9,2 Årets resultat 19,4 7,6 Egenkapital 51,3 32,3 Antal ansatte 145 140 Regnskabet er afsluttet den 31. december 2016.
Moderselskabet rundede den halve milliard i omsætning i 2016, og indtjeningen i koncernen buldrer frem.
Finn Juhl er en af Danmarks mest berømte møbelarkitekter - med egen sal i FN-bygningen i New York. Men hans markante og overbevisende arkitektevner rakte fra hans tidligste ungdom langt ud over stole og borde.I sin gymnasietid i slutningen af 1920' erne sad han også i redaktionen på det landsdækkende gymnasieblad Vi Gymnasiaster, hvis forbilleder var tidens kultur-og samfundskritiske tidsskrifter: Poul Henningsens Kritisk Revy (1926-28) og Broby-Johansens og Harald Rues Monde (1928-31). Men Vi Gymnasiaster fik en længere levetid. Bladet lukkede først i 1940 grundet den tyske besættelse.Man kunne kun sidde i VG's redaktion, så længe man gik i gymnasiet.Ville man fortsætte sine kritiske socialistiske aktiviteter ved siden af studierne, måtte man melde sig ind i Mondegruppen, der udgjorde en hel koncern af tidsskrifter, studiekredse, foredragsforening, forlag, filmklub og teater.Det ville Finn Juhl, og han blandede sig med organisatorisk dygtighed i det hele. Da gruppen blev sprængt i en partikommunistisk og en uafhængig socialistisk gruppe, valgte Juhl den sidste, da den i 1936 engagerede sig stærkt i tidsskriftet Clarté og foreningen af samme navn baseret på de ' Socialistiske Faggrupper': medicinere, arkitekter, ingeniører, stud. mag. er og økonomer.Juhl var aktiv i arkitektgruppen, og mente - fortælles det - at Clartéredaktørerne og faggruppernes formænd burde have noget ordentligt at sidde i under møderne i Clarté-lokalet i Vestergade ved Rådhuspladsen.Han tegnede en robust stol, som de langlemmede Clarté-fyre (pigerne var nu heller ikke små) kunne strække deres ben ud i, og fik en snedker til at fabrikere fem styks.Men her er vi langt ude i gæt og gisninger. Vi har kun kendskab til en eneste overleveret Clarté-stol. Og vi kan ikke bevise, at det rent faktisk er Finn Juhl, der har designet den.Den ligner ganske vist en prototype for hans senere så karakteristiske lænestole og sofaer. Men vi kan ikke bevise det.Der ligger ingen tegninger af den i Finn Juhl-arkivet på Ordrupgaardmuseet eller hos Designmuseum Danmark. Vi har kun følgende beretning at holde os til: I 1938 blev den dengang 18-årige Lise Møller af en veninde inviteret med til et Clarté-møde med det incitament, at der altid foregik noget spændende dér, ligesom der altid var ret meget gang i mødedeltagerne.Til skønsom forberedelse stak veninden hende en Clarté-artikel om Karl Marx. Da de trådte ind i mødelokalet i Vestergade, var det første, Lise så, fem Clarté-stole i en halvkreds vendt mod de mere beskedne tilhørerstole. De langbenede oplægsholdere tog plads i de flettede stole, og Lise mener at huske Jørgen Paldam (senere økonomidirektør i Københavns Kommune), Henning Friis (senere direktør for Socialforskningsinstituttet, Per Kirstein (senere kontorchef i Arbejdsministeriet og Poul Møller (senere overlæge ved Medicinsk Laboratorium).Sidstnævnte var medlem af Socialistisk Medicinergruppe og som de fleste øvrige medlem af Clarté-redaktionen. Og veninden havde helt ret. Der var virkelig gang i Clarté-miljøet, Lise blev et aktivt medlem af foreningen - og senere gift med Poul.Det sidste møde, de deltog i (fortæller hun), var i slutningen af august 1943, måske 28. august. De to fætre og begge Clarté-redaktører Mogens Boserup (senere professor i økonomi) og Per Kirstein havde slentret til mødet fra Østerbro ad Langelinie og gennem byen til Vestergade.Fra Langelinie havde de observeret hektisk aktivitet på Holmen på og omkring de opankrede krigsskibe og sagde ligeud, da mødet sluttede, at alt tydede på en aktion fra besættelsesmagtens side (som det jo også skete 29. august), hvilket med erfaringerne fra det øvrige besatte Europa ville betyde en lukning af foreningen og beslaglæggelse af alt inventar. De opfordrede derfor alle mødedeltagere til at tage, hvad de kunne bruge af tidsskrifter, bøger, billeder, lamper og møbler.Lise og Poul Møller tog en af Clarté-stolene.Den blev godt brugt og gik videre til børnenes og siden børnebørnenes værelser. For ti år siden blev den i forbindelse med en flytning til overs, og jeg overtog den og fik en snedker til at bringe den tilbage i sin 1930-stand - som den fremtræder her på fotoet.Men hvor er de andre fire stole fra mødelokalet i Vestergade, der i dag er en del af Politikens bygningsmasse ved Rådhuspladsen? Er der nogen af Politikens læsere, der har én stående eller har set den hos venner og bekendte? Og er der nogen, der kan lede os på sporet af nogen eller noget, der kan dokumentere. at Clarté-stolen virkelig er Finn Juhls første møbeldesign?bagsiden@pol.dk Vi har kun kendskab til en eneste overleveret Clarté-stol.Og vi kan ikke bevise, at det rent faktisk er Finn Juhl, der har designet den.

Kiwi's retræte på det danske discountmarked kan vende op og ned på konkurrencen mellem de tilbageværende kæder. Kampen gælder dog aktuelt især at vinde markedet i København mellem kæderne.En af de mest aktive netop i hovedstaden med at rulle discountbutikker ud er Netto under Dansk Supermarked.Den kommende uge åbner kæden således Danmarks største discountbutik i Københavns sydhavn og kommer med en række andre offensive træk.»Vi har allerede nu 120 butikker i Storkøbenhavn. Der er ingen tvivl om, at der dystes om de bedste lokationer der,« siger landechef Brian Seemann i Netto-kæden.Han fortsætter: »Derfor valgte vi i fjor at omdanne vores DøgnNettokæde til Netto, og det har øget omsætningen betydeligt for os. Samtidig er vi i offensiven med en række større butikker, hvor vi har vundet vigtige placeringer - eksempelvis i Carlsberg-byen, Østerbro og Nordhavnen. Og flere er på vej i de vigtige udviklingsområder.« I forbindelse med lanceringen af Dansk Supermarked Groups årsregnskab for 2016 konstaterede koncernchef Per Bank, at der i år forventes 26 nye Netto-butikker herhjemme.14 af dem som afløser for eksisterende butikker, der lukkes.Men siden har Dagrofa valgt at trække sig fra det danske marked med discountkæden Kiwi, så 103 butikker i den kæde lukkes eller omdannes til Spar og Meny.Det kan ifølge chefen for Netto i Danmark vende rundt på udviklingen og ændre de aktuelle planer.»Vi har en helt ny situation nu, når der lukker så mange butikker. Og vi kigger selvfølgelig aktuelt på, hvilke muligheder der er for at overtage Kiwi-butikker,« siger Brian Seemann i Netto-kæden.Hovedstaden i fokusEn af de andre danske discountkæder som har planer om ekspansion med nye butikker - både i København og andre dele af landet - er Lidl.Den tyskejede kæde, der aktuelt har 105 danske butikker og i denne uge åbner endnu en i netop København, er også i færd med at vurdere situationen.»Kiwis lukning ændrer ikke på vores nuværende strategi.Men det er da klart, at i et stærkt konkurrencepræget marked åbner det da op for nye muligheder. Som ekspanderende kæde er vi jo altid interesseret i både nye placeringer, kunder og engagerede medarbejdere,« siger Mads T. Nielsen, udviklingsog ejendomsdirektør i Lidl Danmark.Ifølge udviklingsselskabet Innovater, der arbejder for og sammen med en række dagligvare-og detailkæder om butiksåbninger, er hovedstadsregionen klart i fokus hos discountkæderne. Også efter Kiwi's lukning.»Kampen om nyetableringer står i København og Nordsjælland. 75 pct. af de kommende nye dagligvarebutikker ligger der,« vurderer adm. direktør Morten Lykke, Innovater.Andre storbyer trækkerIfølge Brian Seemann, Netto, er der dog grænser for, hvor mange butikker kæderne kan sikre sig i København. Han siger: »I hovedstaden og Nordsjælland er der størst omsætning pr. butik, men det er også sværest at komme ind. Der er få beliggenheder i København, så man skal være dygtig for at komme forrest der, da alle aktører i dagligvarehandlen er klar til at jagte de bedste. De øvrige storbyer som Odense, Aarhus og Aalborg er dog også yderst vigtige for os og indgår i planerne for ekspansion.«.jesper.olesen@finans.dk Fakta: DISCOUNT Det sker med Kiwi-butikkerneKiwi-butikker, der bliver til Spar: Nørrevang 2A, Birkerød Sdr. Skovvænget 2, Ebeltoft Vestergade 9, Vissenbjerg Grøfthøjparken 3, Viby J Østergade 2, Stenløse Nøhr Sørensensvej 1B, Aalborg SØ Saltumvej 3, Aalborg Øst Nørre Bjertvej 70, Kolding De Lichtenbergsvej 11-13, Grenaa Stationsvej 30, Broby Ryhavevej 28, Aarhus V Simons Bakke 72, Thisted Brogade 30-34, Bjerringbro Gammel Aalborgvej 21-23, Viborg Ærtebjerghaven 3 Næsby, Odense Fruevej 37-41, Nykøbing Enighedsvej 46, Nykøbing F Ejbyvej 55-57, Lille Skensved Blomsterbakken 4, Vestbjerg Lyøvej 10, Starup, Haderslev Nørregade 4, Hørve Forsythiavej 2, Hobro Kiwi-butikker, der bliver til Meny: Mellemvangen 29, Holbæk Bøsbrovej 54, Randers SV Centrumgaden 3, Ballerup Carl Jacobsens Vej 19L, Valby (Meny eller Spar) Planlagte Kiwi-butikker, som bliver til Meny på et senere tidspunkt: H. C. Ørsteds Vej, Frederiksberg Grønjordsvej (DR-byen), København S Støberigaden (Teglholmen), København SV.
DETAILHANDEL: Discountkæder ruster sig til ekspansion efter Kiwi's lukning. Både Netto under Dansk Supermarked og Lidl jagter nye muligheder - især i hovedstaden.
DANMARK HAR siden Jerntæppets fald reelt afskaffet værnepligten til fordel for en lille professionel hær, der kan deltage i interventioner fjernt fra landet. Den militære begrundelse var, at moderne våben er så komplicerede og dyre, at kun højtuddannede kan betjene dem. Beslutningen blev truffet på basis af anbefalinger fra to på hinanden følgende forsvarskommissioner, der nåede frem til, at der ingen trusler var i nærområdet - læs: ingen trusler fra Rusland.I takt med at Putins adfærd har skabt tvivl om denne analyse, er værnepligten imidlertid begyndt at melde sig som en måde at genetablere et territorialforsvar på. Sverige har netop genindført værnepligt, efter at den var suspenderet i syv år. Og Finland har aldrig afskaffet den, men opretholdt sit " traditionelle" landforsvar.Efter sigende har det ikke udfordret russerne, som tværtimod ifølge finske forsvarseksperter føler sig respekteret af Finland, modsat den danske afvikling af territorialforsvaret, der opfattes som arrogance, grænsende til nedladenhed. Så værnepligten presser sig på, uanset hvor upopulær den er blandt yngre mandlige medlemmer af Folketinget.Samtidig vil værnepligten kunne opfylde et behov for social integration på tværs af klassebaggrund i en befolkning, der bevæger sig fra hinanden i etniske, regionale og uddannelsesmæssige grupper. Grupper, der ikke kender hinandens livsbetingelser og ikke længere går i skole sammen som følge af bosættelsesmønstre og friskolernes fremgang.Forsvaret vil afvise at løse denne integrationsopgave. Ikke fordi den er irrelevant, men fordi det prioriterer den militære opgave med at uddanne eksperter i brug af de højteknologiske - og dyre - våben.I den situation er der behov for at gentænke værnepligtens historie og funktion.Som ovenikøbet kan vise sig at rumme sikkerhedspolitiske fordele for rigsfællesskabet.Men først og fremmest er det spørgsmålet, om vi ikke har brug for værnepligtens klassiske nationalt integrerende rolle i en situation, hvor befolkningen i stigende grad har forskellige vilkår og betingelser i deres adskilte liv.Underklassens bosættelser kaldes ghettoer, men reelt lever også middelklassen i byerne i segregerede områder som Østerbro og de nordsjællandske forstadskommuner, de er blot privilegerede.Skal den danske nation holde sammen, er det nødvendigt med fælles erfaringer, som folkeskolen åbenbart ikke leverer. Men vi ved fra historien - og for ældre mænds vedkommende fra personlige erfaringer - at værnepligten kan levere denne fælles erfaring på godt og ondt. I hvert fald for den mandlige del af befolkningen.OPDRAGELSEN TIL SAMFUNDSBORGER sker nemlig ikke af sig selv og slet ikke gennem skolen, der bliver mere og mere forskellig. Professionelle militærfolk forestiller sig, at høj betaling, professionel stolthed og avanceret isenkram kan erstatte nationalisme og engagement.Disse teknokrater ignorerer imidlertid krigens logik, som den er blotlagt af John Keegan i bogen " The Face of Battle" fra 1976.Keegans analyser af tre udvalgte slag fra forskellige historiske perioder afdækker de mekanismer, hvormed man til forskellige tider har forsøgt at forhindre soldaterne i enten at løbe deres vej eller blive grebet af en ustyrlig blodrus.Hans analyser viser overbevisende, at soldater under nutidens ret individualiserede krigsforhold primært kæmper videre i pressede situationer af solidaritet med deres kammerater eller med den abstrakte nation, også selvom de velopdragent henviser til menneskerettigheder og demokrati.Alt tyder desuden på, at hvis ikke værnepligten genindføres, bliver vi nødt til at opfinde en substitut for at integrere de etniske minoriteter. Ellers svækkes samfundets sammenhængskraftyderligere.Hvorvidt værnepligtige - eventuelt af en ny type - eller specialiserede professionelle er bedst egnet til krig og fredsskabelse, er der ikke enighed om i professionelle kredse. Måske er professionelle bedst til de fredsskabende interventioner, mens fredsbevarelse og genopbygning bedst varetages af værnepligtige med andre kompetencer end de rent militære. Selvstændige borgere i uniform.Diskussionen i Danmark om værnepligten har indtil nu været lidt af en skindiskussion, der mere handler om tanken om værnepligten end realiteten.Man kan reelt vælge, om man vil være værnepligtig. Kvinder kan indgå i forsvaret, men behøver det ikke, og betingelserne for værnepligtige har i stigende grad nærmet sig betingelserne for øvrigt arbejde, herunder bolig, løn og rettigheder.Tilhængere af værnepligten understreger dens betydning for den folkelige og demokratiske forankring af forsvaret, rekrutteringen af officerer og social mobilitet.Men hertil kommer integration af de nye minoriteter.Man kan selvfølgelig hævde, at uddannelsen af unge mænd i våbenbrug og almindelige samfundsmæssige færdigheder kan opnås på andre måder, for eksempel ved deltagelse i et seriøst sangkor eller en velorganiseret idrætsaktivitet.Men betingelserne har ændret sig i takt med truslen fra Putins Rusland - den trussel, der nu har fået Sverige til at genindføre værnepligten og det tyske forsvar til at tage sine tanks ud af mølposerne.J Uffe Østergaard er professor emeritus i europæisk og dansk historie ved Copenhagen Business School, CBS.Betingelserne har ændret sig i takt med truslen fra Putins Rusland.

Det var ikke, som det plejer i Telia Parken.Jo, FC København vandt, som man gør så ofte på hjemmebanen. 3-0 over B93 i DBU Pokalen.FC København var bare ikke på hjemmebane. To spillere fra FCKs startopstilling har B93 i hjertet og en fodboldfortid i benene. Og så var det B93s fans, der pludselig stod på Nedre C, hvor FCK-fans har bredt sig ud siden begyndelsen af 90erne.For oppe i hjørnet havde FCKfansene indlogeret sig på Danmarks mest omtalte udebaneafsnit. Et sted, hvor ingen af modstanderfansene i Superligaen ønsker at stå - og dermed har boykottet. Derfor skulle den dobbelte målscorer Kasper Kusk da også lige kigge sig omkring, da han scorede sit første mål.»Jeg skulle lige finde ud af, hvor jeg skulle juble. Men det gik. Det var en lidt usædvanlig aften. Det var sjovt, at vores fans sad op i hjørnet, og at der sad nogle andre fans dér, hvor vores plejer at sidde. Det var en anderledes og sjov aften,« sagde Kasper Kusk efter kampen.Fortrøstningsfuld KuskI Danmark måske mest lokale opgør slog FC København sig videre til kvartfinalen i pokalturneringen med en 3-0-sejr over B93.Østerbro Stadion, hvor B93 spiller oprykningsspil i 2. division, ligger vel bare 50 meter fra Telia Parken, men kvalitetsafstanden mellem de to hold var markant større på en råkold første forårsaften.B93 havde sine muligheder, men det var FCK, der sendte bolden i nettet tre gange. Julian Kristoffersen pandede Tom Høglis perfekte indlæg ind til 1-0. Kasper Kusk brugte sit stendøde højreben til at sende FCK foran med to. Og Kusk scorede også til 3-0 på et fladt langskud med det gode venstre.Og det var tiltrængt selvtillid for nordjyden, der har slidt for at vinde Ståle Solbakkens gunst i denne sæson.I Europa har FCK-manageren foretrukket andre spillere, og selv da både William Kvist og Jan Gregus havde karantæne i returopgøret mod Ludogorets i Europa League, var der ikke plads til Kusk fra start.»Internationalt har han valgt at satse på nogle af de andre i det meste af efteråret, og det har han også gjort i nogle af kampene i Superligaen.Jeg synes, at jeg har bevist i de superliga-kampe, jeg har fået, at jeg stadig har niveauet. Så jeg er fortrøstningsfuld nok,« siger Kusk, der trods de to mål mod B93 godt ved, at han stadig ikke er første mand på taktiktavlen.»Jeg har fået en halv time her og 20 minutter her. Og man ved aldrig helt, hvornår man skal spille. I dag vidste jeg, at jeg skulle spille hele kampen. Det er dejligt med den form for sikkerhed. Det giver noget tryghed og selvtillid. Lige nu og her skal jeg kæmpe rigtig hårdt for at få de minutter, jeg nu engang kan få. Det er mit lod lige nu. Så var det dejligt at få bevist, at han kan regne med mig,« siger Kasper Kusk.Han og FCK er klar til DBU Pokalens kvartfinale, men modstanderen må de altså vente lidt på at få.B93 ved til gengæld allerede nu, at man skal møde Greve om mere end to uger i den første dyst i kampen om oprykning til 1. division.micd@sporten.dk FC København gik videre til kvartfinalen i DBU Pokalen på udebane i Telia Parken - og Kasper Kusk glædede sig over endelig at bevise sig med to mål '' Jeg skulle lige finde ud af, hvor jeg skulle juble. Men det gik Kasper Kusk.

FC København skrev torsdag et lille stykke lokalhistorie, da klubben som manager Ståle Solbakken styrer med stor succes, for første gang i sin blot 25 år korte levetid overlevede en europæisk knockoutrunde i umiddelbar forlængelse af vinterpausen i den danske Superliga.Tre gange tidligere under Ståle Solbakkens ledelse - mod Manchester City i 2009, Marseille i 2010 og Chelsea i 2011 - var det gået galt.0-0 i Parken og dermed 2-1 samlet over Ludogorets Razgrad fra Bulgarien var ikke prangende, men det var til gengæld et kalkuleret stykke professionelt arbejde, der vidner om, at det i Superligaen så suveræne danske mesterholds europariddere i den aktuelle forfatning, form og taktiske disciplin ikke behøver at frygte nogen hold overhovedet.Alligevel vil det være sundt at indlede forberedelserne til ottendedelsfinalerne om 12 dage med en gedigen portion respekt.Den kommende modstander, som blev fundet ved lodtrækning tidligt i går eftermiddags i Det Europæiske Fodboldforbunds (Uefa) hovedkvarter i Nyon i Schweiz, er nemlig den højt dekorerede sværvægter Ajax fra den hollandske hovedstad, Amsterdam.Sedlen med FC Københavns navn på kom op af bowlen som næstsidste hold.»Det er en god lodtrækning, både sportsligt og for publikum. Vi har en fair chance, selv om det bliver svært, og vi helst ville have sluttet med en hjemmekamp«, siger Ståle Solbakken til klubbens hjemmeside.FC København åbner jagten på klubbens første europæiske kvartfinalebillet på hjemmebane 9. marts i Parken, hvor Ajax tidligere har været med til at trække 40.000 og 35.000 tilskuere gennem tælleapparaterne, mens der er returkamp i Holland 16. marts.En europæisk nyklassikerAjax har gennem snart et halvt århundrede haft en varm linje til Danmark og har da også flere danske spillere i staben - herunder Årets Fund i dansk idræt, den unge angriber Kasper Dolberg, og den rutinerede midtbanemand Lasse Schöne.I FC København-truppen finder man den tidligere Ajax-anfører Nicolai Boilesen, som efter over et halvt år i klubben omsider fik debut for københavnerne i forgårs mod Ludogorets. Venstrebacken Boilesen kender Ajax, men ikke kunne blive enig med hollænderne om en kontraktforlængelse.Med sin indsigt i spilkonceptet indefra kommer Boilesen i udvidet forhør hos Ståle Solbakken.»Det er også en klub med en relation til Danmark, og så har vi jo Boilesen, som kan give os noget insiderviden. Det er i alt en god lodtrækning, og det bliver helt sikkert to sjove og interessante kampe, som vi ser meget frem til«, siger Solbakken.Også Nicolai Boilesen ser optimistisk på de to møder med sin tidligere klub.»Vi har et historisk godt hold, og jeg synes, at det de sidste par år kvalitetsmæssigt er gået ned ad bakke for Ajax. Det er 50-50«, lyder analysen over for FCK TV.FC København har tillige fine historiske erfaringer med hollænderne. Den danske klub har to gange i nyere tid ekspederet Ajax ud af Europa. I Uefa Cuppen i 2001 og i Champions League-kvalifikationen i 2006. Der er altså lagt op til revanche i det, man med lidt god vilje kan kalde en europæisk nyklassiker.Begge FCK-avancementer kom i øvrigt i stand ved sejre på udebane i returkampen.I 2001 bankede Niclas Jensen et direkte frispark ind i 82. minut og sikrede en samlet 1-0-gevinst mod et Ajax-hold, der havde en ung Zlatan Ibrahimovic med, mens et selvmål af Thomas Vermaelen udløste 2-1 og 3-2 samlet til FCK, da danskerne i 2006 snød hollænderne for langt over 100 millioner kroner ved at snuppe billetterne til Champions Leaguegruppespillet.»Selv om vi ikke kan bruge det til så meget i dag«, siger FCK-bossen.Optakten til den første ottendedelsfi-nalekamp falder for københavnerne belejligt på hjemmebane i Parken mod AC Horsens. FC København har også hjemmebane 12. marts op til returkampen. Her kommer endnu et mandskab fra den mindre skræmmende del af Superligaen, Esbjerg, på besøg på Østerbro.Isamme periode har Ajax en tur til Groningen og en hjemmekamp mod Twente.Ajax ligger i øjeblikket på andenpladsen i den hollandske Eresdivisie, men er 5 point efter Feyenoord, som gennem den tidligere FCK'er Nicolai Jørgensens mange mål gennem hele sæsonen har lignet et kommende mesterhold.bo.moshage@pol.dk Fakta: EUROPA LEAGUE OTTENDEDELSFINALERFC København -Ajax Celta Vigo - Krasnodar Apoel - Anderlecht Schalke - Bor. Mönchengladbach Lyon - Roma Rostov - Manchester United Olympiakos - Besiktas Gent - Genk Kampdage 9. og 16. marts Kvartfinaler: 13. og 20. april Semifinaler: 4. og 11. maj Finale: 24. maj i Solna, Sverige.
EUROPA LEAGUE Storklubben fra Holland, som FCK har et historisk godt tag på, er næste forhindring i Europa League.
Hvad gør man, når man som forælder opdager, at ens datter sugardater? Med lige dele interesse, undren og tristesse har jeg de seneste uger fulgt serien om sugardating her i avisen. Jeg føler med den ulykkelige mor, der blev bekendt med sin 19-årige datters profil på sugardaters.dk. Og som med sit nødråb til avisens journalister ansporede dem til at afdække det brogede datingfænomen for læserne.Enhver voksen må kunne sætte sig ind i, hvor chokerende det er at opdage, at ens datter byder sig til over for fremmede mænd på den slags obskure websider. For sugardating er ikke bare en uskyldig leg.Flere sugarbabes beskrev i serien, hvordan en smadret psyke og overskredne, fysiske grænser blev de sørgelige konsekvenser, som de - selv efter endt sugardating - har svært ved at leve med.Hvad jeg savnede fra de mange eksperter, der udtalte sig i artikelserien, var kvalificerede bud på, hvordan man som forælder forebygger, at ens børn bliver aktive på disse lokkende fora, hvor seksuelle ydelser udløser kontanter eller betaling i form af mærkevarer, middage eller rejser.Det nærmeste, vi kom et råd, var i udtalelsen fra Benny Andersen, formand for en gruppe socialpædagoger, der arbejder med udsatte unge på opholdssteder. Her oplever de, at sugardating, og andre typer såkaldt gråzoneprostitution, er et stigende problem. »Det er piger, som ikke har haft en far og en mor til at fortælle dem, hvad der er rigtigt og forkert, og som ikke kan vurdere konsekvenserne af sugardating,« proklamerede formanden ret firkantet.For hvad betyder "rigtigt og forkert" i den sammenhæng? Selv den mest opmærksomme, omsorgsfulde og ansvarsbevidste forælder kan komme til kort, når det handler om at opdrage unge, der ukritisk lader sig forføre af den nye, glamourøse pseudovirkelighed på sociale medier og i realityserier.En digital kløft skiller generationerne.Vi voksne savner basal viden om, hvordan vi lærer vores børn at begå sig i den seksualiserede cyberjungle.Som autoriteter kan vi forældre kun yde vores bedste ved at udstikke faste rammer, gå i dialog med de unge om det, de har gang i på de digitale platforme - og så i øvrigt forsøge at berige dem med lødigt input, så deres onlineliv får en værdig modvægt.Det tænkte jeg på, da jeg i vinterferien tog min datter på syv måneder med ind for at overvære teaterstykket "Græsgrøn" i Den Frie Udstillingsbygning på Østerbro.Målgruppen var børn fra 0 år, og det var magisk at se, hvordan de små med alle sanser på stilke slugte den poetiske forestilling.I de 30 minutter, stykket varede, sad de musestille på de bleklædte bagdele og fulgte de optrædendes fagter. En musiker og en danser dramatiserede med ivrig gestik, mimik og sælsomme klangeffekter, hvordan græsplænen pibler af liv. Vi fik indblik i den kriblende underverden blandt naturens duvende strå. En jordbunden kontrast til det flade, forlorne univers, børn fortrylles af online, så snart deres små fingre kan betjene en iPad.Efter forestillingen kunne babyerne og deres voksne blive hængende i teaterinstallationen og berøre instrumenter og rekvisitter.En mulighed, mange greb. Det var kunst i øjenhøjde, som alle kunne tage ind, og familierne sivede ud fra salen - helt høje af begejstring.Jeg tror på, at kultivering er det nye curling, når vi taler børneopdragelse.Vi skal eksponere vores børn for levende kultur af høj kvalitet, så de får en alsidig og indholdsrig dannelsesballast. Et værdifuldt alternativ til sugardating og alle de andre overfladiske onlinekick, der i sidste ende kan ødelægge de unge.Jeg tror på, at kultivering er det nye curling, når vi taler børneopdragelse.
Solo.
At man kan leje sin bolig ud til en spansk familie, mens man selv holder ferie i en italiensk lejlighed, er da genialt. Det er bruger til bruger.Det er win-win-win. Derfor er Airbnb et columbusæg.Men der er en risiko for, at ordningen kan udvikle sig til et råt slaraffenland for de pengegriske med mange tabere - hvis det ikke reguleres ordentligt.I min gade på Østerbro i København har jeg i år set bagsiden af Airbnb-medaljen: En skruppelløs ejer af et erhvervslejemål, der via smækre annoncer i Airbnb udlejede en mørk kælder til skuffede turister - uden at han kunne forhindres i det. Næppe et enkeltstående tilfælde.København er endnu ikke for alvor trådt ind i den kommercielle Airbnb-æra, men det er andre storbyer som Barcelona, San Francisco, Boston, Berlin, Amsterdam og London.BERLINGSKE HAR i den seneste tid bragt en række artikler, som viser, at den deleøkonomiske solstrålehistorie har mistet sin uskyld. Forskerne Anders Lund Hansen og Louise Fabian fortæller til avisen, hvordan korttidsudlejning er blevet så stor en forretning, at det rammer de lokale i en række storbyer.Der er to bølger i det: Først supplerer beboere deres indkomst med Airbnb-udlejning.Det griber om sig og presser priserne på lejligheder op.Og så er der den kommercielle bølge, hvor pengestærke professionelle aktører trænger ind og gør deleøkonomien til et marked med store fortjenester ved at opkøbe ejendomme og hele opgange, som lejes ud til turister.Internationale studier viser, at Airbnbindustrien fortrænger de lokale. Når priserne stiger, og antallet af lejligheder begrænses, må mange flytte væk, og en del bliver hjemløse. Og rigtig mange mister muligheden for at købe en bolig i storbyen.Den studerende eller kunstneren, som tidligere altid kunne finde en bolig i storbyen? Adios! I BARCELONA ER der graffiti med budskaber som ' Tourists, fuck off', i Boston begræder man, at Chinatown svinder ind, og i San Francisco har aktivister i desperation besat Airbnb's hovedkvarter.Al denne frustration foldes ud, samtidig med at Airbnb og professionelle aktører scorer kassen, og hertil kommer, at lokalområder ændrer karakter. For med Airbnb lukkes turister ind i byens inderste hverdagsliv, hvor de kan blive til gene.Hverdagsliv og ferieliv på samme adresse er ikke altid det perfekte par.Mange lokale vil opleve, at de hele året har feriegæster over og under sig i opgangen.Et evindeligt rend af nye mennesker, der af ikke bidrager til husets vedligeholdelse eller til fællesskabet. I værste fald larmer de. Det kan man ikke bebrejde dem. De er jo på ferie.Hele denne udvikling er ifølge forskere på vej til København. Priserne på boliger vil presses yderligere op og forværre manges muligheder for at finde et sted at bo i deres egen by.Vi vil også få kommercielle aktører ind, der tjener rigtig mange penge på Airbnbudlejning.Ja, det er faktisk allerede ved at ske, fortæller organisationen Inside-Airbnb til Berlingske.AIRBNB ER VED at blive kvalt som deleøkonomisk idé. Hvis ideen skal holdes i live og udfoldes i Danmark, kræver det begavet regulering. Politikere, der tør.I denne tid forhandler partierne i Folketinget om et nyt deleøkonomisk udspil.Også kaldet Airbnb-udspillet. Pointen er, at man vil udstikke nogle retningslinjer for Airbnb-udlejning i Danmark.Det er jo en oplagt chance for at undgå faldgruberne i andre storbyer. Men regeringens ambition er ikke at få Airbnb tilbage på det deleøkonomiske spor, hvor den enkelte lejer sin bolig ud i ferien.Professionelle aktører drømmer selvsagt om at kunne få lov til at udleje i rigtig lang tid, og den er regeringen tilsyneladende med på.I dag har de fleste boliger bopælspligt, hvilket betyder, at man kan leje en bolig ud i typisk seks uger om året - 42 dage.Regeringen vil sætte antallet af dage op til mindst 90 dage om året, med mulighed for at kommuner skal kunne sætte antallet op.Dermed taler vi ikke længere om deleøkonomi, om, at man udlejer sin bolig, mens man er på ferie. Nu er det business - med alle de negative følger for de lokale og for boligmarkedet. Og vil regeringen give kommunerne muskler til at sikre, at reglerne bliver overholdt? Det tyder ikke på det.Airbnb er en fremragende deleøkonomisk idé. Men det er synd, politikerne ikke tør passe på den.per.michael.jespersen@pol.dk Den kommercielle Airbnbindustri fortrænger de lokale. Mange må flytte væk.Mange bliver ligefrem hjemløse.
SIGNATUR Airbnb er en fremragende deleøkonomisk idé. Men tør regeringen passe på den?
Kontorhoteller ser ud til at være et koncept, der passer som fod i hose ind i vor tid. Inden for flere og flere brancher bliver det almindeligt at slå sig ned som freelancer eller konsulent eller på anden måde drive en mindre, selvstændig virksomhed, enten som hovedbeskæftigelse eller som supplement til et lønmodtagerjob.Det skaber øget efterspørgsel på løsninger, hvor selvstændige kan kombinere arbejdsro og erhvervsegnede rammer med at omgås andre mennesker i et professionelt miljø.At det går støt opad med efterspørgslen på fleksible kontorpladser ude i byen, mærker man tydeligt hos Ordnung, der i disse år står meget stærkt på markedet for kontorhoteller.Adgang til de bedste ejendommeAdm. direktør Anders Andersen stod i 2010, da finanskrisens mørke sky lå over ejendomsbranchen, med to gabende tomme etager på Østerbro. Så fandt han på navnet Ordnung, den omkostningsreducerende strategi med ubemandede kontorhoteller og den særlige, detaljeorienterede atmosfære af glad professionalisme, der kendetegner de arbejdspladser, virksomheden lejer ud.Det skabte grundlaget for en forretning, der har muliggjort, at Ordnung, kun 11 måneder efter at have åbnet et luksuriøst kontorhotel i Hellerup, er godt i gang med at indtage de tre øverste etager af Codan-bygningen på Frederiksberg.Dér åbner 200 arbejdspladser i januar 2018, og alt er for længst tænkt igennem - fra 24 timers bemanding i form af en vagt, snedkerfremstillede mødeborde i røget eg og fredagsbaren på tagterrassen, hvor det er Ordnung, der giver rødvinen.Anders Andersen vurderer, at brugen af den attraktive beliggenhed med panoramaudsigt over Københavns tage til kontorhoteller er et eksempel på et nybrud inden for den måde, byens ejendomme benyttes på: »Førhen var det kun store, kendte virksomheder, som havde mulighed for at ligge i sådan en bygning og nyde godt af en af byens bedste udsigter og de professionelle fordele, der er forbundet med at ligge i en ejendom, som imponerer kunder og gæster. Men i dag har man via den udbredte brug af kontorhoteller fået adgang til den form for beliggenhed også som lille virksomhed og sågar som freelancer eller ejer af en enkeltmandsvirksomhed,« siger han og tilføjer: »På den måde føler jeg, at vi i Ordnung - udover at vi selvfølgelig driver en god forretning - er med til at demokratisere erhvervslivets adgang til de bedste placeringer i København.«.Fortællingen ligger i detaljenVi lever i en tidsalder, hvor enhver virksomhed må have sit eget ' narrativ' for at kunne klare sig i konkurrencen med andre. Et kontorhotel er således heller ikke bare et kontorhotel, og det er helt nede på detaljeplanet, Ordnungs særlige fortælling skabes, siger Anders Andersen: »Jeg er enormt kvalitetsorienteret, og jeg driver til tider mine samarbejdspartnere til vanvid, fordi jeg vender og drejer hver eneste detalje.Men kommer du her og overvejer at leje en kontorplads, skal du føle dig hjemme lige med det samme. Det betyder, at både materialevalg, møblering, lamper og alt andet skal spille sammen og danne den professionelle, optimistiske, moderne og casual atmosfære, vi går efter. Hvis alle de store virksomheder kører med kobberlamper, så kan vi lide at gå den anden vej. Vi vil gerne skille os ud, og det er noget, der foregår på detaljeplanet.« Han tilføjer: »Selvfølgelig kan vi ikke ramme alle. Men dem, vi ønsker at ramme, vil vi til gengæld gerne være rigtigt meget for.«.Fakta: BLÅ BOG Anders AndersenPartner og adm. direktør, Ordnung.Alder: 48 år.Karriere: Uddannet cand. scient. pol fra Københavns Universitet i 1995.1995-1996 forretningskonsulent i Accenture. 1996-1998 medstifter af Andersen &amp; Bjørnskov A/ S. 1998-1999 adm. direktør for Mondo A/ S.Herefter gik vejen forbi Intregra-Europe (1999-2002), inden han vendte tilbage som leder af Mondo A/ S (2002-2007). 2008-2016 adm.direktør i inCAPTIVA A/ S. Stiftede sideløbende hermed Ordnung i 2010.Privat: Bor i Hellerup, er gift og er far til tre børn, hvoraf de to er voksne. I sin fritid holder han af at gå på jagt, stå på ski og dykke.
Kontorhoteller er en hastigt voksende branche, og vækstkometen Ordnung slår til nytår dørene op for 200 nye kontorpladser øverst i Codanhus på Frederiksberg.
J eg er indfødt københavner i en by præget af tilflyttere, så måske er det hjemmefødningens snæversyn, der gør, at jeg betragter vores hovedstad som den smukkeste i Europa, måske i hele verden. I mine øjne lyser intet smukkere end kirsebærtræerne i Nordvest, ingen julepynt er flottere end den, der hænger over Østerbro.Men mest af alt elsker jeg Amager eller »lorteøen«, som vi så folkeligt har kaldt den.Med tiden er den gamle dame tilmed begyndt at knejse med nakken. Bjarke Ingels har forvandlet forbrændingsanlægget til en arkitekttegnet skibakke, gamle værksteder på Prags Boulevard er blevet til nye gallerier, og selv på Holmbladsgade sælges der gourmetpizza og økologisk vin.Alle de små territoriale markeringer, som hipstergenerationens åbne pengepung trækker gennem byen, er også tydelige her.Men tag ikke fejl.Amager er stadig Amager. Vi praler af at huse hovedstadens første byggeri af gasbeton, og her er en stor rest af dem, som man sociologisk benævner »hjemskaberne«. Det er segmentet for de umoderne, dem, der holder af ro og orden og perlegrus i indkørslen. Som journalisten Pernille Steensgaard skrev i bogen »Københavnerne«, skal du ikke stå mange minutter på Amagerbrogade, før en rest af det gamle, upolerede og rapkæftede København kommer gående i skikkelse af en kvinde.Med bred kæft og et ordforråd, der får den bedste til at rødme. Vi er også glade for silikone herude og for spray tan og tandsmykker.»Og hvad er der egentlig galt med en kamphund,« som min genbo spørger.Han siger tingene, som de er. Det er ikke kønt, men det er godt ment.Trods de glasklare cafeer og bydelens nye liv er vi enige om, at Amager har brug for mere kærlighed, end vi kan give. Design og nye, dyre ejerlejligheder gør det ikke alene.Her er tydelige problemer med integrationen, Amagerbro Station er uhyggelig efter mørketid, og mod min vilje går datteren i privatskole - det kommunale alternativ var til at få mareridt af. På den måde er Amager også et billede på det København, vi er del af. I høj grad fotogen og turistvenlig, men også lidt forsømt og forslået. Der er mange opgaver at løse, meget at gribe fat i. Min genbo ryster på hovedet. Han er rød som en postkasse og glæder sig over, at venstrefløjen fik 73,7 procent af stemmerne ved kommunalvalget. Man han synes ikke, at de virker arbejdsivrige nok derinde på Rådhuset.»Hvorfor har de ikke fordelt de borgmesterposter,« spørger han mig.»Hvorfor slås de ikke om at tage ansvar for de tunge poster som Beskæftigelse og Integration? Og hvorfor er Enhedslisten de eneste, der har sat sig på en post - nemlig Teknik og Miljø?« Jeg foreslår forsigtigt, at det måske er politisk sindighed, der ligger bag. Men jeg ved det ikke. Det kan genboen ikke bruge til noget. »Kom nu ind i kampen,« som han siger om de folkevalgte.»Ellers får I et los bagi.« Det er ikke kønt, men han mener det godt. Det hele kommer af kærlighed til vores fejlfyldte og fantastiske by. Vi håber begge, at de deler det inde på Rådhuset.København har brug for det.»På den måde er Amager også et billede på det København, vi er del af. I høj grad fotogen og turistvenlig, men også lidt forsømt og forslået.«.

Diskussionen om, hvorvidt udlændinge skal assimileres eller integreres (eller helt holdes ude), fylder utroligt meget i det offentlige rum i disse år.Det handler oftest om folk med en anden hudfarve og religion, men kigger man på herboende italienerne, er det mit indtryk, at langt fra alle er fuldt assimilerede. Og ikke mindst, når det kommer til det konservative køkken, er integration meget sjældent på dagsordenen - hvilket i parentes bemærket er en del af det italienske køkkens styrke.På dette punkt er unge Terra på Østerbro, som kalder sig selv »urban trattoria« noget anderledes.Bag restauranten står designeren Lucia de Luca, som for nogle år siden drog til Danmark for at studere landskabsarkitektur.Lucias kokkekæreste, Valerio Serino, fulgte efter og har bl. a. arbejdet på Kanalen og Amass.I 2014 åbnede parret, som begge er fra Lazio, pastakøkkenet Il Mattarello, hvorfra de laver pasta til deres stand af samme navn på Copenhagen Street Food på Papirøen.Tidligere på året fulgte så den lille rustikke kvartérsrestaurant i Ryesgade, hvor man tydeligt fornemmer, at Valerio Serino har integreret den nordiske inspiration, han har suget til sig, i sit italienske køkken. I tråd med tidens københavnertrend tæller menuen således udelukkende retter i halv størrelse - fornuftigt prissat fra 70-120 kr. - hvilket betyder, at der rent faktisk er både økonomi og appetit til at gennemføre den italienske treenighed af forret (antipasto), pasta (primo) og hovedret (secondo).Kortet tæller f. eks. oksetatar med peberrodsmayo (95 kr.), rødbedetatar med citrongræsmayo, flæsk med græskar og yuzumarineret makrel. Og selv de mere ortodokse italienske serveringer er præget af ny nordisk æstetik i form af bl. a. friske urter og urteolier.Som f. eks. min forret, baccala på en bund af polenta, som her hverken var tung eller grødet, men fnuglet og sprød. Klipfisken, formentligt rørt med kartoffel, olivenolie og masser af hvidløg, var ditto let og luftig.Jeg var glad - også for den ledsagende hvidvin, Moro fra Marco Carpineti i Collesanti, Lazio, (95 kr.) - baseret på den for mig ukendte bellone-drue. Den var, som resten af vinene på kortet til min ledsagers - fotografen - store tilfredshed, økologisk, men ikke natur.Fotografen fik, hvad der viste sig at være en glimrende version af vitello tonnato: Tynde skiver af kold, rosa kalvesteg serveret med ansjosmayonnaise i stedet for klassiske tunmayo og en svampepuré - også her var der pyntet med grønne urter og - olier.Af pastarettene havde jeg valgt en gang spaghettoni, tykke spaghetti, med smør-og ansjossauce toppet med revet bottarga, som er tørret multerogn fra Sardinien. Pastaen, som selvfølgelig laves inhouse på Il Mattarello, var uhyre al dente og bed godt fra sig på romersk vis, mens sauce og topping bidrog med en god smag af hav.Saltniveauet var indlysende nok højt, helt til stregen og måske endda et par millimeter over.Min ledsager fik tortelloni, fem store, flotte hjemmelavede pastapakker, med fyld af braiseret okse som lå og svømmede i egen bouillon.Ren luksus! Egentlig ville vi gerne have haft henholdsvis makrel og flæsk til hovedret, men noget, som jeg gerne påtager mig ansvaret for, gik galt i kommunikationen, og vi endte med to retter serveret og tilberedt under vakuum i henkogningsglas: Jeg fik - endnu engang - baccala, saltet torsk, som var så varm, at jeg brændte tungen. Den lækre garniture bestod af tomat, kapers, fantastiske sorte oliven og god olivenolie - jeg følte mig lykkeligt hensat til Middelhavet. Fotografens sylteglas var fyldt med velsmagende braiserede, smørmøre kalvekæber tilberedt sammen med kartofler. I vinglasset ung og saftig rød refosco fra Venchiarezza i Friuli (95 kr.).Mens fotografen rundede af med en crema catalana krydret med lakrids og brændt sukker på toppen, nuppede jeg tre oste - parmesan og et par fåreoste fra Sardinien. Og således endte vi på fire stjerner med en lille pil opad til Terra for det sympatiske prisniveau.sof@berlingske.dk »Den lækre garniture bestod af tomat, kapers, fantastiske sorte oliven og god olivenolie - jeg følte mig lykkeligt hensat til Middelhavet.«.Fakta: Terra Det spiste viPolenta e baccala 75 kr.Vitello arrosto, funghi e acciughe 100 kr.Spaghetto burro, alici e bottarga 95 kr.Tortelloni 120 kr.Guancetta di vitello 95 kr.Baccalà in vasocottura 95 kr.Formaggi 95 kr.Crema catalana 70 kr.

Andelsboliger er på vej til at få ny lovgivning.Efter en række tilfælde af økonomisk ødelagte andelsforeninger satte regeringen et ekspertudvalg i gang med at justere lovgivningen.Men på en høring onsdag mødte en del af de anbefalinger, som udvalget barslede med, kritik.Anbefalingerne er langt hen ad vejen i færd med at blive til det lovforslag, som regeringen kommer med i december, erfarer Berlingske Business.Men flere af punkterne møder kritik - blandt andet forslaget om at ændre paragraf fire i andelsboligloven, som bestemmer vilkårene for andelshavere, der går konkurs og overgår til at være lejere. Som loven er nu, omfattes konkursramte andelshavere af de generelle regler om omkostningsbestemt husleje, der som hovedregel er noget lavere end den boligafgift, som andelshaveren tidligere har betalt. Til gengæld kan den nye ejer af ejendommen opkræve både depositum og forudbetalt leje. Forslaget fra udvalget går ud på, at en konkursramt andelshaver som lejer kan afkræves en husleje på et gennemsnit af de foregående tre til fem års boligafgift.Til gengæld skal vedkommende ikke betale depositum til udlejeren.Men både advokat Finn Lynge Jepsen, der har erfaring med nødlidende andelsboligforeninger, og direktør Rasmus Juul-Nyholm fra Administrationshuset - landets største administrator af andelsboligforeninger - protesterede under høringen om det kommende lovudspil i Folketinget.»Incitamentet for en forening til at betale mere i boligafgift for at undgå en konkurs vil så ikke være der, for så får de jo en højere husleje i tilfælde af, at de går konkurs,« sagde Rasmus Juul-Nyholm.Spørgsmålet er i øjeblikket på vej gennem retssystemet i en sag vedrørende den konkursramte andelsforening Klostergården på Østerbro i København. Denne sag drejer sig også om andelshavernes status og husleje i perioden, mens deres andelsforening er under konkursbehandling.Finn Lynge Jepsen påpegede, at den foreslåede ændring af lejebetingelserne for konkursramte andelshavere ville få forskellige lovgivninger til at støde sammen og i strid med lejeloven medføre forskelsbehandling mellem lejere i den samme ejendom - for eksempel konkursramte tidligere andelshavere og lejere, der aldrig er gået med i en andelsforening, da den blev stiftet.»Forslaget vil medføre, at leje betales efter to forskellige regelsæt, og du kan komme i den situation, at lejen er forskellig i to ens lejligheder, der ligger ved siden af hinanden,« sagde han under høringen.Det vil være ulovligt med en nuværende lejelov.Et spørgsmål om ansvarlig driftRepræsentanter for finanssektoren påpegede, at risikoen for en konkurs, der betyder lejere med omkostningsbestemt husleje, kan resultere i højere priser på lånene, fordi en lavere husleje kan gå ud over værdien af den ejendom, der er pant i.I et aktuelt eksempel satte Københavns Huslejenævn i februar lejen i en 108 kvadratmeter lejlighed i Klostergården ned fra cirka 7.500 kr. til 4.000 kr.Overskriften på den kommende lovgivning er ansvarlig drift af andelsboligforeninger. Men flere af de indkaldte fagfolk påpegede, at det ikke så meget er driften, som det er stiftelsen af foreningerne med alt for optimistiske vurderinger og budgetter, der er problemet.Direktør i Boligøkonomisk Videncenter Curt Liliegreen kaldte det ligefrem et »svigt«, at andelshavere uden finansielle forudsætninger står over for professionelle advokater og fi-nansfolk, der har egne interesser at varetage ved stiftelsen af en andelsforening.»Forsvarlig drift handler om forsvarlig stiftelse og finansiering,« slog han fast.Andelsboliger udgør 33 procent af den københavnske boligmasse og otte procent af Danmarks samlede antal boliger.pode@berlingske.dk 
Efter voldsomme retsopgør om nødlidende andelsboligforeninger er regeringen på vej med ny lovgivning, der skal forbedre sikkerheden for boligtypen i fremtiden. Men forarbejdet møder kritik for blandt andet at hæve huslejen for kuldsejlede andelshavere.
Da Socialdemokratiets leder udtalte, at der ikke var fedt i London i sin tale på partikongressen i september, løb hun ind i en hær af lussinger. For uanset om man er enig med hende eller ej, er det noget af påstand og et udtryk for en provinsialisme, der ikke klæder en politiker, som vil være statsminister og begå sig internationalt.Mette Frederiksens udtalelse er interessant, for jeg tror, hun mener det.Og jeg tror en stor del af vores folkevalgte på Christiansborg er enige. De opfatter Danmark som paradis på jord og kunne ikke forestille sig noget værre end at skulle leve i et andet land.At dømme efter retorikken når det handler om integration, kultur og EU, mener en del politikere, at vi ikke kan lære noget af vores naboer.DET ER ærgerligt. For selv om jeg er helt enig i, at Danmark er et vidunderligt land, og synes, at vi har indrettet os ganske fornuftigt på en lang række områder, tror jeg, det er sundt at opleve, hvordan man har indrettet sit samfund i andre lande. Faktisk burde det være obligatorisk for vores politikere, at de prøvede at bo i et andet land - og her mener jeg ikke et ugelangt FN-ophold i New York eller en studierejse til Angola. Nej, jeg synes, danske politikere skulle stræbe efter at komme væk fra Danmark, og man burde forvente, at de i perioder opholdt sig langt fra Christiansborg for at få udvidet deres horisont.Muligheden for at komme ud i verden får mange i forbindelse med deres studietid. Selv nåede jeg at opholde mig i Paris, New York og Beijing, hvor jeg fik et indblik i boligmarkedet, studieverdenen, sundhedsvæsnet og arbejdsmarkedet, som jeg aldrig kunne have læst mig til.Senere har jeg boet i Australien og der oplevet, hvordan et multikulturelt samfund er megabesværligt, men også en kilde til rigdom, engagement og aktivitet, som man aldrig kan finde i det samfund, som visse politikere plæderer for i deres kamp for at skrue tiden tilbage til 1950' erne.DESVÆRRE ER vores politikere ikke længere begejstrede for, at ungdommen bruger alt for meget tid på sabbatår eller studier i udlandet. Umiddelbart er det også både dyrt og besværligt at rejse ud. Men med hjem har man forbedrede sprogkundskaber, kontakter i hele verden, en forståelse af, at vi er heldige, fordi vi er født i et velfærdssamfund, og ikke mindst en modenhed, som man ikke kan købe sig til, hvis man boger den på Østerbro i fem år. Man har fået udsyn.Jeg ved ikke, hvor mange på Christiansborg der har prøvet at bo uden for landets grænser, men jeg tvivler på, at det er særlig mange. At dømme efter retorikken virker det ikke, som om ret mange har oplevet at være fremmed i anden kultur og erfaret, hvordan det er at skulle finde bolig, job og venner i et land, man ikke er født i.Ligesom jeg undrer mig over, at man kan gå direkte fra studiet ind i politik uden et smut forbi arbejdsmarkedet, forstår jeg ikke, hvorfor politikere ikke er mere opsøgende, når det handler om at lære af vores naboer og andre dele af verden.Mette Frederiksen skulle tage et par måneder til London. Når hun så har opdaget, hvor god byen er, skulle hun invitere sine kolleger. De ville også have godt af at opleve noget andet end den danske - hvide - andedam.lars.hedebo@pol.dk 

Slagtøjsskuespiller, performer og komponist: Thomas Sandberg er en kreativ musiker med mange titler.Trangen til at gå nye veje kom allerede til udtryk, da han debuterede fra Det Kongelige Danske Musikkonservatorium i 1996: Som den første debutant fra institutionen flyttede han sin koncert ind på det daværende "Den Anden Opera" i København.Koncerten blev koreograferet og iscenesat med lys og andre visuelle effekter.Første del bød på tre uropførelser af Wayne Siegel, Jens Hørsving og Thomas Sandberg selv.I anden del optrådte Thomas Sandberg i hovedrollen i et musikdramatisk børneteaterstykke med musik af Svend Aaquist.»Det kræver en søgende nysgerrighed at udvikle nye værker og koncertformer.Samtidig må man som musiker kunne se ud over konventioner, tillærte former, kanoniserede vaner og præferencer for at finde sammenhænge, der kan blive til et nyt værk eller en forestilling,« beskriver Thomas Sandberg sit innovative drive.Han er født i Lyngby og har som professionel musiker fået flere flotte priser for sine præstationer, herunder Musikanmelderringens Kunstnerpris i 1998 og Komponistforeningens Musikerpris i år 2000.Søger nye fortolkningerI hele sin karriere har han arbejdet tæt sammen med førende danske komponister, bl. a. Anders Nordentoft, Andy Pape og Fuzzy.Med opførelsen af hver ny komposition har Thomas Sandbergs mål været at udfordre og udvikle den traditionelle musikerrolle.I Anders Nordentofts opera "On this Planet" bragte Sandberg som sangsolist sin rå og uskolede stemme ind i et komponeret sinfoniettaunivers.I samspil med Fuzzy optrådte han i en række performative, interaktive og elektroakustiske værker, hvor "The man who murdered music" fra 1999 var højdepunktet.Makkerparret har gennem tiden givet mange duokoncerter på bl. a.kunstmuseerne Louisiana og Arken.Siden 1997 har Thomas Sandberg skabt 10 soloforestillinger.Et af de spektakulære værker var hans "Interface" fra 2009. Det var første del af en trilogi, hvori Sandberg udforsker samspillet med musikalsk performance og teknologi.Til forestillingen udviklede slagtøjsspilleren, der er autodidakt programmør, et omfattende softwaremiljø.Thomas Sandberg har desuden medvirket som musiker, skuespiller eller komponist i et utal af forestillinger på de danske scener, bl. a. Det Kongelige Teater.Han har været solist med DR SymfoniOrkestret, Tivolis Symfoniorkester, Odense Symfoniorkester, Randers Kammerorkester, Athelas Sinfonietta Copenhagen, Konservatoriets Symfoniorkester og Den Kongelige Livgardes Musikkorps.Børn og unge inspirererSom musikalsk formidler har Thomas Sandberg en forkærlighed for de yngste lyttere: »Jeg elsker børns umiddelbarhed og ærlighed, som er inspirerende og kunstnerisk udviklende. De kræver nærvær og autenticitet, hvis man skal holde deres opmærksomhed. Jeg føler, at jeg holder mig skarp og fit som kunstner, når jeg spiller for børn og unge,« siger Thomas Sandberg.I snit optræder han ved 200 shows om året i Danmark, Norge, Sverige, Tyskland og senest i Kina. Dette efterår turnerer Thomas Sandberg i Norge, Sverige og Danmark.Sideløbende arbejder han på idéerne til en ny soloforestilling om kreativitet.Han er også i gang med at udvikle en interaktiv appudgivelse, som han skal bruge i samspil med sine kompositioner.Overordnet er "musikalsk og dramatisk leg" overskriften i Thomas Sandbergs aktiviteter. Han elsker at gribe nuet og gå i dialog med rummet og lytterne i sine musikalske performances, hvor alt er muligt.Privat danner Thomas Sandberg par med fløjtenisten Helene Simonsen, som han har datteren Ingrid på to år sammen med. Familien bor på Østerbro. Fra sit tidligere ægteskab har Thomas Sandberg to børn på 19 og 22 år.Thomas Sandberg, slagtøjsspiller, København.navne@jp.dk 
Med instrumenter, krop, stemme, teknologi og idérigdom flytter slagtøjsspilleren Thomas Sandberg konstant sine musikalske grænser.
50-årige Erik Voss var ved at lave kaffe, da han hørte lyden af seks-otte skud mandag aften ved 21-tiden i sin stuelejlighed på Ragnhildgade 42 på grænsen mellem Ydre Nørrebro og Ydre Østerbro i København.»Der bliver skudt lige ude foran,« sagde han til konen og løb udenfor i sutsko, hen ad stien foran andelsboligforeningens røde murstensbygning til opgang 48. Her fik han øje på den unge mand på jorden, som mandag aften blev skuddræbt foran sin egen opgang.Københavns Politi oplyser, at den 16-årige blev ramt af omkring seks skud foran indgangen til Ragnhildgade 48. En obduktion skal fastslå det endelige antal.»Han kommer hjem omkring kl. 21 i går aftes, og der bliver han passet op af tilsyneladende tre gerningsmand, der kommer bag ham, anråber ham og kort efter lyder de her skud, hvor han bliver skudt foran sin egen opgang,« fortæller efterforskningsleder Hans Erik Raben.»Gerningsmændene har været så tæt på, at de godt ved, hvem de er gået efter. Stedet har været oplyst,« tilføjer han.To til fire gerningsmændPolitiet har ingen konkrete mistænkte, og gerningsvåbenet er endnu ikke fundet. Men der er fundet hylstre og andre tekniske spor. Vidner har beskrevet to til fire gerningsmænd med atletisk udseende, og politiet leder efter nogle på 15-20 år. De er angiveligt flygtet ad stisystemet og ud til en mørk bil ved Studsgaardsgade.Den 16-årige, der var født i Danmark med makedonske rødder, havde efterårsferie og var på vej hjem, efter at han havde været lidt rundt i byen og spillet bold med nogle venner ved Tagensbo Skole. Politiet vil gerne tale med flere vidner, der så vennerne i løbet af dagen.Den 16-årige var ikke kendt af politiet.»Han levede et ganske normalt liv, som unge mennesker gør. Et normalt og fornuftigt liv,« siger Hans Erik Raben.Politiet mener ikke, at skyderiet har relation til bandekonflikten, som har medført omkring 32 skyderier i hovedstadsområdet de seneste måneder.»I øjeblikket er vi på bar bund i forhold til, i hvilken retning vi skal gå, og derfor arbejder vi også meget bredt. Der kan være mange forskellige motiver til det her. Men vi vurderer ikke, at det er banderelateret, og vi vurderer ikke, at det er en tilfældig person, som er blevet passet op,« siger Hans Erik Raben.Naboen Erik Voss har boet i boligforeningen AAB på Ragnhildgade i ca. 25 år og aldrig oplevet nogen problemer. Det er en »lille oase«, fortæller han - eller det var det.»Vi er virkelig chokerede. Jeg er lige taget hjem fra arbejde, jeg magtede det ikke,« fortæller han tirsdag formiddag.I Erik Voss' opgang bor også 61-årige Klaus Olsen. Han har boet der i knap 30 år og fortæller, at der indimellem er lidt larm i gaden, men ingen problemer i andelsforeningen hvor »mange børnefamilier og indvandrerfamilier« bor.»Folk var synligt rystede i går. Folk var nærmest apatiske. Det er noget, der sker andre steder,« siger han.På den anden side af nummer 48 bor 23-årige Oliver Klitgaard med sin mor og hendes kæreste i stueetagen. De hørte også skuddene lige ude foran deres vinduer.»Først lød det som fyrværkeri. Så råbte nogen efter et bælte til at stoppe blødningen, så min mor løb ud med et bælte,« fortæller han og tilføjer, at morens kæreste samtidig stormede af sted efter en hjertestarter.»Mine ben rystede. Det var meget tæt på og meget chokerende,« siger han.Oliver Klitgaard har boet i boligforeningen hele sit liv og har aldrig oplevet problemer med kriminalitet.»Der har aldrig været noget. Det her var så tæt på, som det bliver. Det er fandme uhyggeligt.Jeg har hørt, at det ikke er banderelateret - det er også lidt uhyggeligt. For hvad er det så?« siger han.Beboere i andelsboligforeningen fortæller samstemmende, at det er et trygt sted, og der ses heller ikke overvågningskameraer på bygningerne, som det er tilfældet i andre belastede boligforeninger. I stedet er der blomsterkasser og kulørte lamper på altanerne.Og foran opgang 48 er der blomster og lys.Københavns Politi opfordrer enhver, der har informationer om episoden, til at henvende sig på telefon 33141448.matg@berlingske.dk En 16-årig dreng bliver passet op af to til fire ukendte gerningsmænd, som skyder ham mindst seks gange. Den 16-årige dør kort efter af sine kvæstelser. Gerningsmændene flygter ifølge politiet til fods langs boligblokken, hvorefter de drejer til venstre og krydser Lersø Parkallé.1 Gerningsmændene løber angiveligt hen til en mørk, mellemstor bil. I bilen har der formentlig siddet en chauffør, som har samlet gerningsmændene op. Bilen kører fra stedet ad Studsgaardsgade i retning mod Rovsingsgade.
Politiet leder stadig efter motivet til drabet på en ung mand, der mandag aften blev skudt ned foran sin egen opgang på Ragnhildgade i København.
Hvordan ville vores københavnerliv se ud, hvis vi var en resort-nation? Jeg spørger, fordi jeg er på ferie på Mallorca - ikke på den der chill jeg-kender-nogen-med-hus-på Mallorca-måde. Bevares, jeg kender Pilou Asbæk, men jeg tvivler på, han vil låne mig nøglerne til sommercottagen, bare fordi jeg elsker ham som lede Euron Greyjoy. Så jeg er her på resortmåden.Next best thing.Men al den tid, hvor jeg forsøger at undgå at tage del i løjerne, giver mig tid til at tænke over skrækscenariet: Hvad nu hvis København blev en badeby? Rolig nu; klimaet taler ikke for det.Men tænk lige over, hvor heldige vi er med de turister, der kommer og besøger os år efter år. Det er for koldt til ikke at gå ud at se, hvor fed en by vi har.Men følg med: En ting er, at vores lufthavn ville flyde med sprittede typer. Altså ikke fuldtids-, men feriealkoholikere - dem, der begynder ferien med lyden af en dåse, der åbnes. Samt den metalliske stank af bloody mary-mix, der ville hænge over Kastrup. Sidenote: Hvem fik nogensinde ideen, at tomatjuice med vodka er lig med charterferie? Tusinder af mennesker, som ville ankomme uge efter uge med det soloformål ikke at opleve en skid? Og helst iført en brandert. Det eneste, der ville lokke dem i bevægelse, var enten en brun buffet eller et bredt nok lokum efterfølgende. Måske en omgang wateraerobics, hvis instruktøren var frisk nok til at blive hængende og snakke.Men de ville ikke elske, at du taler godt engelsk. Det vil aldrig blive godt nok, når du ikke forstår dem soleklart. Deres sprog er et verdenssprog - ikke på esperantomåden.Nej, de taler flydende glaswegian eller platdeutch, og de står og vinker med deres alt inklusive-armbånd og forventer, det også virker i bussen.Vi er heldige med vores klima.Tænk, hvis det, det handlede om, når flyene landede, var at komme væk fra kulturen og ned i den dybeste afkrog af poolen. Så håndklæderne kunne ligge og fylde ved siden af de to-tre strollers proppet med gangbare unger, mens der blev tanket op på den eneste kultur, som betød noget: lokal all inklusive-øl.I vores tilfælde de verdenskendte af slagsen. Gud bedre dem, hvis en fancy type ville servere en pale ale i sammenspil med Liu Xiaodong eller noget tungt fra en af stenbroens bryghuse.Tænk, hvis den eneste shopping, der foregik i vores varehuse, var den efter smøger og noget plastikagtigt med Frozen-ansigterne på, så børnene ville stoppe med at efterspørge leg og samvær.Jeg kan ikke understrege, hvor lykkelig jeg er for, at der ikke er noget charterliv i København.Så ville Frank Jensens mindste problem være, om der blev bygget i en ukendt frøs rede. Den frø ville for længst være stampet ned af rådvilde rejsende på jagt efter en selfievenlig strand. Fuck nej, Amager Fælled ville være Amager Helvede - hoteller så langt øjet rakte, containerskraldespande i baghaven og klor lækkende ud i faunaen. Kun afbrudt om natten af mislyden af dimitterende fra Det Danske Musicalakademi som ikke kunne få en rolle i ' Chess' eller ' Seebach' og måtte se sig selv drukne i fortolkninger af Bon Jovi og A-ha i de fortyndede alt inklusive-øl.Sådan bliver det ikke i København. Vi har det ikke. Vi har kulturen, historien, den friske luft og et selvværd så tonet, at vores seneste nationalhelte er Lars Mikkelsen og Moesgaards Jeanette Varberg.Næste gang jeg møder en turist med et fortabt blik i øjnene og et uhjælpeligt bykort, så vil jeg stoppe op, takke dem for at vælge os til og vise dem vejen til det allerbedste madhus. Hvor jeg selv ville komme.Kh Sisse, Mallorca.ibyen@pol.dk Fakta: MIKROPORTRÆT Sisse Sejr-NørgaardAlder og beskæftigelse? 34, tilrettelægger, tv-og radiovært Hvad var dit bedste Mallorca-moment? Da vi en tidlig morgen fandt en bus ud til en strand, hvor der ikke var mennesker, let dis og masser af sand til plastikspandene.Det, og da min datter opdagede, at der var churros i morgenmadsbuffeten.Er der noget fra Mallorca, som du gerne ville implementere i København? Hele årsagen til, at vi fløj derned, var varme og naturen; og det kunne da være meget lækkert med lidt sommer og flere grønne områder i København Hvad skal man lave som turist på en regnvejrsdag i København? Med børn: Eksperimentariet i Hellerup, Naturhistorisk Museum på Østerbro eller Børnenes Museum. Medbring madpakke, kamera og tålmodighed.Uden børn: Statens Museum, frokost på Hønen og Ægget og så en eftermiddagsfilm i Grand.

3. oktober er der premiere på bogprogrammet »Vild med bøger« på DR-K med Flemming Møldrup, 47 år, som vært. I programmet bliver en aktuel forfatter og en kendis-læser inviteret til at tale om tidens bøger og aktuelle forfattere.Blandt andet vil de tale om og anbefale bøger, der har givet dem spændende, fantastiske eller bare helt anderledes læseoplevelser. Programmet er til alle med interesse for bøger og tager hver uge udgangspunkt i nye emner og genrer.Den nye bogvært, Flemming Møldrup, er selv en begejstret læser, og han glæder sig ifølge DRs presseafdeling til at stå i spidsen for samtaler om bøger og litteratur.»Jeg er glad for, at det er mig, der er blevet valgt som vært. Simpelthen fordi bøger er et spændende emne at lave TV om. Og fordi ambitionen ikke er at lave et litteraturprogram i klassisk forstand, men i stedet et bogprogram, som handler om lyst til at læse, og til samtaler om læsning, bøger og de temaer, som der kan læses ud af dem.Det er vigtigt for mig at understrege, at programmet ikke er et anmelderprogram. Der findes så mange dygtige anmeldere derude. Jeg er slet ikke anmelder. Jeg er læser. En begejstret læser. Og det er sådan set det, hele programmet går ud på,« siger Flemming Møldrup.Han er kendt af mange TV-seere som livsstilseksperten i »Kender du typen« på DR1. Desuden er han kreativ direktør i kommunikationsbureauet Grizzly, foredragsholder -og ikke mindst delefar til Yoko på ni. Sidste år sprang han ud som kæreste med den ti år yngre Lotus Turèll, datter af afdøde Dan Turèll, digteren, forfatteren, entertaineren mm.»Yokos mor og jeg gik fra hinanden, da Yoko var tre år, og vi har brugt lang tid på at blive ved med at have en god relation til hinanden, nu har vi et stærkt venskab, hvor vi går ind og ud af hinandens tilværelser og spiser sammen og hænger ud sammen. Og så har jeg fundet en fantastisk kæreste, hvor jeg sådan for første gang kan mærke: ' Hov, det her er virkelig noget fundamentalt i min tilværelse. Vores personligheder passer måske bare meget godt sammen. Men det er første gang, jeg har den følelse som voksent menneske',« har han sagt til ugebladet Femina.Tilmed har Flemming Møldrup taget en toårig forfatteruddannelse i børnelitteratur og skrev og udgav sidste år børnebogen »Syv guddommelige dage i 12-årige Albert Svenssons ellers ret almindelige liv.« Hans egen begejstring for bøger går tilbage til folkeskolen.»Jeg elsker litteratur, elsker den måde verden bliver større på ved at læse. For mig begyndte det med (Michael) Strunge i midt-80erne. Jeg nåede lige at opdage ham i de store klasser i folkeskolen og så begik han selvmord. Han fik mig til at læse, sådan for alvor. Han fik mig til selv at skrive digte, og til i det hele taget at skrive,« siger Flemming Møldrup.»Vi har længe været på udkig efter den rigtige vært til programmet. I Flemming Møldrup har vi fundet den sjældne kombination af en forfatter og helt igennem uhøjtidelige person, der er i stand til at bringe læsningens glæde ud til alle,« siger Flemming Hedegaard Larsen, kanalchef for DR2 og DR-K.jhg@berlingske.dk Fakta: Flemming MøldrupBlå bogStammer fra Aarhus, hvor hans mor fortsat bor.Hans far boede i New York.Egentlig skulle han have været tømrer.Bor på Østerbro i København.Han er vild med kager, favoritterne er hindbærsnitter og studenterbrød.På et tidspunkt kunne han godt få lyst til at flytte til provinsen. Ud til havet.
Aktuelt portræt. Livsstilseksperten Flemming Møldrup skal være vært i et nyt bogprogram på DR-K.
For mit vedkommende var en akademisk løbebane hurtigt udelukket. Mine forældre var som nat og dag. Min far var den hashrygende, egocentriske og urolige verdensmand og pibemager, min mor den bløde børnehavelærerinde med de nære værdier og strikkepindene i evig bevægelse. Ét punkt havde de dog fælles: jeg husker, at de begge inprentede mig, at jeg skulle følge mit hjerte. Og det forsøgte jeg så efter bedste evne.Efter tre år på gymnasiet, hvor jeg ved en fejl var landet på matematisk-biologisk linje, kunne jeg nemlig ikke forestille mig nogensinde at åbne en bog igen. Det havde været en indædt kamp med biokemien, det periodiske system og de snørklede integralberegninger, og al den indebrændte energi blev trykket af med bandet Sort Banan, hvor jeg brølede mig hæs i øvelokalet til lyden af slutfirsernes rester af punkrock og sortklædt utilpassethed.Jeg ville være journalist og forandre verden, men anede ikke hvordan.Havde fået den idé, at jeg kunne komme i mesterlære hos Lasse Ellegaard på Information, men fik aldrig skrevet til ham. I stedet tog jeg arbejde som postbud i et år. Hver dag op klokken 5 for at møde klokken 6.Løb ekstra ture, når jeg var færdig med min egen rute. Al magt til budene.Fik sparet sammen til en andelslejlighed (11.500 kr.) og flyttede fra Østerbro til Vesterbro. Det lyder måske ikke som det store spring, men Vesterbro var en anden bydel dengang.Det var før byfornyelsen og den kreative klasses indtog, Istedgade var mineret med værtshuse, Vega hed Folkets Hus og Boutique Lize var en forretning med tøj til modne kvinder.Et halvt år på kunsthøjskole i Holbæk løftede mit blik mod horisonten.Berlinmuren faldt, og Sovjetunionen stod over for sit endelige kollaps. Verden åbnede sig. Og så var der pludselig en af mine venner, som søgte ind på Journalisthøjskolen i Århus med å. Han ville være den nye Nils Ufer. Det lød pissefedt, men Århus? Jeg havde aldrig været der, kendte ikke nogen derovre. Kiggede i Kraks.Slog det hen. Sagde mit job op og stillede mig i køen sammen med de andre hundrede tusinde ungdomsarbejdsløse i begyndelsen af 1990' erne.Dengang var den store frygt at blive sendt ud på et af kommunens ' Ung i arbejde'-projekter, som i folkemunde hed Dum i arbejde. Her skulle man rense tagrender, flytte fliser og den slags. Lød rygtet. Så jeg skyndte mig at sige, at jeg ville noget med medier.Alle i København, der ville noget med medier, men som af en eller anden grund ikke havde søgt ind eller fået plads på Journalisthøjskolen i Århus, begyndte på KURT i de år. Her kunne man med alt betalt få lov at lave radio, tv og magasiner, som jeg i første omgang kastede mig over.Der var ikke megen sniksnak. To timers introduktion til journalistikkens verden fra en gammel Pressreporter og så ud at lave interview med et mere eller mindre tilfældigt offer og skyde billeder og hjem igen og skrive historien og skære tekstspalterne til med skalpel og klistre dem på montagearket sammen med foto, vi selv fremkaldte, og affotograferede med reprokameraet. Det kom hurtigt op under neglene. Det gik i blodet. Jeg ville både skrive og fotografere, men efter et besøg hos min far faldt tiøren. Han spurgte, hvad jeg ville, og jeg svarede, at jeg ville være fotograf. " Hvor er dit kamera så henne? Hvis du vil være fotograf, skal du fotografere." Det var godt set. Jeg ville teksten mest. Men i virkeligheden ville jeg allerhelst bare sætte noget nyt i gang.Jeg startede mit eget blad i lejligheden på Vesterbro, mødte en masse skønne og dygtige mennesker, som også ville lave det fedeste magasin i Danmark, og oparbejdede en gigantisk bankgæld, som jeg kaldte mit studielån. Efterhånden begyndte vennerne at rykke ind på universitetet, og jeg overvejede også flere gange at få papir på det, jeg kunne.Men der var altid en ny deadline, og efterhånden blev det uvæsentligt.Tænker indimellem, at jeg jo altid kan søge ind på universitetet, når min årgang begynder at gribe ud efter golfkøllerne.heuseler@information.dk Jeg ville både skrive og fotografere, men efter et besøg hos min far faldt tiøren.Fakta: Søren Heuseler, f. 1969Student 1988 Stifter af og chefredaktør på kulturmagasinet Torpedo 1991-1997 Stifter af The European Magazine Network 1993-1997 Chefredaktør på kulturavisen Nat&amp;Dag 1997-2000 Journalistisk chef på Mediefabrikken 2001-2008 Chef for iBureauet 2008-2011 Medie-og magasinchef på iBureauet siden 2012 Far til Ingrid, Esther og Anders.
En lidt for stor københavnersnude, masser af tilfældigheder og en stærk virketrang blæste min studiestart ad helvede til.
Christel Schaldemose har besluttet sig for at stille op igen til næste valg til Europa-Parlamentet i 2019.Hun er en varm tilhænger af det europæiske samarbejde, men erkender, at alt ikke er rosenrødt: »Efter 10 år i Europa-Parlamentet har jeg også set for meget af det, der ikke virker godt nok. EU-samarbejdet har i den grad brug for en hovedrengøring. På nogle områder mener jeg, at det skal forstærkes, på andre områder skal kompetencer overlades til medlemslandene.Men skal vi løse de store udfordringer som både Danmark og Europa står overfor, er der brug for et stærkt samarbejde om klima, tæmning af globaliseringen og stop for skattely og skatteund dragelse.« I morgen fylder Christel Schaldemose, der er medlem af Europa-Parlamentet for Socialdemokratiet, 50 år. Hun kommer fra Fyn, er barn af ufaglærte forældre og nummer tre i en søskendeflok på fire. Da forældrene blev arbejdsløse, flyttede familien nogle år til Sverige, hvor hun gik i skole i tre år.Sit politiske standpunkt fik hun med tiden fra sin far, der var socialdemokrat.Hun blev selv formand for elevrådet på sin skole, Søndersøskolen.I gymnasietiden var hun aktiv i DSU. En årrække var hun medlem af hovedbestyrelsen og formand for DSU Fyn.Christel Schaldemose er cand.mag. i historie fra Syddansk Universitet i Odense. I 1992 blev hun amtskonsulent i AOF, fra 1994 forbundskonsulent.2001-2006 var hun sekretariatsleder for Dansk Folkeoplysnings Samråd.Først i 1997 blev hun folketingskandidat i 6. kreds, Østerbro, og ved valget i 1998 var hun 230 stemmer fra at blive valgt til Folketinget. I 2003 skiftede hun fokus og blev kandidat til europaparlamentsvalget. I 2004 blev hun førstesuppleant, og da Henrik Dam Kristensen i 2006 nedlagde sit mandat for at blive partisekretær for Socialdemokratiet, kom hun ind.Sælernes venDa hun afløste Henrik Dam Kristensen, overtog hun samtidig hans pladser i kulturudvalget og udvalget for det indre marked og forbrugerbeskyttelse.Christel Schaldemose udsendte i 2008 en rapport om Europa-Parlamentets holdning til onlinegambling.Betænkningen opfordrer medlemslandene til at indføre bedre kontrol af aldersgrænserne på online-spillesteder og til at yde en ekstra indsats over for ludomani.Betænkningen blev stemt igennem med stort flertal - 544 for.Christel Schaldemose fik sit eget mandat ved valget 7. juni 2009, hvor hun blev valgt som nummer to af de fire socialdemokrater med 43.855 personlige stemmer.I Europa-Parlamentet har hun primært beskæftiget sig med det indre marked, forbrugerspørgsmål, fødevarer, folkesundhed og miljø.Senest har hun været med i særudvalget om dieselgate-sagen.Christel Schaldemose har været blandt de største fortalere for et forbud mod import og handel med sælskind og sælskindsprodukter.Forbuddet blev vedtaget i Europa-Parlamentet 5. april 2009 efter en mediestorm om bestialske jagtmetoder i sælskindsindustrien.Forbuddet indeholdt en særlig inuitundtagelse, der tillader inuitter i Canada og Grønland at jage sæler.Christel Schaldemose er giftmed Ib Lindstrøm, og parret har tre sønner på henholdsvis 20, 17 og 14 år.Dagen fejres med familien hjemme, og derefter går turen til Island.jhg@berlingske.dk '' Efter 10 år i Europa-Parlamentet har jeg også set for meget af det, der ikke virker godt nok. EUsamarbejdet har i den grad brug for en hovedrengøring Christel Schaldemose.Fakta: BLÅ BOGFødt: 4. august 1967 i Odense 1983-1984: Formand for DSU i Søndersø 1985-1989: Medlem af DSUs hovedbestyrelse 1999-2003: Folketingskandidat for Socialdemokratiet 2005-2008: Folketingskandidat for Socialdemokratiet Afløste Henrik Dam Kristensen i Europa-Parlamentet Er stærk fortaler for forbud mod import og handel med sælskind.
50 ÅR I MORGEN Christel Schaldemose (S) har allerede besluttet at genopstille ved valget til Europa-Parlamentet i 2019.
Jeg har altid tænkt, at jeg lignede min mor mest. Vi ser så ens ud, at jeg en gang gik forbi et spejl i mit barndomshjem og tænkte »Gud, er Nina allerede hjemme«. Det var hun så ikke.Det er hende, jeg har fået kærligheden til bøger fra. Hun læste højt for mig, indtil jeg flyttede hjemmefra, og da vi var på sommerferie, havde vi den bog med, som vi ikke blev færdige med i 1994 (Stig Strömholms »Dalen«, og der findes også »Markerne« og »Skoven« i trilogien, som foregår i Romerrigets sidste dage, og det er ganske frygteligt at vide, at det hele går galt om lidt, men de er virkelig værd at læse).Hun har lært mig at lave mad. Det var hende, jeg så teater og hørte klassisk musik med. Det er hende, jeg har visse regler fra - at man læser avisen forfra (det gør jeg så ikke, men jeg føler, at jeg snyder, når jeg læser tillægget B først, og så følger man vist stadig reglerne), og det er hende, der har lært mig, at det er vigtigt at holde prøvesmagninger af stort set alt, så jeg køber alle chokoladekiks, så min steddatter kan finde den bedste.Jeg vidste da godt, at jeg lignede min far. Det er ham, jeg har størrelsen på mit store hoved fra. Hans geners skyld, at jeg græder så nemt - over Dronningens nytårstale, når det går mine søskende godt og også over særligt rørende artikler i avisen. Vi elsker begge to pæne ting, dug på bordet eller gode møbler, og så deler vi en forkærlighed for syltede agurker. Jeg sylter selv gode af slagsen, men hans smager rigtigst.Så fik vi en ladcykel, og jeg elsker den cykel, for man kan have alt i det forslugne lad, og når man ikke har en bil, er det ret fantastisk. Jeg kører til Østerbro og køber en kaffekværn til min mand i julegave. Ser en ting til min steddatter oveni. Jeg køber store portioner i Inco, kører på Istedgade efter lammekød eller i Løs efter kolonialvarer. Jeg kører ned og henter juletræ med min gamle kollega, som har fået en dreng, og fragter det hjem til hende. Jeg finder en billig stol i Den Blå Avis, som ville passe på min steddatters værelse. Jeg får hindbærstiklinger fra tre forskellige bekendte, køber 14 kilo asparges og snupper et bord fra storskrald. Jeg skaffer ting billigt og finder vigtige ting andre steder.Den cykel har gjort mig så effektiv. Når ret skal være ret, ordner min mand også en del afhentninger. Det var ham, der kørte ud efter ti meter gran til jul. I regnvejr. Men den cykel har gjort mig praktisk og effektiv og glad for at kende Gud og hvermand. Jeg er blevet som en en mand, jeg kender. Ret godt. Min far.For han kender altid en, der kender en, og han kan skaffe et lam og en kvart okse og nogle halmsnore til at binde tomater op med. Folk hjælper ham, og han hjælper dem. Han ordner, og han fikser, og han får ting gjort.Så nu er jeg både min far og min mor.Eller også er jeg bare mig selv. En blanding af de to og et skvæt af noget, der overhovedet ikke er dem, for de gad da aldrig på Vesterbro, de er ikke særligt vilde med FCK, og de drikker aldrig gin tonics, og jeg skal aldrig have en labrador eller bo i en landsby eller spille tennis.Men jo ældre jeg bliver, jo mere går det op for mig, at jeg både er dem, samtidig med at jeg også bare er mig selv, og det føles faktisk ret fint.
klumme.
" Hvid forfjamskethed" står der under afsnittet " Hensynsforhold og gaver" i Anna Neyes " Emma Gad for hvide. En terapeutisk guidebog". Her beskriver hun, hvordan vi (læs: sorte, brune og hvide) rent faktisk omgås hinanden, hvordan vi kunne gøre, og hvordan en hvid og velmenende Østerbro-mor bliver forfjamsket, da klassens eneste brune mor dukker op til et møde på skolen. Fordi hun frygter, at den brune mor vil føle sig overbrun og fortabt i alt det hvide. Og derfor bliver pinlig og alt for begejstret over det, som den brune mor siger og mener. Den hvide mor bliver ganske enkelt for meget.Præcis som den velmenende mor risikerer en anmelder (der i parentes bemærket er hvid) at blive for meget (læs: for positiv), når en bog beskæftiger sig med så vigtigt et emne som hos Anna Neye (der i parentes bemærket er brun).Hendes projekt er at gøre op med dehumanisering af sorte og brune samt med vores fælles danske koloniale hukommelsestab. Det er vigtigt, og det måtte gerne resultere i en mere nuanceret udgave af vores nationale selvforståelse og af billedet af Danmark som uskyldig kolonimagt.Faktisk er det pinedød nødvendigt, at det gør det, fordi vi stadig er et produkt af kolonitiden, ikke mindst i vores syn på sorte og brune, hvor vi har en kedelig tendens til at mene, at den hvide majoritets blik er det rigtige.Anna Neye er skuespiller og manuskriptforfatter. Og så er hun sjov. Det ved vi blandt andet fra DR-satireprogrammet Normalerweize, og det er da også humoren, der er hendes våben i " Emma Gad for hvide," hvor man blandt meget andet kan finde et historisk rids af Danmarks koloniale fortid, en parodi på en fantasi-kolonial-terapi-session mellem Freud og von Scholten, en post-kolonial meditation, en hvid skyld-tillidsøvelse, en opskriftpå hvid chokoladekage, billeder af Anna Neye forklædt som von Scholten, Anna Neyes korrespondancer med andre brune mennesker, en diskussion af raciale strukturer, af menneskeudstillinger og af Hottentot-karrusellen i Djurs Sommerland samt et (kort) bud på en takt og tone." Emma Gad for hvide" er en veloplagt, vigtig og sine steder vittig bog, som det er nemt at lade sig charmere af, men den stritter i alle retninger.Den egentlige takt og tone-del udgør en halv snes sider og kommer næppe til at stå om hundrede år som den oprindelige, mens mange af de øvrige emner blot bliver strejfet. Der associeres frit, og mange af de korte tekster bærer mere præg af mundtlighed end af skriftlighed, og man sidder tilbage med en fornemmelse af, at de ville have vundet ved at blive fremført i stedet for nedskrevet - og at Anna Neye vil for meget. Bogens 144 sider er dog smukt og magasin-æstetisk layoutet med sjove illustrationer og masser af fremhævede citater og bokse, og hvorvidt man synes, at resultatet er en charmerende og morsom pele-mele eller et lidt rodet og klejnt bogprojekt, er sandsynligvis en smagssag. Men som antallet af stjerner antyder, hældes der her mest til den sidste udlægning, omend man ikke kan undgå at dele Anna Neyes håb om, at hun med sin bog kan lokke hvide til frygtløst at stikke deres fødder ned i det multikulørte farvand og samtidig give en indsigt i, hvordan der ser ud på den anden (læs: brune) side af plankeværket. J.kultur@k.dk Rettelse 01.06.2017:På side 11 i Kristeligt Dagblad i går kunne man under overskriften " Ujævn sejlads i multikulørt farvand" se bogen " Emma Gad for hvide" få fire stjerner i en anmeldelse. Den skulle dog kun have hafttre stjerner. Kristeligt Dagblad beklager fejlen.
bog Skuespiller Anna Neye blæser veloplagt til kamp mod dehumanisering af sorte og brune i sin charmerende, men ujævne " Emma Gad for hvide". Bogen udkommer i dag.
Jeg har kendt den stejle granittrappe op til Esajas Kirke på Østerbro i København i over 40 år.Jeg har et sort-hvid-foto på Ilfordpapir set i diagonal med lille dybdeskarphed, så kun et enkelt trin i midten er i fokus (stor blændeåbning lig med lavt blændetal), fra timer i fotolære på Øster Farimagsgade Skole, lige ved siden af.Senere gik min far op ad samme trappe for at blive gift igen. Mens min datter har sunget flere julekoncerter der med Lucialys i hånd. Til sidst fik vi så båret ham ned ad trappen igen. Meget mod hans vilje.For hans ønske var at bevare tavsheden i forhold til mig. Tror jeg.Tavsheden havde stået på i mange år.Det store brud kom omkring 11. september 2001. Fordi han ikke gad tale med mig om terror og Twin Towers, men blot ville kloge sig på mit job og forklare, hvad jeg skulle sige til Tøger om, hvor dårlig vores dækning havde været.Måske fordi han som suppe-steg-og-isorganist på efterløn var misundelig på mit liv. Måske fordi han var depressiv og bare ked af sit eget.Jeg stod med to små børn, som han har set to gange. Til min datters dåb, og da min søn blev født på Gentofte.Men da Johanna nærmede sig 10 år, ' min første runde fødselsdag!', bad hun om at måtte se sin farfar. Jeg inviterede ham til julekoncerten i den kirke, der også var hans hjemmebane, for her i kirkens kor havde han fundet sin nye kone efter min mors død.Han dukkede dog ikke op. Hvert et sæde var taget.Og da vi havde bænket os, kom PET og eskorterede den kongelige familie ind på første række, da kronprinsesse Mary er protektor for Musikkonservatoriets Børnekor. Og så blev kirken hermetisk forseglet af sikkerhedsfolk.Troede jeg.Men pludselig får min far møvet sig op ad granittrappen, gennem den tunge kirkedør, netop som koncerten starter. Han krabber sig forbi PET-folk, hofdamer og prinsebørn og ender på et lille sæde helt oppe ved døbefonden. Iført en omfangsrig, vatteret skovmandsskjorte med hidsige gule, blå og røde kvadrater.Bagefter gik han ned i krypten til en kop kaffe og en klejne. Han åndede tungt og lugtede af opløsningsmiddel, mens han fortalte mig, at han havde haft svært ved at komme. Jeg anerkendte hans indsats, men vi kom aldrig rigtig videre efter den eftermiddag, og min datter spurgte ikke til ham igen. Kun tavsheden levede.En dag blev jeg ringet op af en fætter til min fars nye kone, som ville fortælle, at min far var død, men at min fars nye kone havde svoret ikke at sige noget til mig og min bror om det. Ligesom min far havde aftvunget personalet på Bispebjergs lungeafdeling et løfte om ' for Guds skyld' ikke at underrette hans sønner. Så beskeden fra fætteren var altså en omgåelse af fars ønske om at dø i tavshed.Fanden heller, tænkte jeg, og indrykkede en stor dødsannonce, hvor jeg benævnte ham musiker og bornholmer, to af de ting, der betød meget for ham. Jeg bestilte en stor bårebuket med bånd, og jeg formåede at glæde mig ved kisten, hvor hans personnummer var hæftet på.Jeg havde aldrig tænkt over, at de sidste fi-re cifre var 4-3-2-1. Det er da smukt.Men det var tungt at bære ham ned ad trappen. Og det var endnu tungere, da jeg ved begravelseskaffen fik den tanke, at jeg jo stadig intet ved om, hvem der sagde hvad i hvilken rækkefølge.Det kan være løgn. Det kan være latin.Tavsheden hersker. Det eneste, vi ved med nogenlunde sikkerhed, er, at det en dag bliver tid til en kold tyrker. Og så kan nedtrapningen begynde.Som et lille minde med på vejen har jeg, at min far roste mig overstrømmende for mit trappefoto dengang tilbage i 1970' erne.Og mente, at jeg havde en evne for at se de skæve vinkler. Tak for det.per.munch@pol.dk Min far havde aftvunget personalet på Bispebjerg, at de ' for Guds skyld' ikke måtte underrette os.Fakta: KLUMMEAnden HalvlegOm at være 50+ i en midaldrende mands krop, job og familiesituation.Om hvordan livet ser ud fra den anden side af alt det, man synes, man bør opnå. Og om i flygtige glimt at se meningen med det hele.Flere klummer fra ' Anden Halvleg': WWW pol.dk/5952665.Fejl og fakta 30.05.2017:En fond er en selvejende institution, medmindre man udtaler det fång, for så betyder det pludselig kraftsky. Det kan derimod ikke være den kumme af sten, i hvilken man døber børn, som vi skrev på side 9i 1. sektion søndag 28.5. Den hedder font.
En granittrappe, en mur af tavshed og om at sige sin far ret farvel.
7.10 I modsætning til de forudgående tre uger, hvor jeg hver morgen er vågnet ved halv fem-tiden, sov jeg faktisk til lidt over syv.Forpremieren aftenen før gik så godt, at jeg for -tror jeg - første gang i min karriere gav mig lov til at nyde premieredagen. Normalt er jeg altid med bag kulisserne til premieren, men denne gang besluttede jeg at sætte mig og spise sammen med publikum for at få hele oplevelsen med.7.30 Som altid, når jeg skal gøre noget godt for mig selv, cyklede jeg til Charlottenlund Søbad, gik i vandet og bagefter i sauna. Det er en dejlig måde at lande i kroppen på efter nogle hektiske uger, hvor man er træt og har hovedet fuldt af tanker.8.30 Cyklede tilbage til Østerbro. Købte på vejen blegselleri og gulerødder til morgenmad.Når jeg i en periode har budt kroppen lidt mere, end den har lyst til, er det dejligt at spise noget sprødt. Ikke for at være særlig helseagtig, det er bare en rar fornemmelse.Blødkogt æg og ristet toast fik jeg også.9.45.Jeg sammenfattede dagens program, som jeg altid gør, til kokke, tjenere og og de guider, der skal lede publikum gennem forestillingen. Jeg var glad og meget forvetningsfuld, og det prøvede jeg at udtrykke i mailen, så vi alle gik ind til dagen med samme gejst, som vi havde dagen forinden.10.30 Endnu et bad og så en tur i Fælledparken. Et dejligt fristed efter de seneste uger nærmest at have været døgnet rundt inde i den sorte teaterboks uden at se lyset.13.30 Mail fra Lisbeth Juhl, presseansvarlig og del af bestyrelsen på Republique. Jeg havde lovet hende at skaffe noget gavevin til om aftenen, og det havde jeg fuldstændig glemt.Så jeg måtte starte bilen og køre til vinhandler Sune Rosfort under Knippelsbro efter syv flasker magnum. Der er altid hyggelig lørdagsstemning hos Sune, så der blev jeg hængende lidt.15.15... gik jeg hen på teatret og hjalp til med at dække bord. Jeg kunne mærke nervøsiteten begynde at røre på sig, så jeg gik lidt fra den ene opgave til den anden og færdiggjorde ikke noget af det, snakkede med kokkene i køkkenet, smagte på flødekaramellerne til kaffen efter forestillingen og tjekkede med køkkenchefen, Peter, at alt var klar.17.30 Jeg har altid en fælles samling med guider og kokke og tjenere for at få alle aftaler på plads til om aftenen - hvilken dør skal de ind ad hvornår, på hvilket que skal der hældes sovs på tallerknerne o. s. v.18.30 Samling med spillerne, hvor vi lige kiggede hinanden i øjnene og sikrede, at alle var klar.Noget af det mest fantastiske ved at lave madteater, er, når forskellige faggrupper står med ild i øjnene og er klar til hver på sin måde at give publikum en fin oplevelse. Lige netop lørdag var der ikke mindre end fire anmeldere. Normalt i kokkebranchen kommer der en anmelder hvert tredje år, så der fik kokkene lige en ekstra oplevelse.19.00 Klædte om og gik ud i foyeren og var publikum resten af aftenen. Vi fik drinks og blev opdelt i hold, der skulle sidde sammen aftenen igennem.19.10 Vi gik alle ind i salen og satte os ved langbordet.I modsætning til andre madfortællinger, jeg har skabt, levner denne historie ikke meget plads til sniksnak eller samtale med hinanden - vi var alle meget fokuserede på historien, og Christians tale til sin far satte en helt særlig stemning, som man fik lyst til at forfølge. Efter 30 års tavshed er den grufulde sandhed ude, derfra pakker vi ikke længere noget ind. Det var interessant at opleve publikums meget forskellige reaktioner. Nogle sad fuldstændig stille, nærmest sunket ind i sig selv. Andre havde brug for lige at slå en latter op - måske for at bryde den modbydelige stemning i rummet.Selv prøvede jeg at lade være med at holde øje med, om alting fungerede, og bare lade mig forføre af historien.23.00 Forestillingen var slut, og hele holdet - vi har været 98 mennesker på denne produktion - samledes til champagne og sagde tillykke til hinanden.23.30 Teatrets direktør, H. C. Gimbel, holdt en timelang takketale til nærmest hver enkelt menneske eller faggruppe, som havde været på. Han sagde, at han sjældent havde set sådan en produktion med så mange mennesker, som havde præsteret på den måde, som vi havde alle sammen. Det var også H. C. s sidste store forestilling på teatret.Derfor var det en særlig aften med en særlig stemning. Også for ham. Jeg har lavet tre forestillinger med H. C. - og jeg håber, jeg får lov til at lave flere.04.30... gik jeg hjem. Det var begyndt at blive lyst.
Madkunstneren Mette Martinussen har knoklet med sit hidtil største madteaterprojekt, teaterudgaven af Søren Vinterbergs »Festen« på Teater Republique, hvor 120 gæster hver aften inviteres på en femretters middag. Ved premieren sad hun selv med til bords. Her fortæller hun om timerne før, under og efter.
Ved pastor emer. Carl Henrik Balslevs død skriver cand.theol. et art., sogne-og indvandrerpræst ved Nathanaels Kirke og daglig leder i Mødested Amager Ellen Margrethe Gylling følgende mindeord: Tidligere sognepræst ved Nathanaels kirke, Carl Henrik Balslev, sov stille ind den 29. januar 2018 efter kort tids sygdom.Han blev født den 24.august 1935 i Brørup. Faderen var højskolelærer på den nærliggende Askov Højskole.Han blev senere sognepræst på Sjælland. Carl Henrik blev nysproglig student fra Slagelse Gymnasium i 1954. Derpå fulgte et højskoleophold på Vallekilde Højskole, som på flere måder blev skelsættende for ham. Den lokale valgmenighedspræst Gelting Hansen gjorde et stort indtryk på den unge Carl Henrik med sine prædikener.I årene 1955-1961 studerede han teologi ved Københavns Universitet og bestod forprøven.Især faget kirkehistorie havde hans store interesse, og han skrev opgave om oldkirken og teologerne Justin, Markion og Irenæus.Fra 1961 til 1967 arbejdede han på Det Kongelige Bibliotek i den danske afdeling og kom senere over i den udenlandske afdeling. I 1967 genoptog han de teologiske studier og han færdiggjorde teologistudiet på særuddannelsen i 1980. Sideløbende med studierne arbejdede han som lærer på Strandvejsskolen, Østerbro, hvor han underviste i fagene kristendom og historie.Den 20. juli 1980 blev han ordineret i Københavns Domkirke til stillingen som residerende kapellan ved Nathanaels Kirke på Amagerbro.Det blev til 23 gode år som sognepræst ved Nathanaels Kirke. Carl Henrik Balslev var meget glad for sin tjeneste ved Nathanael. Han havde et godt kollegialt samarbejde med sognepræst Kirsten Ottesen om eftermiddagsmøderne og Alpha-kurser, som hun arrangerede. Menigheden var god og trofast, og han mødte megen tillid fra folk i sognet.Holmbladsgadekvarteret var dengang et arbejderkvarter med store sociale udfordringer.Der var mange ældre mennesker i de små lejligheder og mange enlige forældre i det nybyggede sociale, almennyttige boligbyggeri. Der var mange værtshuse i gademiljøet og en del armod og fattigdom. Carl Henrik Balslev engagerede sig i sognet og menigheden. Det blev til mange samtaler hjemme i de små lejligheder og på præstekontoret.Udover gudstjenester i kirken, på plejehjemmet Øselsgården og det gamle Sønderbro hospital, arrangerede han bibelstudiekredse i præsteboligen.Det diakonale arbejde fyldte meget i sognet, og menighedsplejen arrangerede julehjælp og julefest. Værestedet " Drys Ind" blev etableret, og Balslev blev medlem af bestyrelsen.ligesom han var bestyrelsesmedlem på Plejehjemmet Øselsgården.I en moden alder blev Carl Henrik Balslev giftmed Marianne, som bragte to børn med ind i ægteskabet. Marianne var en aktiv præstekone.Hylderne i det lille skur i gården bag præsteboligen blev fyldt med fade med boller, hjemmelavet marmelade og lagkager, når hun aktivt gik med i samarbejdet om menighedsfester og udflugter for menigheden.Carl Henrik Balslev blev enkemand i 2010. Familielivet med børnene, svigerbørn og de tre børnebørn var et vigtigt omdrejningspunkt i hans liv. Han nød sin tilværelse som pensionist og deltog ivrigt som frivillig i Nathanaels Kirkes ældrearbejde; " Torsdagsmødet", hvor han havde været en ledende kraftsiden sin fratrædelse i 2003. Han havde også glæde af forskellige højskoleophold og de årlige møder i Liselundkonventet, hvor han dyrkede sin store interesse for litteratur, kultur, historie og teologi.I 2011 mødte han under et ophold på Liselund Marianne Kjær Nielsen. De havde kendt til hinanden hele livet, og nu var de begge alene. De fik et godt og nært venskab med blandt andet rejser rundt omkring i Danmark og i Europa.Carl Henrik Balslev vil blive husket for sit milde og kærlige væsen, han var et helt specielt menneske, -afholdt af mange i menigheden. Æret være hans minde! Carl Henrik Balslev er blevet begravet fra Nathanaels Kirkes sognegård med efterfølgende jordfæstelse på Vor Frelsers Kirkegård.

Tillægger vi i Danmark stadig hinanden jyske og københavnske egenskaber alt efter, hvor man er fra? Spiller det den dag i dag en rolle? »Ja, det spiller stadig en rolle. Det betyder rigtigt, rigtigt meget, hvor man kommer fra. Nu lægger jeg eksempelvis mærke til, at du siger »Jylland« versus »København«. Jylland er jo ikke en by. København er en by.Jylland er et stort land - Sønderjylland er meget stort. Så der, hvor man kommer fra i Jylland, betyder rigtigt meget for, hvem man er.« Hvilken københavnsk egenskab er det udtryk for, når jeg som københavner modstiller København med Jylland? »Provinsialisme. Du regner med, at København er lige så stor som Jylland.Du ser ikke ud over din egen by. Du tror, at København er hele verden, og det er en provinsiel tankegang.« Hvor kan man ellers iagttage den provinsielle tankegang hos københavnere? »Tja, det er så stort et emne, at man kunne skrive romaner om det, ligesom jeg gør. Men altså, jeg går meget op i kulturforskelle, og det gør jeg, fordi jeg bor i grænselandet. Min mor var fra Tyskland, og jeg har et særligt øje for dette. På samme måde som københavnere kan have øje for, om man kommer fra Vesterbro eller fra Østerbro. Men det tager mange år at kunne observere disse forskelle - det ville jeg ikke kunne.« Er der noget selvforstærkende ved denne diskussion? Bliver vi mere jyske eller københavnske af at tale om forskellene? »Jeg vil snarere sige, at vi ikke er tilstrækkeligt opmærksomme på forskellene.Der er en tendens til, at man ikke længere spørger, hvor folk kommer fra. Unge synes ikke, det er passende at indlede en samtale med at spørge personer, de ikke kender, hvor de kommer fra. Det er jeg ked af, for vi skal snakke mere om, hvor vi kommer fra - det betyder mere, end vi tror.« Hvad skyldes denne tøven over for at spørge, hvor man kommer fra? »Man vil ikke sættes i bås. Men man skal ikke være ked af at blive sat i bås!« Er det ikke meget naturligt, at man ikke vil sættes i bås, bare fordi man er fra København? »Tja, jeg kan måske godt forstå det, men jeg synes ikke, det er rigtigt.Det virker umodent. Man skal stå ved, den man er. Man skal fortælle, hvor man kommer fra. Så forstår man bedre hinanden.« Hvordan får vi som folk den store samtale om regionale forskelle, som du synes at efterlyse? »Jeg kunne godt tænke mig, at vores politikere læste noget mere skønlitteratur fra provinsen. Politikere har jo - og læg mærke til, at jeg siger »jo«, når jeg siger noget, som i virkeligheden slet ikke er en selvfølge, for sådan taler sønderjyder - politikere har jo forsømt at læse samtidslitteraturen, især den litteratur, der kommer fra provinsen. Det var blandt andet dette, der førte til, at Dansk Folkeparti fik så stort et valg i Sønderjylland ved seneste folketingsvalg - og det med rette.« Så det kan paradoksalt nok gå ud over sammenhængskraften, at man undlader at betone forskellene mellem København og... øh, de mange forskellige steder i Jylland? »Ja, og man kommer til at træde folk over tæerne. Man kommer til at glemme nogen. Og det er det værste, man kan opleve. Det er slemt at blive glemt. Det reagerer man på. Og der burde politikerne have holdt sig bedre ajour. De bør læse flere af de nutidige forfattere, der er i alle hjørner af Danmark. Så ville de komme bedre på forkant.«.krl@berlingske.dk 
I går kunne Berlingske berette, at 34 borgmestre på Sjælland har gjort fælles front mod udligningsordningen. Dette rejser naturligt spørgsmålet: Hvad er da forskellen på jyder og københavnere? Berlingske har søgt svaret hos en af Sønderjyllands kendte forfattere, Erling Jepsen.
Jeg er ikke præstebarn, men jeg har præstebørn. Derfor var det med megen interesse, at jeg læste bogen " Præstebørn".Jeg ved egentlig ikke, hvor stor interessen er for en bog med så smalt et tema uden for kredsen af præster og den kernemenighed, der får løftet lidt af sløret ind til " maskinrummet" i sognets hellige almindelige præstefamilie, men der er åbenbart noget særligt ved at være præstebarn.Jeg kan tit undre mig, når jeg læser fødselsdagsomtaler af ældre mænd og kvinder, der har udvirket ikke så lidt selv i deres liv, at man så lige skal have den med, at der er tale om en præstesøn eller -datter. Det er åbenbart et lidt ekstra eksotisk krydderi.Tina Hastrup von Buchwald, der selv er præst i Blistrup Kirke i Nordsjælland og præstemor til en søn, har redigeret bogen og samlet bidrag fra 12 præstebørn, hvor de alle prøver at bestemme dette krydderi. De 12 er forskellige i alder og geografi, og alene det gør, at krydderiet ikke er let at bestemme. Redaktøren skriver i sit lange forord om nogle karakteristika ved præstebørn, at de blandt andet ved, at man synger forvunden og ikke forsvunden i " Et barn er født i Betlehem", og at man ved fester ofte bliver spurgt, om man gerne må drikke alkohol.En af bidragyderne er biskoppen i Aarhus, Henrik Wigh-Poulsen. Han kan et andet karakteristikum, nemlig at præstebørn har dobbelt borgerskab, et i verden udenfor og et derhjemme. Det husker jeg også fra mine egne børn, der for eksempel kunne være ret saftige i deres sprogbrug på udebane, men altid var pæne derhjemme.Af de 12 bidragydere er der to, der er født i 1940' erne (Birthe Rønn Hornbech og Jacob Holdt), tre fra 1950' erne (Poul Nesgaard, Peter Aalbæk Jensen og Henrik Wigh-Poulsen), to fra 1960' erne (Jens Albinus og Marianne Christiansen) og en fra 1970' erne (Katrine Winkel Holm) og de resterende fi-re (Lars Lindhardt, Feodora Wester, Felicia Weile og Mikkel Buchwald) er fra 1980' erne og 1990' erne.Der er meget forskel på indhold, længde og kvalitet af de 12 bidrag. Der er bidrag, der nok burde være udeladt, og andre, der burde være omredigeret.Efter endt læsning kan man konstatere, at der er sket noget med præstegårdslivet i løbet af den seneste generation.Oplevelsen af at være præstebarn har ændret sig en del fra Birthe Rønn Hornbechs dage i et københavnsk brosogn til den nyeste tid i en forstad, hvor præsteboligen ikke mere på samme måde er centrum i præstens virke. Her er den private og den arbejdsmæssige del nærmest adskilt.Når man læser Birthe Rønn Hornbechs tankevækkende indlæg om barnelivet i Sions Sogn på Østerbro, så går det op for en, hvor meget der er ændret i den folkekirkelige embedsforvaltning. I hendes barndom var præstegerningen et familieforetagende med faderen som præst, moderen som ulønnet præstekone på fuld tid og to børn, der også tog del i præstegerningen både om søndagen ved højmessen og ved sognearrangementer.I dag er præsteægtefællen oftest udearbejdende, og de fleste kirkelige aktiviteter er henlagt til sognegårde.Birthe Rønn Hornbech rejser det interessante spørgsmål, om det fortsætter den vej med forvaltningen af embedet? Så bliver kaldet til et job med en 37-timers arbejdsuge.Har vi så ikke sat den lutherske embedsforståelse over styr? Den klassiske lutherske præstefamilies historie, som vi just har fejret 500-året for, er måske så ved at rinde ud.Et andet indslag, der vækker til eftertanke, er Katrine Winkel Holms, der bærer titlen " Søndag var en festdag". Det handler om hendes barndom i Seem Sogn ved Ribe, hvor stemningen i hjemmet bar præg af gudstjenesten, enten fordi børnene selv havde været med i kirke, hvilket var frivilligt, eller fordi faderen kom hjem fra gudstjeneste med nyheder og friskbagt brød fra Sønderportbageren i Ribe. Så var der dømt søndagsafslapning efter veludført gerning. Søndagen var noget særligt. Ikke bare en forskelsløs-weekend-søndag.Det var en dag, som hun skriver, hvor " musikken spiller, og tonerne tindrer trindt om Jehovas højhellige navn".Flere af indslagene i bogen tager fat på den svære side af præstegårdslivet, hvor der er krise på den ene eller anden måde. Det kan være enten på det personlige eller embedsmæssige plan. Dér spiller musikken ikke rigtig, og idyllen i præstegården krakelerer.Det præger selvfølgelig også præstebørnene.Præstebørns liv foregår på forskellig vis. Nogle falder i gryden som børn og får nok, andre reagerer imod, men de fleste tager dog duften fra bageriet med sig videre i livet på en god måde. Et bedre redaktionsarbejde ville have klædt bogen. J.kultur@k.dk Præstebørns liv foregår på forskellig vis. Nogle falder i gryden som børn og får nok, andre reagerer imod, men de fleste tager dog duften fra bageriet med sig videre i livet på en god måde.
bog Bogen " Præstebørn" tegner et ujævnt billede af barnelivet i 12 præstefamilier.
Da astrofysikeren Anja C. Andersen var en ung pige, rykkede hendes forældre hele familien til Saudi-Arabien. Som trøst fik hun en kikkert, som hun straks vendte mod den altid skyfrie saudiarabiske nattehimmel. Og siden har Anja C. Andersen været vant til at have blikket rettet mod fjerne galakser.Men det er ikke underligt, hvis hun på en særlig måde føler sig i den syvende himmel for tiden. For på én uge har hun fået to store skulderklap som både forsker og forfatter.I dag modtager den 52-årige fysiker således sammen med Henrik Wivel årets faglitterære pris fra Dansk Forfatterforening, og i sidste uge kunne Københavns Universitet meddele, at Anja Cetti Andersen, som det fulde navn lyder, er udnævnt til " professor i offentlighedens forståelse for videnskaben ved Niels Bohr Institutet"." Jeg har ellers altid haftdet som Henrik Nordbrandts digt med november, november, november, som også har været min hademåned, fordi den er så lang, trist og mørk, men nu må jeg alligevel sige, at november kan noget, når solen sådan skinner på mig," siger hun selv og tilføjer, at hun især er glædeligt overrasket over at få den faglitterære pris, fordi hun nok har følt sig sikker i sin mundtlige formidling, men aldrig fik over 7 i dansk stil.Professoratet var mere forventet og har været flere måneder undervejs, men er det første af sin art.Anja C. Andersen er dermed blevet Danmarks første professor i offentlighedens forståelse for videnskaben.Med det formål kan valget af Anja C. Andersen ikke undre, for hun har helt bogstaveligt talt bevist, at hun kan få støv til at virke alt andet end støvet. Hun har nemlig selv forsket i, hvordan rummets støv er med til at skabe nye stjerner og solsystemer.Og sådan er hun også selv blevet en international stjerne som både forsker og forfatter til flere populærvidenskabelige bøger, som netop har åbnet både børns og voksnes øjne for, hvad naturvidenskaben kan byde på.Sidste år udgav hun for eksempel " En lille bog om universet", som både anmeldere og læsere tog varmt til sig. Det er også med den baggrund, at hun i denne uge er blevet anerkendt.Anja C. Andersen blev selv udnævnt til lektor ved Niels Bohr Institutet i 2005. Hun har tidligere være tilknyttet nordisk institut for teoretisk fysik på Uppsala Universitet og Friedrich Schiller Universitet.Hendes forskning i astrofysik er internationalt anerkendt og har som sagt fokus på at undersøge, hvordan støv kan blive til planeter.Ja, hvordan alting bliver til.På den måde beskæftiger hun sig med nogle af de store spørgsmål, som teologien også bakser med.Men over for Kristeligt Dagblad har hun tidligere gjort klart, at tro og videnskab lever bedst hver for sig.Naturvidenskaben kan give en forklaring, ikke en mening. Religion kan give en mening, ikke en forklaring.Derfor kan viden og tro eksistere side om side, men aldrig sammen, som hun har forklaret.Men når hun alligevel selv kalder sig troende, er det, fordi troen netop har noget at byde på, når naturvidenskaben må give slip." Ud over roen og eftertanken finder jeg i folkekirken noget helt afgørende, som mit job ikke kan tilbyde mig, nemlig kærlighedsbudskabet.Der er jo ikke meget kærlighed i Newtons love, og jeg har ikke nogen tro på, at man en dag kan sætte kærligheden på formel," som den nyudnævnte professor Anja C.Andersen sagde her i avisen tilbage i 2008.Selv har hun også fået et (kærligheds) liv nede på jorden. Hun er mor til tre børn, og i dag bor hun med sin kæreste på Østerbro i København sammen med tre af parrets fem sammenbragte børn, som endnu ikke er fløjet fra reden.ohrstrom@k.dk 
portræt Astrofysikeren Anja C. Andersen har flere ting at fejre for tiden. I dag modtager hun Dansk Forfatterforenings faglitterære pris, og i sidste uge blev hun udnævnt som Danmarks første professor i offentlighedens forståelse for videnskaben.
Da min datter kom hjem fra 2. klasse og fortalte, at de havde lært om rettigheder hele dagen, blev jeg både overrasket og skeptisk. Hun medgav, at det havde været trættende til sidst, men konkluderede, at det var rart at slippe for matematik i første time. Vi landede den der.Rettigheder? Begrebet er selvsagt centralt i vores civilisation, men misforstår, hvad skolen handler om, herunder faglige pligter og muligheder, frikvarter, karakterdannelse og kammeratskab i modsætning til politisk indoktrinering og hjernevask. Men jeg ved det jo godt: Den mere eller mindre erklærede multikulturalisme, som har angrebet det meste af Vesten, vinder til trods for kritik og udbredt modstand fortsat frem ved at kidnappe de klassisk liberale rettigheder og forære dem til kræfter, der vil islamisere de vestlige normer, sædvaner og institutioner.Fra Unicefs kontor på Marmorvej på Østerbro i København udgår en lind strøm af aktiviteter, der skal fremme rettigheder, respekt og tolerance over for alle uanset religion, hudfarve og kultur. Desværre tjener aktiviteterne andre interesser end de noble og abstrakte hensigter.Tag nu f. eks. Unicefs Rettighedsskole.Idéen kommer fra det multikulturelle Storbritannien og har spredt sig til bl. a. Canada og Sverige med afsæt i FN's børnekonvention.For et par år siden kom rettighedsskolerne så til Danmark, efter at en gruppe københavnske lærere havde været på besøg på Pinner Park Junior School uden for London; en af tusindvis af rettighedsskoler i England med bederum til alle religioner, tæppebombet med cyanblå plancher og læresætninger om alverdens rettigheder, der med en lokal lærers formulering skal gøre eleverne til »ansvarsbevidste verdensborgere«.»Der skal være plads til alle børn, uanset hvilken hudfarve eller religion de har,« belærte tiårige Zia fagbladet Folkeskolen, der var rejst med lærerne, som var pigen et importeret fossil fra de nationalsocialistiske eller kommunistiske partiskoler. Fagbladet Folkeskolen rapporterede ligeledes begejstret: »Første skridt mod at implementere rettighederne i skoledagen var at undervise alle eleverne i børnekonventionen og koble skolens retningslinjer op på konventionens rettighedsartikler. Nu holder skolen morgensamlinger, der hver gang har en udvalgt rettighed i fokus, rettighederne er indskrevet i elevernes pensum, og skolen har en venskabsskole i Uganda, der også arbejder med rettigheder.« Lad os for et øjeblik glemme Uganda, for siden er det kun gået fremad for rettighedsskolerne i Danmark.I skrivende stund findes der 22 stk., flest i København, naturligvis, hvor de multikulturelle bor i stedse færre beskyttede områder i skjul for den galopperende indvandring, men også i Jylland, og hvis du skulle være i tvivl, skal skolerne berede vejen for et multikulturelt Danmark, svække flertalskulturen og modvirke fremmedfrygt og højrepopulisme.Amen.Rettighedsskoler ville være en sød idé på papiret, hvis den ikke var så ideologisk i praksis og nem at udnytte i islamisk favør. Rettigheder er nydansk for bederum, dvs. for islams vækst via folkeskolen; rettigheder er nydansk for tabuisering af etniske og kulturelle spændinger; rettigheder er nydansk for islams ligestilling med kristendom; rettigheder er accept af den udbredte sociale kontrol og manglende opbakning til skolen blandt muslimske familier og klaner; rettigheder betyder flere rettigheder for muslimer og nye pligter for alle mulige andre. Rettigheder er således ikke rettigheder, men et smykke til offentlig beskuelse og beundring: Se, hvor "gode" vi er.Rettigheder i dag er, hvad tyskerne kalder Schein, ikke sein. De skinner, men er simili. Vor tids rettigheder er falske rettigheder. De er, hvad vi forventes at gøre honnør for, men siger intet om den underliggende socialt-religiøse virkelighed og materielle basis.Eller for at anvende en skelnen fra en udmærket kronik i JP (28/ 9) skrevet af regeringens undervisningsordførere: Rettighederne er ord, ikke ting. Ordene er intet uden tingene. Man skal vide ting.Man skal forstå. Skolen skal dyrke og styrke den basale, bagvedliggende viden. Ellers er det bare snak, lagkage og FN.
Frontalt Fra England, Canada og Sverige er FN's rettighedsskoler kommet til Danmark, og de spreder sig med multikulturel hastighed og over fladiskhed.
De ellers rødbrune mursten i Luther Kirken på Østerbro er torsdag aften belyst af et blåt skær. Folkekirkens Musikpris skal uddeles for første gang.Aftenens fremmødte bliver mødt af tonerne fra det lokale kirkekor, der som opvarmning har bragt forskellige kendte popsange ind i kirkens rum. Og krydsfeltet mellem tro og populærmusik er netop omdrejningspunktet for musikprisuddelingen, der er en af finalisterne i Kristeligt Dagblads konkurrence om at finde landets bedste kirkelige initiativ.Et af formålene med tiltaget er at gøre det klart, at folkekirken er en af de største koncertudbydere inden for rytmisk musik i Danmark, men musikprisen har også et andet formål, lyder det fra Ivan Rod, menighedsrådsmedlem og medarrangør af Folkekirkens Musikpris." Vi vil gerne gøre de analyser af sangteksterne, som vi har fået lavet i samarbejde med folkekirkens skoletjeneste, til undervisningsmateriale.Dette vil skolelærere og præster så kunne bruge til at inspirere de unge til at se koblingen mellem musik og kristendom," siger Ivan Rod.Vinderen af hovedpræmien på 100.000 kroner bliver sangeren Hans Philip fra det nu opløste band Ukendt Kunstner med sangen " Overleve".Ifølge juryen handler teksten blandt andet om unges oplevelse af identitet og virkelighed.Hans Philip toner også selv frem på en storskærm torsdag aften og beskriver sangens betydning for ham." For mig handler sangen både om, at det er rigtigt at have noget at leve for, og om frygten for døden," siger kunstneren.En af de fremmødte er 34-årige Christina Steen, som ofte selv finder religiøs inspiration i sangtekster." Folkekirkens Musikpris er et rigtigt spændende initiativ.Selvom alle kunstnere desværre ikke kunne være til stede i kirken i dag, synes jeg, at de analyser, der blev lavet af sangene på scenen, var interessante," siger hun.Og en åbenhed over for nye stilarter og kompositioner, som rammer tidens smag, har også helt overordnet kendetegnet den lutherske tradition, lyder det fra lektor Sven Rune Havsteen, der forsker i luthersk musikanskuelse ved Københavns Universitet." Luther var meget optaget af at inddrage blandt andet tidssvarende kunstmusik, der kunne tale til folket.Dem, der synes, at populærmusik har fyldt for meget i folkekirken de senere år, bør måske tænke over dette," siger Sven Rune Havsteen.hoegholm@k.dk Fakta: Kristeligt Dagblads InitiativprisKonkurrence om, hvad der er Danmarks bedste kirkelige initiativ. Vinderen får et gavekort på 25.000 kroner, og de syv finalister modtager bogudgivelser.Til og med på mandag kan læserne stemme på konkurrencens syv finalister på www.kristendom.dk/ initiativprisen, hvorefter dommerpanelet mødes og finder en vinder.På lørdag den 23.september offentliggøres vinderen i Kristeligt Dagblad.De seks andre finalisterFrihed i Tro og Tale i Jelling. To asylpræster underviser asylansøgere i religionsfrihed med en imam.Wefood i København. Folkekirkens Nødhjælp sælger varer, som skulle smides ud, til fordel for fattige.Luthermiddage i Odense. 40 gæster hører lutspil og lutherskinspirerede bordtaler over maden.Daabskluden.dk på Djursland. 350 kirker landet over strikker klude til sognets dåbsbørn.Familienetværket i Aarhus. Citykirken og Blå Kors hjælper familier i det socialt belastede Bispehaven.Sjælesorg på nettet af folkekirken. Anonyme brugere skriver med præster om livets svære sider.De udgør dommerpaneletMarianne Gaarden, biskop over Lolland-Falsters Stift.Naser Khader, kirkeordfører for Det Konservative Folkeparti.Anders Laugesen, studievært i " Mennesker og tro" på P1 hos DR.Birgitte Graakjær Hjort, leder af Folkekirkens Uddannelses-og Videnscenter Aarhus.Henrik Bundgaard Nielsen, generalsekretær for Kirkefondet, der arbejder med kirkelig udvikling.Søren Dalsgaard, koordinator for Folkekirkens Asylsamarbejde og Folkekirkens Mission.
initiativpris Folkekirken har oprettet en musikpris, der blev uddelt for første gang i torsdags. Prisen skal sætte fokus på, hvordan rytmisk musik kan have åndeligt indhold. Tiltaget er blandt de syv initiativer, der kæmper om at blive Danmarks bedste kirkelige initiativ.
Pia Kjærsgaard og Dansk Folkepartis top er en del af den politiske elite og har ikke større ret til at udtale sig på vegne af ' folket' end andre politikere, siger Venstres EU-ordfører, Jan E. Jørgensen: »Det er jo ikke mig, der siger, at man ikke må være en del af den politiske elite og samtidig siger, at man taler på folkets vegne. Men kigger du objektivt på det, så er der da en række af deres toppolitikere, som har beskæftiget sig med politik stort set hele deres liv. Det er længe siden, Pia - som jeg i øvrigt har stor respekt for - var hjemmehjælper.Så hun har ikke per definition større ret til at udtale sig på vegne af folket, end alle vi andre har«. Jan E. Jørgensen beklager, at ' elite' så ofte bruges som skældsord i moderne politik.»Det er jo en international bevægelse.Du så det med valget af Donald Trump som jo også slog sig op på at være antielite, hvilket jo kan virke fuldstændigt absurd, når man ser på, hvordan manden bor. Det er, som om-, der er nogle synspunkter, som er folket, og så er der andre synspunkter, som ikke er folket. Så er det sådan set ligegyldigt, hvor stor en procentdel af befolkningen, der bakker op om et eller andet«, siger han.Pia Kjærsgaard mener, at der er en elite i København, som er arrogant over for provinsen. Jan E. Jørgensen, der også er rådmand på Frederiksberg, oplever omvendt en anti-københavnsk strømning.»I hvert fald i min egen folketingsgruppe er det da folk på Østerbro, hvor jeg er vokset op, og Frederiksberg, hvor jeg har boet det meste af mit liv, som er den forfulgte minoritet.Det er altså ikke, fordi der mangler synspunkter på, hvad man mener i provinsen«, siger han.»Hvis nogen er i gang med det, jeg kalder københavner-bashing, plejer jeg gerne at sige, at man sagtens kan sige noget pænt om provinsen uden at sige noget grimt om København. Og man kan godt være fra provinsen og samtidig være stolt af sin hovedstad.Så sidder de fleste og nikker. Men jeg har selv masser af familie i Jylland, og det er altså noget, de meget let forfalder til«, siger han.Jan E. Jørgensen peger på fremvæksten af en ensartet politisk klasse med mange scient. pol. er og ensartede politisk korrekte meninger som en del af forklaringen på elitekritikken.»Det er jo ikke, fordi jeg ikke mener, at der er noget rigtigt i selve debatten.Jeg synes bare, den er blevet kørt ud i det vanvittige. Og så synes jeg også, at selve brugen af ordet elite er ret mærkværdigt.Vi er jo alle sammen elite på hver vores felt. Hvorfor forestille sig, at det at vide noget er dårligt? Jeg synes sådan set som politiker, at det er godt, at man har lidt forstand på det, man laver«, siger Jan E. Jørgensen.Et misforstået elitebegrebEnhedslistens politiske ordfører, Pernille Skipper, mener, at Pia Kjærsgaard er med til at fjerne fokus fra, hvad hun ser som den økonomiske elite: »Jeg synes, der er et misforstået elitebegreb.Speltmødre og curlingforældre og københavnere og journalister.Vi er ligesom hyldet ind i et elitebegreb.Jeg kan sådan set godt forstå, hvorfor man har lyst til det. Hvis man bor i Esbjerg eller i en lille by i Sønderjylland, at man kan synes, at der er en gruppe mennesker, der opfører sig som meningsdiktatorer, eller som er arrogante. Og der er mange arrogante mennesker både i Politikens spalter og på DR's nyhedsflade. Bevares. Gør det dem til en elite? Ikke i min optik.De har ikke en særlig privilegeret adgang til beslutninger i vores land«.Vi er jo alle sammen elite på hver vores felt Jan E.Jørgensen.Fejl og Fakta: 24.07.2017Sprogligt: »Vi er ligesom hyldet ind i et elitebegreb«, skrev vi på side 4 i 1. sektion 17. 
juli. Nej, det er vi ikke. Vi er »hyllet ind« - uden d.

Der har været mange dage i Parken, hvor Kasper Kusk har forladt nationalarenaen, uden en journalist har grebet fat i ham.Den 25-årige nordjyde er i denne sæson gledet længere og længere ud i den kollektive glemsel, men søndag aften mindede han os alle - inklusive manager Ståle Solbakken - om, at han altså stadig er her.- Jeg synes, at jeg fik vist, at jeg har min berettigelse på det her FCK-hold. Det har været vigtigt for mig at bevise mig og gøre opmærksom på mig selv.- I dag fik jeg bevist, at jeg stadigvæk er her. Jeg kunne ikke have ønsket det bedre, sagde Kasper Kusk, der søndag aften ikke fik lov at snige sig ubemærket ud af Parken.Han blev midt i 2. halvleg klappet fra banen af tre tribuner på hjemmebanen på Østerbro. Et tak for scoringen, et tak for sejren.For Kasper Kusk sørgede med sin scoring allerede i 13.minut for, at de nykårede mestre slog Brøndby 1-0 i chanceorgiet i hovedstaden.På røv og albuerDet var en Kusk-classic.Alle, der kender nordjyden, ved, at hans venstre inderside er dødbringende, men Brøndbys slovenske back Gregor Sikosek havde tilsyneladende ikke læst på lektien.Med en skudfinte fik Kasper Kusk sin direkte modstander til at glide forbi på røv og albuer, og så var ingen i Parken vist for alvor i tvivl om, hvordan det ville ende.- Den ovre i lange hjørne har jeg lavet så mange gange, og den plejer at sidde der, sagde Kusk, der lagde bolden ind tæt op ad den ene stolpe uden chance for Frederik Rønnow i Brøndby-målet.For Kusk var derbyet en stor chance. For selv om han har fået mange kampe i denne sæson, har de fleste været som indhopper.Skadede Rasmus Falk og Benjamin Vetrbic har på skift stået foran Kusk i køen til pladsen på Ståles højrekant, men nu peger formpilen igen den rigtige vej for den klejne nordjyde.- Jeg synes, at det er gået bedre det sidste stykke tid.De sidste 3-4 kampe er det gået rigtig godt for mig.- Jeg har fået mere tillid, og jeg synes, at jeg har takket for den tillid.Holder alle muligheder åbneSpørgsmålet er så, om manager Ståle Solbakken på lidt længere sigt har tillid til Kusk - og om Kusk har tillid til, at hans evner rækker til at erobre en plads i startopstillingen igen.Det virker langtfra sikkert, at han fortsætter hos de danske mestre i den kommende sæson.- Jeg ved ikke, hvad der skal ske. Der er mange spillere til kanterne herinde, så vi må se, hvad der sker. Det er svært for mig at sige.- Jeg må høre klubben, hvilke planer den har. Det er jo ikke kun op til mig.- Hvad vil du helst? - Jeg har det godt her og trives i København. Alle jyderne bor jo herovre Min kæreste trives også, så jeg kunne sagtens se mig selv være her i længere tid.- Men vi må se, hvad der sker, sagde Kusk, der med den helgardering holder alle muligheder åbne.BombesikkerDet samme gør manager Ståle Solbakken.- Jeg planlægger med ham, indtil noget andet sker.Jeg er sikker på, at Kasper gerne ville have spillet flere kampe fra start, end han har gjort i denne sæson.- Men det er op til ham selv - og det ved han, sagde Solbakken, der belønnede kantspilleren efter et godt indhop mod FC Nordsjælland i sidste runde i Farum Park.Sikosek advaret- Det passer os fint, at han kan bidrage nu. Så skal vi bare finde de rette kampe. I dag var lidt en Kusk-kamp, og han klarede det fint.- Når han får sådan en chance, er han den sikreste i landet. Hans inderside i det lange hjørne er bombesikker.Nu er Brøndbys Sikosek i hvert fald advaret, hvis Kasper Kusk også skulle få lov at spille pokalfinalen Kristi himmelfartsdag..gisle@eb.dk mgw@eb.dk Hans inderside i det lange hjørne er bombesikker.
Kasper Kusk takkede for manager Ståle Solbakkens tillid og blev matchvinder mod Brøndby. Det har dog været småt med starter for den 25-årige nordjyde i denne sæson, og han holder alle muligheder åbne.
På et tidspunkt i 2003 kunne man dårligt nok tænde for radioen uden at høre Tue Wests stemme.Det bli'r jo nok endnu en sang om kærlighed kom lad os glemme alt og bare tag afsted og lade vinden bestemme, hvor vi ender med at falde ned "En sang om kærlighed" og "Hun er fri" (kvinden og lottokuglerne) var begge solide radiohits.Debutalbummet "Tue West" blev solgt i 55.000 eksemplarer, lå på den officielle, danske top-20-liste gennem 23 uger og sikrede sangskriveren en række priser - blandt andet Statens Kunstfonds pris for rytmisk musik, P3' s Talentpris og en Danish Music Award for "Årets bedste popudgivelse".I løbet af 2004 og 2005 blev det til mere end 100 koncerter for Tue West, der som treårig kastede sig over trommerne og forældrenes pladesamling med Sebastian, Shit &amp; Chanel og Eric Clapton.Det var dog hans to ældre brødre, der for alvor prægede hans tilgang til musikken.Den ene spillede i band, mens den anden havde en stor pladesamling.»Jeg husker tydeligt, hvordan jeg som helt lille sneg mig ned i hans værelse i kælderen for at lytte til pladerne med Shu-Bi-Dua.Man skal ikke kimse ad Shu-Bi-Dua. De var helt centrale i min barndom, og jeg synes stadig, at deres første plader er fantastiske,« sagde Tue West til Jyllands-Posten i sommeren 2005, da han forsøgte at indfri fanskarens store forventninger med det andet album "Meldingen kommer".Starte fra bunden»Jeg er godt klar over, at jeg skal starte forfra nu. Jeg skal ud og arbejde for det her, for intet i branchen falder ned fra himlen. Det kan godt være, at jeg er blevet det bedre siden sidst, men folk kræver også mere af mig.« Salgstal bekymrede ham tilsyneladende ikke: »Uanset, om vi sælger det halve eller dobbelt så meget, bliver det ikke større for mig personligt, end det har været. Jeg har mærket suset og glæder mig til at komme ud og spille igen, men jeg forventer ikke, at det bliver det samme igen.Men jeg synes selv, at det her er min bedste plade. Jeg har lært meget af den første, og tiden i studiet var mere afslappet denne gang.Jeg har gjort mit bedste, og det tror jeg, at folk kan høre.« Lige ved og næsten Siden blev der mere stille om sangskriveren. De følgende album "Vi er nået hertil" (2008), "Lige ved og næsten" (2010) og "Ikke regulere mere" (2011) havde mindre gennemslagskraft, men det seneste album - sidste års "Der er ingen, der venter på os" - var for nylig nomineret til årets folkalbum ved DMA Folk.»Skønt at være kategoriseret som Folk-musiker og en ære stadig at blive inviteret til så fine selskaber,« lyder det fra Tue West.Albummet udkom sidste forår og er blevet streamet og spillet en del siden - især nummeret "Lov mig det" er blevet populært.Senest har Tue West udgivet sin nye single "Minder der ikke minder om noget", der beskrives som en folket og poppet hymne om en drøm og et møde.Det er singleforløberen for endnu et album - "Virkeligheden vinder altid" - som om få dage præsenteres på en ny turné.Helst på danskDet er primært den dansksprogede sangskrivning, der har Tue Wests interesse.Men så er der sideprojekterne: Tue West pusler med et engelsksproget soloprojekt, spiller hård rock med Hundested-vennerne, arbejder stadig som trommeslager og forbereder et nyt album med det elektroniske folkprojekt Jaruni, Moura and Wesko.Tue West bor på Østerbro.Han arbejder dagligt med musik og sangskrivning og underviser fast i sangskrivning og sammenspil på Grundtvigs Højskole i Hillerød.Han har desuden undervist på Det Jyske Musikkonservatorium og MGK.Tue West, musiker, sangskriver, sanger, højskolelærer, København.kasper.schutt@jp.dk 
Turné: For 15 år siden slog Tue West igennem med hits som "En sang om kærlighed". Han udgiver stadig plader, men underviser også i musik.
Af en litauisk håndværker bosiddende lidt syd for Holbæk at være fylder Arunas Masenas uforholdsmæssigt meget i det danske selskabsregister.Arunas Masenas har været indsat som direktør i omkring 250 danske selskaber, efter at han i en årrække fungerede som købedirektør hos en dansk firmafabrikant, der tilbød såkaldte kommanditselskaber til primært russiske kunder.Nu viser det sig, at tre selskaber, hvor Arunas Masenas har været indsat som direktør, er involveret i en kæmpe hvidvasksag fra Moldova, som Berlingske har afdækket i de seneste uger.I de tre kommanditselskaber, hvor Arunas Masenas var direktør, er der endt 145 millioner kroner med tilknytning til sagen. Alle selskaberne er i dag slettet fra selskabsregistret, og de egentlige ejere er ukendte. To af selskaberne er ejet af et selskab på det kendte skattely Seychellerne.»Jeg er blevet misbrugt, og min underskrift er blevet forfalsket. Jeg har kone og fem børn og har store problemer. Jeg har ikke adgang til virksomhederne eller virksomhedernes dokumenter, men jeg er blevet efterladt med mange virksomheder og alle regninger fra Erhvervsstyrelsen,« siger Arunas Masenas til Berlingske.Arunas Masenas var i en årrække ansat som købedirektør hos firmafabrikanten CPH Consulting kontrolleret af ægteparret Irene og Torben Ellert. Sidstnævnte er også kendt som spildesigner hos Hitman-producenten IO Interactive.»Han fik 25.000 kroner om måneden for ti timers arbejde. Han kom, fik en kop kaffe, satte sine underskrifter på papirerne og fyrede et par vittigheder af. Så gik han igen,« sagde Irene Ellert til Dagbladet Børsen i 2014 om Arunas Masenas.»Jeg skulle tie stille«Det er netop Irene Ellert, som Arunas Masenas beskylder for at have forfalsket hans underskrift.»Irene Ellert skrev til mig i 2014, at jeg skulle tie stille om denne sag.Det har jeg også sagt til politiet. På det tidspunkt vidste jeg ikke, at de forfalskede mine underskrifter. Jeg undrer mig over, hvordan revisoren kunne aflevere årsregnskaber med forfalskede underskrifter,« siger Arunas Masenas.I 2014 sender Irene Ellert en mail på russisk til Arunas Masenas, hvor hun reagerer på, at Arunas har talt om at »kommunikere med myndighederne«. »Selv om jeg personligt ikke har arbejdet sammen med danske firmaer i nogle år, så tilsiger min erfaring mig, at en sådan beslutning vil kunne åbne Pandoras æske, hvis åbning fører til en hel række af negative konsekvenser for dig personligt og for dine kolleger,« skriver Irene Ellert i mailen, som Berlingske har fået oversat.Irene Ellert afviser i dag i en mail til Berlingske, at hun har misbrugt Arunas Masenas. Hun hævder samtidig, at hun ikke er blevet kontaktet af Københavns Politi i sagen om Arunas Masenas og den forfalske underskrift.»Jeg benægter på det kraftigste påstanden om, at jeg skulle have misbrugt nogens identitet i den - eller i nogen anden - forbindelse. Jeg solgte mit firma til dets nuværende ejer, DanConsulting, i juni 2011. Alle de firmaer, som du nævner i din email, var registreret efter juni 2011,« skriver hun og afviser at svare på flere spørgsmål.Arunas Masenas fastholder dog, at det er Irene Ellert, der har misbrugt ham. Firma-fabrikanten CPH Consulting blev rigtigt nok solgt til firmaet Dan Consulting (Strand House) i 2011.Det har ikke været muligt at opklare, hvem der står bag firmaet i dag.Den nuværende direktør, en taxi -vognmand fra Østerbro, smækker røret på, da Berlingske ringer, og det har ikke været muligt for Berlingske at få fat i den kvinde, der var direktør for selskabet i 2011.
MELLEMMAND.
Nordhavn er ved at tage form som et nyt kvarter i København.Der går endnu nogle år, inden området, der strækker sig ud i vandet fra Østerbro, bliver rigtig by med metrostationer, kanaler, grønne og rekreative områder, arbejdspladser og boliger til titusindvis af mennesker. Men nye bygninger kommer hele tiden til. De fleste af påfaldende høj arkitektonisk kvalitet. Således også Copenhagen International School, CIS.Med den nye bygning, der med sine 25.000 kvadratmeter og plads til 1.200 elever angiveligt bliver Københavns største skole, samler CIS alle aktiviteter på en adresse. Eleverne, der kan gå i skolen, fra de er tre, til de er 19, er overvejende børn af herboende udlændinge eller danske forældre, der har været udstationeret og ønsker at drage fordel af den engelsksprogede undervisning og et højt fagligt indhold.Dertil kommer, at CIS også lægger vægt på idræt og kreative fag, og der er således blandt andet en stor teatersal og hele tre indendørs boldbaner. De er placeret i nederste etage, der æstetisk virker som et fundament for de øvre, hvor klasse-og faglokaler, bibliotek, møderum osv. er placeret. Den sokkel, den del af bygningen hviler på, gør med sin materialeblanding ikke umiddelbart den forbipasserende videre højstemt, men tiden vil patinere i hvert fald træet, og bygningens disposition med et hævet indgangsparti gør valget forståeligt.CIS ligner et langstrakt skib med containere.Omgivelserne taget i betragtning er billedet nærliggende. Skolens indgang ligger over for et større bjerg af containere. Der er stadig dybe kanaler til store skibe og gamle kraner lige i nærheden. En lærer vil kunne forklare begrebet globalisering ved at bede eleverne kigge ud af vinduet. Som er store og sikrer fine lysindfald i undervisningslokalerne.Det er både bygningens varierede form og beklædningen af facaderne, der gør, at associationen til skib, containere og havnemiljø er så selvfølgelig.Men facadeelementerne er ikke blot et æstetisk greb. Æstetikken og funktionaliteten smelter sammen i valget af solplaneler, der indtil videre forventes at dække omkring halvdelen af bygningens energibehov. Også på den måde er den nye skole en pædagogisk gave til en underviser og i det hele taget: Hvis man kigger på skolens rumfordeling og infrastruktur, er det lykkedes at skabe varierede forløb, lyse rum og mange mødesteder til både arbejde og fritid.Solceller er et område, der undergår en voldsom udvikling. Der er penge i dem. I at gøre dem stadigt mere effektive og til at holde ud at se på. Ofte har solceller skæmmet byggeri og landskab - men til CIS er udviklet en model, der betyder, at farverne hele tiden changerer mellem grønt og blåt og forskellige nuancer af grønt og blåt.Facaden kan skifte udseende med vejret, årstiderne og døgnets rytme, og ved at man passerer bygningen, der for den sags skyld også er udstyret med drivhuslignende lokaler på taget og legeplads med generøs udsigt over vandet, mod de gamle pakhuse og industrielle anlæg - og mod den nye by der er ved at udvikle sig for øjnene af børnene.tow@berlingske.dk Fakta: Bag om skolenCopenhagen International School er grundlagt i 1963. Der er i dag 930 elever - og plads til 1.200. Eleverne er fordelt på 80 forskellige nationaliteter.Skolen er inddelt i fire sektioner: Early Years, Primary School. Middle School og High School. CIS er en selvejende institution. Skolens nye bygning har modtaget massiv støtte fra en række danske fonde og virksomheder.Copenhagen International School er tegnet af C. F. Møller. Det er en tegnestue, der dækker alle typer arkitekt-og designopgaver, men arkitektfirmaet har en særlig tradition for undervisningsbyggeri. Det er således C. F. Møller, der tegnede Aarhus Universitet, som er et hovedværk i dansk arkitektur.
Copenhagen International School.
»Jeg elsker curling, fordi man kan spille det hele livet. Der er jo tosser på min alder, der bliver ved med at spille.« »Sporten kom fra Skotland.Det var her, de første klubber blev skabt. Det var selvfølgelig en vintersport, som blev dyrket uorganiseret over hele Europa om vinteren, men det var i Skotland, at man organiserede det. Alle steder, hvor skotter bosatte sig op igennem det 19.århundrede, tog de curlingen med.Det er en emigrerende sport. I Danmark startede det med en gruppe driftige forretningsmænd, som fik idéen til lidt avantgardesport, som de kunne fordrive tiden med. De startede i begyndelse af 70' erne med at leje sig ind i Gladsaxe Skøjtehal.Her spillede de på sene hverdagsaftener, når alle andre var gået hjem. De havde deres egne sten, som de havde købt i dyre domme i Skotland. De kostede flere tusinde kroner stykket og var skåret i det fineste granit. Sko var lidt sværere, fordi de er specielle. De er glatte på den ene sål og ru på den anden, så man kan glide og bremse. De skulle købes i enten Schweiz eller Skotland. Kostene var hule, så man kunne have whisky indeni. Senere blev det mere professionelt.« »Jeg startede selv med at spille omkring 1977. Jeg husker specielt en episode, hvor vi havde spillet på ishockeybanen hos KSF på Østerbro.En af spillerne fra Gentofte Curling Club havde været ude at kigge på og havde låst sine curlingsko i størrelse 52 inde i bilen imens. Da han kom ud var bilen brudt op og tasken med alt hans udstyr var stjålet - inklusive hans kæmpestore curlingsko. Det var lidt af et problem for ham. Han skulle bestille et nyt par fra Canada, som var det eneste sted, hvor de havde dem i den størrelse, og der gik to måneder, inden han kom på isen igen.« »I curling har du lang tid til at blive nervøs. Det kan være den allersidste sten, der bliver den helt afgørende. Man spiller måske i to timer, men der er ikke ret mange defining moments. Man har derfor lang tid til at tænke over tingene.I dag har man mentaltrænere og psykologer, men man skal jo kunne noget selv. Det havde man ikke, da jeg spillede. Jeg ved ikke om, det gør nogen forskel. Der er meget af det, der er medfødt - man skal have viljen til det i blodet. Til forskel fra andre sportsgrene har holdene ingen træner. De lægger selv taktik, og de fordeler selv, hvem der spiller og med hvilke sten. Det er typisk ham eller hende, der spiller de sidste sten, der er bedst. Hos nordmændene prøvede man med en træner, der skulle bestemme det hele. Det viste sig at være en dårlig idé. Et curlinghold er autonomt.Derfor ser man også skænderier bryde ud i lys lue. Man skal selvfølgelig også være i god form for at blive dygtig. Fejebevægelsen i curling kræver hård træning. Ingen tvivl om det.«.vili@information.dk Fakta: SERIEVinter-OL gren for gren× Informations kulturredaktion opsøger under OLs forfrosne lillebror, Vinter-OL, tv-sportsfanatiske udøvere, kunstnere, eksperter og bedsteforældre for at forstå, hvorfor vi skal stå op om natten for at se sportsgrene som skiskydning, curling og bobslæde/ skeleton. Og vi tager en gren ad gangen.
Hans Gufler er 56 år og var med til at vinde VM-bronze i curling i 1985. Han indvier os her i, hvor megen hård træning, fejebevægelsen kræver, og hvorfor et curlinghold ikke har en træner.
Efter en periode som konstitueret tiltræder rådgiver og cand.- magi virksomhedsstudier og filosofiSara Bohn (billedet) nu formelt stillingen som adm.direktør i Bark Rådgivning.Christian René Tang-Jespersen har stiftet 8299 A/ S. Han er selv indtrådt som direktør og medlem af bestyrelsen, der desuden udgøres af Jeanett Louise Tang-Peronard og Theodor Tang-Peronard.Jan Bjerrum Bach er indtrådt som ny direktør i Adsidius ApS, hvor han har overtaget efter stifter Ole Skov. Samtidig er en bestyrelse blevet dannet, bestående af den afgående direktør samt Steen Rode.I Blokken 84 A/ S er Anders Jörgen Jarl indtrådt som ny direktør efter Henriette Johansen.Niels Gram-Hanssen, Nils Håkan Arvid Liepe og Peter Nielsen er, sammen med den nye direktør, blevet valgt ind i bestyrelsen.Marck Meinhard Lauritsen har overtaget direktørposten efter Erik Blacha i selskabet Carl Andersen Motorcykler A/ S. De er begge, sammen med Ivan Juhl Nielsen og Mikael Møller Bonde, blevet valgt ind i bestyrelsen.Esben Lykke Hegstrup er tiltrådt som ny direktør i Børnehuset Giraffen ApS, hvor afgående direktør Tue Roth samtidig er indtrådt i bestyrelsen.I Davidsens Tømmerhandel A/ S er Henrik Clausen indtrådt som direktør og Jens Davidsen og Poul Christian Davidsen er blevet valgt som medlemmer af bestyrelsen.Jimmy Storm har sat sig i direktørstolen for Ellinge Smedie A/ S. Posten er overtaget efter Lars Peter Degn.Tomas Frydenberg er ny direktør for Farmapension A/ S. Han har overtaget efter Peer Henrik Brusgaard. De er begge, sammen med Annegrete Birck Jakobsen, indtrådt som medlemmer af bestyrelsen.I Flex Modul A/ S er Brian Søndergaard Hansen indtrådt i både direktionen og bestyrelsen.Henning Bøge Hvidtfeldt er genindtrådt som direktør efter Dennis Grydholdt Petersen i selskabet Glassforever A/ S.Henriette Raahauge Ludvigsen har stiftet HEJ-Lud Invest ApS. Joachim Raahauge Ludvigsen har sat sig i direktørstolen og en bestyrelse er blevet dannet, bestående af direktøren, stifteren samt Elise Raahauge Ludvigsen.Aleks Ulrik Olesen og Morten Grønvald er indtrådt i direktionen for Herning Massivtræ A/ S i stedet for Bent Sparke og Morten Mehlsen. Bo Sollie er blevet valgt som nyt medlem af bestyrelsen.I Heidrick &amp; Struggles A/ S er Jan Nørgaard Lauridsen indtrådt i direktionen og bestyrelsen.I bestyrelsen er Lawrence Carl Bachman og Stephen Wayne Beard også blevet valgt som nye medlemmer.Truels Vad Fjeldberg har sat sig i direktørstolen for Ibka A/ S.Bjørn Arve Ofsted og Oddveig Torp Dahl er, sammen med den nye direktør, indtrådt som medlemmer af bestyrelsen.Brian Skov Nielsen er Sydbank Landbrugs nye områdedirektør.Han overtager posten, når nuværende områdedirektør Arne Jørgensen går på pension.Jonathan Helbo Stoker har stiftet J. Stoker Holding IVS.Han er selv indtrådt som direktør og medlem af bestyrelsen.Niels Jørgen Christensen har overtaget direktørposten efter Jens Axel Hummeluhr i Kryta A/ S. Den afgående direktør er samtidig indtrådt i bestyrelsen.Lokalaviserne Østerbro Og Amager A/ S har fået Martin Niels Foss som ny direktør efter Flemming Falk Hansen. Kåre Stausø Wigh er blevet valgt ind i bestyrelsen.Ministry of Hunting Affairs ApS er blevet stiftet. Alex Steninge Jacobsen er indtrådt som direktør og medlem af bestyrelsen, der desuden består af Jesper Toft Fensvig og Peter Skov Halling.Opholdsstedet Curana ApS er blevet stiftet med Sonny Ingberg Laursen i direktørstolen og en bestyrelse bestående af Kis Stentoft, Sally Louise Oldenhof og Tom Michael Juul Hansen.Jan Magnus Kamryd er indtrådt i direktionen og bestyrelsen for Q8 Danmark A/ S.Hugo Thomsen har sat sig i direktørstolen for Access Development A/ S, hvor han har overtaget efter Poul Bahl Knudsen.Den nye direktør er, sammen med Annette Brask-Nielsen og Michael Brask-Nielsen, desuden indtrådt i bestyrelsen.I Becton Dickinson A/ S er Stefaan De Boeck blevet valgt ind i bestyrelsen.Eugene Quigley er indtrådt som direktør og medlem af bestyrelsen for Cimber A/ S. Han har overtaget efter Kent Hansen.I Danish Interior A/ S har Dirk Oliver Söhngen overtaget direktørposten efter Sören Krebs. Den nye direktør er ligeledes indtrådt i bestyrelsen.Ejendomsselskabet Lergravsvej 53 ApS er blevet stiftet. Glenn Steven Nielsen er tiltrådt som direktør og medlem af bestyrelsen, der desuden udgøres af Michael Halborg-Bendtsen og Steen Lorenz Johan Hansen.Fyns Trykluft, Værktøj &amp; Maskiner A/ S har fået Henrik Løftgaard som ny direktør efter Rasmus Skaarup. Kristian Løftgaard er, sammen med den nye direktør, indtrådt i bestyrelsen.Henrik Holm er ny direktør for Hornsyld Købmandsgaard A/ S, hvor han har overtaget efter Christian Christensen.Jesper Knudsen er indtrådt i direktionen for Intelligent Bygningsautomatik ApS, samtidig med at Ebbe Andersen og Morten Bang Holmtoft er udtrådt.J Jacob Vittrup og Morten Bryder Pedersen er, sammen med den nye direktør indtrådt bestyrelsen.

Med halvanden times mellemrum besøgte både dronning Margrethe og prins Joachim i går prins Henrik på Rigshospitalet, hvor han på 17. dag er indlagt. Prinsens tilstand er for offentligheden fortsat ukendt, selvom hoffet for fire dage siden kaldte den ' alvorligt forværret'.Omkring kl. 14.38 mandag eftermiddag trillede dronning Margrethes kulsorte Bentley ned ad rampen mod parkeringskælderen til Rigshospitalet på Østerbro i København. Her stoppede den luksuriøse kronebil brat op foran en særligt clearet bagindgang, som Dronningen og de andre medlemmer af kongefamilien har brugt, hver gang de skulle besøge deres husbond, far, bedstefar og svigerfar, prins Henrik, som har været indlagt siden 28. januar.Dog blev det kun til et kort visit fra Dronningen, som allerede klokken 15.04 atter satte sig til rette i den store Bentley og kørte derfra.Halvanden time senere fik prins Henrik dog endnu et besøg. Denne gang af sin yngste søn, prins Joachim, der ankom kl.16.26. Ligesom sin mor ankom Joachim alene til Rigshospitalet, men blev noget længere og tog først af sted igen omkring kl. 18.00 mandag aften.Tavshed om Prinsens tilstandHverken Margrethe eller Joachim kom med udtalelser til pressen, og siden kongehuset udsendte en pressemeddelelse 9.februar, hvori der stod, at prins Henriks tilstand var ' alvorligt forværret', har der fra hoffets side været total radiotavshed om prinsens reelle helbredstilstand.Kun i en pressemeddelelse fra 2. februar - altså en hel uge før situationen blev forværret - meddelte kongehuset, at prins Henrik siden søndag 28. januar havde været indlagt på Rigshospitalets lungekirurgiske afdeling. Her havde han undergået en undersøgelse for en tumor i venstre lunge, som viste sig at være godartet.Efterfølgende blev han overflyttet til infektionsmedicinsk afdeling til behandling for en lungeinfektion, og det er altså herfra, at det er gået ned ad bakke for Prinsen.Hvilken type lungeinfektion, der er tale om, vides ikke, men er man oppe i årene -som prins Henrik med sine 83 år nok må betegnes at være - kan en infektion i lungerne få fatale følger.Noget de cirka 1.000 danske dødsfald som følge af lungebetændelse hvert år også vidner om.Læge: Lungeinfektion er kompliceretOver for BT fortæller Ulla Møller Weinreich, der er overlæge ved Lungemedicinsk Afdeling på Aalborg Universitetshospital, at de hyppigste lungeinfektioner herhjemme er netop lungebetændelse eller bronkitis.Hun hverken vil eller kan dog udtale sig om prins Henriks tilstand, men forklarer i generelle vendinger, hvorfor en lungeinfektion kan være årsag til, at Henriks tilstand er forværret i sådan en grad, at man gennem flere dage har kaldt familien sammen: »En lungeinfektion kan give problemer med iltning, så vejrtrækningen bliver så tung og besværet, at kroppen til sidst udtrættes. Men sygdommen kan også udvikle sig til mange andre forskellige komplicerede infektionstyper,« fortæller Ulla Møller Weinreich.bowe@bt.dk ,sija@bt.dk ,jepp@bt.dk ,lope@bt.dk ,riky@bt.dk '' En lungeinfektion kan give problemer med iltning, så vejrtrækningen bliver så tung og besværet, at kroppen til sidst udtrættes Ulla Møller Weinreich, overlæge på Aalborg Universitetshospital.Fakta: PRINS HENRIKS SYGDOMSFORLØBFebruar 2018:Prins Henriks tilstand forværres alvorligt, oplyser kongehuset.Kronprins Frederik har derfor afbrudt sit ophold i Sydkorea, hvor han var i forbindelse med de olympiske vinterlege, og er i Danmark. Her er hele kongefamilien samlet om prins Henrik.Januar 2018:Prins Henrik bliver indlagt på Rigshospitalet. Indlæggelsen sker i forlængelse af sygdom opstået i Egypten.September 2017:Kongehuset meddeler, at prins Henrik lider af demens. Demensdiagnosen betyder, at Prinsens kognitive funktionsniveau er svækket. En måned tidligere vakte Prinsen stor opsigt, da han meldte ud, at han ikke ønskede at blive begravet ved siden af sin hustru, dronning Margrethe, i Roskilde Domkirke som planlagt.August 2017:Prins Henrik bliver indlagt på Rigshospitalet efter tiltagende smerter i højre ben. Smerterne er eftervirkninger fra operationen i juli, som ellers forløb efter planen. Prinsen bliver behandlet medicinsk, og der forventes ikke yderligere kirurgiske indgreb.Han er indlagt i lidt mere end en uge.Juli 2017:Prins Henrik bliver opereret på Aarhus Universitetshospital i Skejby. Han bliver opereret i højre lyske og får en ballonudvidelse i højre bækkenkar. Operationen bliver foretaget som følge af forsnævringer på pulsårerne, der også er kendt som åreforkalkninger.Prinsen er indlagt i omkring en uge.
SYGEBESØG Dronningen og prins Joachim besøgte i går prins Henrik på Rigshospitalet. Hans tilstand er fortsat ' alvorligt forværret'.
»Vi skulle bare stjæle nogle penge fra et pengeskab.« Sådan lyder det fra en 18-årig mand, der var i Københavns Byret i går.Han er tiltalt for drabsforsøg på en 69-årig cykelhandler på Østerbro i København. Det foregik ifølge anklagemyndigheden i forbindelse med et hjemmerøveri om morgenen 27. februar sidste år, som han begik sammen med en anden.Den 18-årige nægter sig skyldig.Den unge mand, der kommer fra Albanien, kom til Danmark i januar sidste år. Han mødte ham, som han senere begik røveriet med, på en klub på Nørrebro i København.Ifølge den tiltalte var det den anden hjemmerøver, der planlagde røveriet, og den dengang 17-årige dreng følte sig presset til at medvirke.»Han sagde, at jeg bare skulle følge ham. Jeg skulle bare gøre, som han sagde. Jeg fik at vide, at der ikke ville være nogen hjemme,« fortæller den spinkle og kortklippede unge mand i byretten via en tolk.Den 18-årige mand erkender at have slået offeret én gang, men ifølge ham var det udelukkende den anden hjemmerøver, der trådte på, sparkede til og stak den 69-årige mand, der trods sine svære skader overlevede det brutale overfald.Men sådan husker offeret ikke episoden.»Jeg slår først den store af de to, hvorefter den lille (den 18-årige albaner, red.) jager en kniv i ryggen på mig,« siger den nu 70-årige og forsætter: »Derefter bliver jeg slæbt ind i stuen, hvor den store stiller sig på min hals, og den lille begynder at slå mig med et koben. Det er den lille, der er den aggressive. Han har fuldstændig knald i kasketten.« Han døjer i dag med at snakke på grund af skader, han pådrog sig under overfaldet.Mangler anden hjemmerøver Københavns Politi har ikke haftheld til at pågribe andre end den 18-årige. Den anden hjemmerøver er blevet anholdt i Makedonien, men er ikke blevet udleveret.Anklagemyndigheden har rejst sagen mod den 18-årige som en nævningesag. Det betyder, at der vil være et krav om mindst fire års fængsel.Udgangspunktet i sager om hjemmerøverier er fem års fængsel. Og da den 18-årige ud over hjemmerøveri tiltales for drabsforsøg, vil straffen efter alt at dømme være strengere.Et drabsforsøg straffes isoleret set i udgangspunktet med seks års fængsel.Ud over en fængselsstraf vil anklageren have den unge mand udvist af Danmark.Retssagen mod den 18-årige fortsætter i morgen og fredag, hvor der forventes at falde dom/ ritzau/.Tæsket med et kobenIfølge anklagemyndigheden havde den nu 18-årige besluttet sig for at lade hjemmerøveriet udvikle sig til drab. Offeret fik først bundet hænderne.Herefter blev han trådt på halsen, sparket i hovedet, stukket med kniv og tæsket med et koben.'' Det er den lille, der er den aggressive. Han har fuldstændig knald i kasketten ' Cykelhandleren', nu 70 år.Fakta: ' DU HAR FANGET HENDES... HOTNESS'Billedtekst Det tidligere præsidentpar Barack og Michelle Obamas of-ficielle portrætter blev i går afsløret ved ' National Portraits Gallery' i Washington, DC. Barack Obamas portræt blev malet af kunstneren Kehinde Wiley. Han var dog fuld af beundring over Baltimore-kunstneren Amy Sherald, der har malet portrættet af Michelle: »Du har på spektakulær vis fanget hendes skønhed, charme, intelligens... og hotness,« sagde Barack Obama.
TILTALE En 18-årig mand fra Albanien er tiltalt for drabsforsøg på en 69-årig cykelhandler i forbindelse med en hjemmerøveri. Den tiltalte nægter sig skyldig .
Der var engang, da Brøndby aldrig vandt over FC København i Parken.I 13 år lykkedes det ikke bare én gang at slå ærkerivalerne. Syv trænere prøvede, men ingen kunne nedbryde fortet på Østerbro.Historien og hånen fyldte alt, hver gang et nyt derby nærmede sig, men i dag er snakken forstummet. Kun få husker forbandelsen, for magtbalancen mellem de to københavnske giganter er tippet på under et år.I en intens men aldrig for alvor sindsoprivende kamp vandt Brøndby i går for tredje gang i træk og anden gang i Parken over et tamt FC København-hold, som endnu ikke ligner et mandskab, der er på vej tilbage på rette spor.Med sit matchvindende mål til 1-0 spolerede polske Kamil Wilczek rivalernes sidste håb om bare en smule succes og sendte dem ud af pokalen.Nu er status, at de blå-gule stormer videre med drømmen om både mesterskab og pokal, mens FC Københavns dobbelte danske mestre og pokalvindere er sat af på perronen uden muligheder for hverken det ene eller det andet.Historisk dårlig»Sæsonen er dårlig. Den bliver sandsynligvis historisk dårlig. Alt er meget svært i forhold til at leve op til sidste år. Den kamp kan vi ikke vinde, og jeg må tage det største slag, og nogle af spillerne må også tage et slag,« fastslog en afklaret Ståle Solbakken efter nederlaget.Han, spillerne og det velbesøgte Parken havde alle håbet, at årets første kamp skulle blive vendepunktet for den styrtdykkende resultatrække, som holdet har leveret siden sommerferien.Men i stedet blev det af Brøndbys karakteristiske hårde pres udstillet, at FCK stadig har meget arbejde foran sig.Det erkender nordmanden.»Jeg kan ikke sige, at drengene ikke prøver i dag, og vi spiller ikke en dårlig kamp i dag. Vi skaber chancer og holder Brøndby for muligheder, så hvis Brøndby er Danmarks bedste hold, så er vi langt efter dem i dag. Det er de små marginaler i dag, men det er ikke tilfældigt.Jeg har selv prøvet begge dele, og lige nu kører det for Brøndby, mens vi skal kæmpe lidt mere med det,« lød analysen fra Ståle Solbakken.»Hverken jeg eller spillerne bliver vindere ved at stå her og blive ved med at snakke. Det er der mange andre trænere, der er gode til, og som ikke har fået nogen særlige resultater. For os handler det bare om én ting, og det er at arbejde stenhårdt videre og ikke lade dette nederlag eller omverdenen få os ned med nakken, for det bliver et hårdt halvt år.« »Vi er nødt til at sætte nogle resultater sammen for for det første at komme i top seks. Når vi forhåbentlig har gjort det, må vi vise, at vi kan vinde så mange kampe, at vi kan få en fjerde plads, som kan give en plads i Europa, hvis Brøndby eller FC Midtjylland vinder pokalen, eller en tredjeplads. Samtidig skal vi bygge et stærkt fundament, som gør, at vi bliver danmarksmestre i 2019,« siger Ståle Solbakken.Ingen snak om pokalerMesterskabet i 2018 kan Ståle Solbakkens kollega i Brøndby, Alexander Zorniger, stadig drømme om. Helt uvant kan hans mandskab før de afgørende kampe i Superligaen dufte pokaler i både den ene og den anden turnering.Den positive situation havde Zorniger dog ikke lyst til at snakke om i går.»Det er ikke et interessant spørgsmål for mig lige nu. Jeg har lidt problemer med halsen og stemmen, så det er svært for mig at sige så meget,« sagde han.Men hvorfor er det ikke et interessant spørgsmål? »Fordi vi ikke er kommet nærmere vores mål.Vores vigtigste mål er at vinde den næste kamp.Der er ingen hold - heller ikke Bayern München, FC Barcelona eller Real Madrid da de var bedst - som har vundet mesterskaber eller pokaler først på året. Så vi må fortsætte. Ingen skader og forkerte dommerkendelser på de forkerte tidspunkter. Med det niveau, FC Midtjylland og også FC Nordsjælland og FC København har vist, er det en meget, meget lang sæson.Så vi vil gøre det rigtigt godt, hvis bare vi fokuserer på én kamp.« Brøndby møder i forårspræmieren 11. februar Lyngby, hvis klubben da stadig er i live til den tid.FC København gør endnu et forsøg på at kickstarte genrejsningen dagen forinden hjemme mod Randers.rasn@sporten.dk Sæsonen er dårlig.Den bliver sandsynligvis historisk dårlig.Ståle Solbakken, FCK-træner.Fakta: KAMPEN I TAL FCK-BrøndbyOttendedelsfinale i DBU Pokalen: FCK-Brøndby 0-1 (0-1) Dommer: Michael Tykgaard Målscorer: 33.: 0-1 Kamil Wilczek Tilskuere: 19.645.
FC København mistede sin sidste chance for succes i denne sæson, da de for tredje gang i træk tabte 0-1 til Brøndby i Parken og røg ud af pokalturneringen. Det er historisk dårligt, siger FCK-træner Ståle Solbakken, mens Brøndbykollega Alexander Zorniger nægter at snakke pokal og mesterskab så tidligt på sæsonen.
Hvad har du i de sorte sække der?«, spørger manden fra genbrugsstationen på Borgervænget på ydre Østerbro, der har hele hovedet nede i min cykelvogn.Jeg er så autoritetstro, at jeg farer sammen, da han taler til mig. For jeg ved jo godt, at det er en kamp, jeg aldrig kan vinde.På genbrugsstationen har du altid misforstået noget. Du ved bare aldrig, præcis hvad der er problemet. Førend det bliver påtalt.»Du må slet ikke have sorte sække på pladsen her. De må ikke komme ind«, siger han.»Men den ene er elektronik og pærer, den anden er haveaffald, som jeg nok skal tømme ud, og så er der noget småt brændbart«, forsvarer jeg mig spagt.»Det kan vi jo ikke se, før du tømmer det ud i containeren, og så er det for sent«, siger den unge genbrugsmand, og det har han jo ret i.Kone-deponiHan er imidlertid helt sikkert også en flink fyr, for han får ondt af mig. Derfor slutter han af med en frisk bemærkning, der ligesom skal løfte stemningen: »Det eneste tidspunkt, vi vil se sorte sække her, er, når du skal slippe af med konen«. Det griner vi så af, mens jeg håndsorterer mit elektronikaffald.Her står jeg med powerbanks, skærme, harddiske, en spillekonsol, tre forskellige routere og et sæt trådløse hovedtelefoner, som godt nok var state of the art, da de blev indkøbt til husstanden.Fra hightech til skraldIdeen var, at den, der lavede mad, via bluetooth-forbindelse kunne følge med i lyden fra vores køkken-tv uden at forstyrre resten af familien, der sad inde i stuen og så tv. Den slags under jeg gerne min kone.Men så var det, høretelefonerne begyndte at tabe kanalen og skratte.Og så er det, jeg ender på genbrugspladsen med fortidens teknologiske landvindinger, som vi har sukket efter, drømt om, begæret og købt for konfirmationspenge og finansieret med kviklån. Som nu bare er affald, der skal sorteres i småt elektronik, skærme og kabler og med en plasttønde til led-og sparepærer.Hvad nu, hvis alt det, vi ønsker os af livet, er lige så flygtigt? Hvad nu, hvis vores tilværelse er ligesom metrobyggeriet? Bliver det nogensinde færdigt? Fik jeg i øvrigt sagt, at jeg lige er gået på uddannelsesorlov? Og at vi to derfor kommer til at undvære hinanden de næste tre måneder.Jeg er i hvert fald kommet til at fortælle min kone det, hvilket var lidt usmart. Jeg skulle bare have sat autosvar på mailen, og så ellers være stået op og gået hjemmefra hver morgen et par timer.For nu mener hun, at jeg bør fuldspartle, sætte glasfilt op og male rummene på 1. sal. Som om jeg ikke allerede har gjort det. For 20 år siden, da vi flyttede ind.Og som om det ikke under alle omstændigheder kommer til at se herrens ud igen om 20 år.Virkeligheden er jo, at alt alligevel ender i en sort sæk. Det svarer lidt til at rydde op og støvsuge, før der kommer gæster.Lad os da nyde festen i stedet.Inden den store genbrugsmand står klar til at skælde os ud. For ligegyldigt hvad vi gør, så har vi med sikkerhed gjort noget forkert.per.munch@pol.dk 
KLUMME Kom med på genbrugsstationen, hvor fortiden går en ny og smuk fremtid imøde, hvis ellers man mestrer kunsten at sortere.
Statsminister Lars Løkke Rasmussen (V) lagde ikke skjul på, at det langt fra er en problemfri øvelse, hans regering nu igen giver sig i kast med. På et pressemøde onsdag fortalte han sammen med innovationsminister Sophie Løhde, at 4.024 statslige arbejdspladser og mellem 500 og 1.000 uddannelsespladser nu får en ny placering på landkortet.Og selv om det har både menneskelige, faglige og økonomiske omkostninger at rykke rundt på statens arbejdspladser, sker det, »fordi vi politisk vil det,« sagde statsministeren og kaldte det »en værdi for den her regering, at vi får et Danmark i bedre balance«. »Det er en politisk ambition, at staten skal have et mere ligeværdigt aftryk i Danmark.Det er den vilje, vi sætter igennem.« Cirka 1.600 af de flyttede arbejdspladser kommer i form af de syv nye styrelser, som oprettes under Skatteministeriet. På Forsvarsområdet forventes cirka 600 nye stillinger hovedsageligt uden for hovedstaden i det kommende forsvarsforlig. Derudover flytter i alt 1.788 arbejdspladser ud fra hovedstaden. Det største ryk kommer til at ske hos Miljøstyrelsen, hvor alle 440 medarbejdere skal flyttes fra Østerbro til Odense.Særligt de store universitetsbyer uden for København får gavn af udflytningen, da Aalborg, Odense, Aarhus og Roskilde tegner sig for samlet 1.191 af de nye job.»Der er langt hen ad vejen tale om symbolpolitik, der skal rette op på en manglende overordnet strategi på for eksempel uddannelsesområdet.Lad os være ærlige: Udflytning løser ikke udfordringen med centralisering - og særligt ikke, hvis der ikke følger de nødvendige penge med,« siger formand for Dansk Magisterforening Camilla Gregersen.Hendes fagforbund organiserer en del af de ansatte, der flyttes ud, og i efteråret fik de sammen med DJØF og IDA udført en undersøgelse hos konsulentfirmaet Rambøll, som så nærmere på erfaringerne med regeringens seneste udflytning af 3.900 statslige arbejdspladser fra 2015.Rapporten viser blandt andet, at der har været stor udskiftning af medarbejdere i de styrelser, der nu er flyttet. Særligt ældre og mere erfarne medarbejdere har valgt ikke at flytte med, hvilket har betydet, at både gennemsnitsalderen og produktiviteten er faldet.»Det er fint, at flere nyuddannede får mulighed for at arbejde i staten. Men det betyder også, at vi må sige farvel til medarbejdere med 10-20-30 års erfaring og en vidensbase, som skal genopbygges,« siger Camilla Gregersen.Regeringen har gjort sig lignende erfaringer, skriver den i sin plan for flytningen: Omkring hver fjerde medarbejder har valgt at flytte med sin arbejdsplads ud i landet, og der har nogle steder været udfordringer med at rekruttere erfarne akademikere og specialister.Urokkeligt politisk projekt»Der er et stort tab af kompetencer. Men det er selvfølgelig forskelligt, hvor alvorligt det er, afhængig af hvad det er for en institution, der flytter,« siger cheføkonom i tænketanken Kraka Jens Hauch, som også har undersøgt erfaringer med udflytning i andre lande.»Der findes meget stærke indicier for, at der ikke er nogen økonomisk gevinst ved at flytte statslige arbejdspladser ud. Til gengæld må man anerkende regeringens politiske projekt.Den ønsker at styrke sammenhængskraften mellem land og by og er villig til at betale den pris, det koster for samfundsøkonomien,« siger han.Onsdag lød det fra statsministeren, at »det kan ikke være sådan, at vi, fordi vi ved, at der er problemer, når man flytter, beslutter, at vi hellere bare må blive«. »For så ville der kun ske én ting med sikkerhed, nemlig det, at den centralisering, vi har set igennem en generation, bare vil fortsætte,« sagde han.En analyse fra Danmarks Statistisk viser, at især Aalborg, Aarhus og Sønderborg efter ud-flytningsplanen fra 2015 har oplevet, at der er kommet flere statsansatte i byen.Rigsrevisionen forventer at præsentere en evaluering af den første flytning senere i år.Men uanset hvad, kommer det ikke til at flytte noget, fastslog Lars Løkke Rasmussen på pressemødet: »Der findes ikke den evaluering, der kan komme fra nogen Rigsrevision, som vil få regeringen til at mene noget andet om det overordnede.Nemlig, at vi ønsker, at Danmark skal være i bedre balance. Og den politiske vilje er der brug for at sætte igennem oven på en lang, lang årrække, hvor tingene bare gik den anden vej.«.monu@berlingske.dk thho@berlingske.dk 4.024 statslige arbejdspladser får nu en ny placering på landkortet.Regeringens flytning af statslige arbejdspladser fra hovedstaden til andre dele af landet handler hverken om større effektivitet eller at få en økonomisk gevinst. »Det er en politisk ambition«, lød det onsdag fra statsminister Lars Løkke Rasmussen. Dansk Magisterforening kalder det »symbolpolitik«.
Regeringens flytning af statslige arbejdspladser fra hovedstaden til andre dele af landet handler hverken om større effektivitet eller at få en økonomisk gevinst. »Det er en politisk ambition«, lød det onsdag fra statsminister Lars Løkke Rasmussen. Dansk Magisterforening kalder det »symbolpolitik«.
En række personer er i de seneste år blevet idømt lange fængselsstraffe for terrorrelaterede forbrydelser, og flere forventes at komme til. Sådan lyder vurderingen fra Center for Terroranalyse (CTA) under PET, som derfor advarer imod den iboende risiko, som terrordømte tager med sig ind bag tremmerne.»CTA vurderer, at der i de kommende år vil være en skærpet risiko for radikalisering af indsatte i fængsler, da et voksende antal personer vil komme til at afsone domme relateret til terror og derved ville kunne påvirke medfanger i militant islamistisk retning,« står der i den seneste vurdering af terrortruslen mod Danmark, som blev offentliggjort fredag.Konstateringen følger bl. a., efter at dansk-tyrkeren Enes Ciftci i fjor blev idømt seks års fængsel og frataget sit statsborgerskab for at lade sig hverve af terrorbevægelsen Islamisk Stat (IS) i Syrien. I oktober blev en 26-årig mand idømt tre års fængsel i Retten i Aarhus for at lade sig hverve af IS, og andre sidder lige nu varetægtsfængslet for lignende forhold eller for at have modtaget terrortræning i udlandet.Fokus på radikalisering i danske fængsler blev skærpet markant, efter at Omar El-Hussein i februar 2015 angreb Krudttønden på Østerbro og den jødiske synagoge i Krystalgade og dræbte to personer.Han blev løsladt to uger inden angrebet.Bekymrende adfærdMens han sad varetægtsfængslet for et groft knivoverfald, indløb tre indberetninger om bekymrende adfærd hos Omar El-Hussein, bl. a. en i august 2014, hvor personale i Arresthuset i Slagelse skrev, at »vi har tidligere oplyst om, at Omar udviser ekstreme islamiske holdninger«. I Kriminalforsorgen er man godt forberedt på CTA's ord om den skærpede risiko i de kommende år, forklarer koncernsikkerhedschef Lars Brysting.»Vi har nogle meget klare sigtelinjer for at følge med de vurderinger, der kommer fra CTA. Derfor har vi også ageret efter det på forhånd gennem en længere periode,« siger han.»Vi har et bredt spektrum af redskaber. Sikkerhedsvurdering, placering, vidensdeling mv. Og for de, der kan og vil, er der en udstrakt hånd til at komme ud af de miljøer, som kan være skadelige for den enkelte og for staten, bl. a. med uddannelse og mentorer.« Pr. april 2017 var der indberettet bekymring om radikalisering for 77 indsatte i danske fængsler og arresthuse. De 10 af tilfældene var såkaldte kategori 3-sager, hvor der er særligt skærpet fokus og skal laves ugentlige notater om den indsattes adfærd.Bekymringer i hundredvisLinda Kjær Minke, lektor i jura og fængselsforsker på Syddansk Universitet, påpeger, at håndteringen af radikalisering og ekstremistiske indsatte i fængsler er en konstant balancegang.»Bliver radikaliserede indsatte placeret blandt unge, skrøbelige, identitetssøgende personer, kan man være bekymret for, at de er modtagelige for radikaliserede tanker. Isolerer man de radikaliserede, har de ikke kontakt med andre indsatte, men det er faktisk også et problem,« siger hun.»Forskning har peget på, at der kan opstå en martyrstatus, hvis de holdes fængslet under særligt restriktive forhold.Så bliver de, der har de her idéer, bekræftet i, at staten og myndighederne er onde og ikke vil meget religiøse personer noget godt. Det er en stor udfordring, men med det fokus, der er på det, er jeg ikke så bekymret.« Efter terroranslaget mod Krudttønden steg antallet af bekymringsindberetninger om radikalisering i de danske fængsler markant. Fra februar 2015 til og med april 2017 modtog Direktoratet for Kriminalforsorgen 348 sådanne indberetninger. I 2013 og 2014 blev tilsammen 23 personer indberettet.For Lars Brysting handler det dog ikke om kvantitet, understreger han: »Vi er interesseret i at få dem, hvor vi skal være bekymret i en eller anden udstrækning.Derfor har vi brugt en del ressourcer og mandetimer på at træne og uddanne personalet. Senest i december har vi gennemført en uddannelsesindsats for 100 ressourcepersoner, som har fået specialviden om bekymringsindberetninger for at kunne arbejde mere målrettet med området.«.jacob.haislund@jp.dk Fakta: TERRORTRUSLEN Det skriver PET også:CTA vurderer, at terrortruslen mod Danmark er alvorlig. Truslen kommer i første række fra militant islamisme og udgår fra både mænd og kvinder. Konflikten i Syrien og Irak og gruppen, der kalder sig Islamisk Stat (IS), er de væsentligste faktorer i trusselsbilledet.Terrortruslen i Danmark udgår i første række fra enkeltpersoner eller mindre grupper, der opholder sig i Danmark eller i et naboland.Truslen kan udgå fra radikaliserede personer i islamistiske miljøer, fra flygtninge og migranter eller fra andre grupper.Grundet voldsparathed er radikalisering af personer i fængsler eller af personer i kriminelle miljøer med adgang til våben særligt bekymrende.Kilde: PET.
Et stigende antal terrordømte vil i de kommende år øge risikoen for radikalisering blandt indsatte, advarer PET. Vi er klar, lyder det fra Kriminalforsorgen.
Lisbet Dahl sprudler i rollen som ældre enke i Folketeatrets søde komedie om kærlighed og venskab lige før lukketid.Det er egentlig synd og skam, at Lisbet Dahl ikke spiller så forfærdelig meget andet på teaterscenerne end den årlige Cirkusrevy. For hver gang hun gør det, ser vi, hvor god og naturlig en skuespiller hun er. Her bliver ikke spillet komedie, det er sgu den ægte vare: fra hjertet, med sjæl og livfuldhed.Således også i den svenske komedie ' I sidste øjeblik' på Folketeatret, hvor hun har hovedrollen som Marianne. Enke gennem en del år, med god pension og gode vaner. Der er ingen grund til at spare på vinen og dens kvalitet. Livet er til for at blive nydt. Men alderdommen er begyndt at tynge.Der bliver ærligt talt lidt ensomt i kæmpelejligheden, der godt kunne ligge på Østerbro, og hvor overlægemandens skygge stadig hænger lidt i tapetet. Kroppen er også begyndt at drille, og Marianne er ved at udvikle sig til lidt af et gammelt brokkehoved. Kender vi typen? Det tror jeg nok, vi gør! En gang om ugen kommer veninderne på besøg til den ugentlige frokost med efterfølgende bridge, og en dag har de Per med. Nybagt enkemand og fætter til Anne Louise, der har kronisk vrøvl med maven og hverken tåler sushi eller sort kaffe, men til gengæld må tåle sin mand Bo, der trods sin høje alder stadig er i besiddelse af et vældigt libido.Ham ser vi ikke, men vi ser ham for os. Den anden veninde er Solveig, som har en godt øje til enkemanden - ja, til mænd i almindelighed.Marianne får besøg af den unge homoseksuelle handyman Stefan fra kommunen, der er god til at skrue pærer i loftslamperne, men som også, helt banalt, er god at snakke med.Der udvikler sig et varmt venskab mellem det umage par, og Stefan bliver en del af kvintetten på en måde, som ikke skal afsløres her, men som i hvert fald undervejs når at forarge både den bornerte Anne Louise og Mariannes voksne og fortravlede datter, der kun lige har tid til korte besøg i pauserne i sine konferencer.Morsom uden at være plat' I sidste øjeblik' er skrevet af den anerkendte svenske forfatter og dramatiker Carin Mannheimer, der skrev stykket da hun selv var 77 år. Den noget yngre Sebastian Dorset står for den vellykkede danske oversættelse, der giver frit løb for masser af kvikke og vittige one-liners, som vi kender dem fra måske især amerikanske sitcoms.Det er morsomt uden at være plat, og uden at forestillingen mister sit hjerte og sin varme.Det er Lisbet Dahl, der stråler klarest i sit portræt af Marianne, men der spilles bestemt også fint i rollerne omkring hende. Især af Sonja Oppenhagen som den sarte Anne Louise, ligesom Elsebeth Steentoftleverer sin aldrende sexbombe Solveig a la Hyacint Buckets mandefortærende søster Rose i ' Fint skal det være'.Joen Bille er enkemanden Per, og Søren Bang Jensen er decideret kær som hjemmehjælperen, der vokser som menneske i selskab med den gamle rappenskralde. I den lille rolle som datteren får man et gensyn med Jeanette Binderup-Schultz.mortenbuckhoej.dk 

80 I MORGEN. Ida Davidsen er på vej på arbejde, da vi fanger hende på telefonen ved 9-tiden. Hun stod i dag op klokken 6, som hun plejer, og har været ude at gå tur med hunden Dusty i Østre Anlæg på Østerbro. Nu er hun ved at gøre sig klar til at tage sin bil ind til den berømte smørrebrødsrestaurant på Store Kongensgade, der bærer hendes navn.»Det tager tid. Alt er langsomt, og jeg har altid været et hurtigt menneske. Det irriterer mig«, siger Davidsen, som ikke lyder specielt langsom over en telefonlinje.Hun har en af de stemmer, der er svær at aldersbestemme og lige så godt kunne tilhøre en på 60.Hvordan føles det at blive 80? »Det er ikke spor sjovt. Der er ikke noget morsomt ved at blive 80. Der følger så meget dumt med. Slidgigt, der gør, at jeg skal tage en masse piller for at fungere«, siger hun.»Og så savner jeg min mand, Adam. Vi holder ikke hele livet, og han skulle gå først. Vi var gift i 50 år, og det smider man ikke lige ud over altanen. Men jeg glæder mig også til min fødselsdag, til at se gamle venner - dem, der er tilbage - og vores forretningsforbindelser«, siger hun.Når hun kommer på arbejde, skal hun som regel pille omkring ti kilo rejer, og hun skal skære laks og filetere ål, og sådan er det bare.»Jeg er smørrebrødsjomfru, så det er det, jeg laver«, siger hun.»Jeg er i restauranten hver dag - det er det der holder mig i live, ellers var jeg død for lang tid siden«. Rejepilning og filetering er ellers elevarbejde, men det passer hende glimrende, da det er opgaver, hvor man kan sidde ned, for hun går ikke så godt længere.»Sådan er cyklussen. Først er man baby.Så går man i lære som elev og lærer at pille rejer og skære laks og ål. Så går man over til at lave det professionelle smørrebrød, og i alderdommen går man tilbage til at pille rejser«, ler Ida Davidsen.Hun er dog stadig med i kreationen af nyt smørrebrød, der nogle gange bliver skabt i samarbejde med restaurantens kendte stamgæster (det bedste eksempel er dyrlægens natmad opkaldt efter den fornemme dyrlæge Sigurd Keilgaard, der fik det serveret i 1920' erne - det var dog før Ida Davidsens tid).Jeg er i restauranten hver dag - det er det, der holder mig i live Den seneste kreation på smørrebrødskortet, som Ida Davidsen skabte, var en ' Peter Frödin' opkaldt efter skuespilleren og stamgæsten på den berømte restaurant.Stykket består af godt rugbrød belagt med røget laks, dildpesto og laksekaviar.SMØRREBRØDSRESTAURANTEN er et fikspunkt i dansk madkultur, der har eksisteret siden 1888, og som nu drives af sønnen Oscar - femte generation Davidsen.Og hvis der er noget godt ved at blive 80, så er det at se sønnen og datteren Mia vokse ind i deres roller.»Det er gået fra hånd til hånd, og det er jeg så glad for«, siger Ida Davidsen.Hvordan ser livet ud, når du kigger tilbage..»Jeg har haft et fantastisk liv. Et fantastisk liv! Har du læst min bog ' Burgøjser'? Det skulle du tage at gøre. Jeg har ikke en eneste fortrydelse, og jeg mangler ikke noget, ikke andet end et godt helbred!«, siger hun.LARS DAHLAGER.Jeg er i restauranten hver dag - det er det, der holder mig i live.

Den danske sommer har ikke været noget at skrive hjem om.Ikke nogen hedebølge her.Derimod har den danske økonomi det anderledes hedt.Ja, nogle økonomiske eksperter begynder ligefrem at tale om, at vi er på vej til at brage ind i en højkonjunktur. Andre igen fremhæver frygten for en snarlig overophedning af dansk økonomi.Tirsdag er Danmarks Statistik klar med de første spæde tal for BNP-udviklingen i andet kvartal af 2017. Foreløbig med de såkaldte BNP-indikatortal. De kan dog senere blive justeret, når talfabrikken på Østerbro får gennemgået de enorme talmængder igen. Således viste det sig, at den samlede økonomiske vækst i 2016 var noget stærkere end først antaget. Og så blev BNP-væksten i 2016 justeret op til 1,6 procent.Siden er udviklingen bare fortsat.Første kvartal 2017 endte med en vækst på 0,6 procent, og holder den udvikling, drøner vi forbi to procent vækst samlet set for 2017. Er det meget eller lidt? Dansk økonomi har været længere end andre lande om at komme ud på den anden side efter finanskrisen, og derfor er en årlig BNP-vækst på mellem to og 2,5 procent det, som økonomer vil betegne som indgangen til en højkonjunktur.I de glade dage tilbage i tiden var årlige, gennemsnitlige vækstrater på omkring tre procent normale, selvfølgelig med store forskelle på op-og nedture i økonomien.BNP-tallet er sammensat af en masse komponenter, men samlet set giver det signalet om, hvor økonomien befinder sig, og derfor er disse BNP-tal afgørende for en række politiske diskussioner og beslutninger. Således kan udviklingen i BNP-væksten blive en afgørende faktor for politiske forhandlinger i efteråret, herunder også finanslovsforhandlingerne.Og her dukker den bitre strid om skat op som det store emne.Regeringen vil gerne igennem med skattelettelser, mens DF og Socialdemokratiet afviser skattelettelser over en bred kam. Hvis BNP-tallene skuffer, vil det alt andet lige være lettere for politikere med de ønsker at komme igennem med krav om finanspolitiske lempelser. Viser BNP-udviklingen derimod en stærk udvikling, hvor vi allerede nu kan være i en højkonjunktur, jamen, så vil skattelettelser risikere at kunne overophede dansk økonomi. Det er en knivskarp balanceakt at styre væksten.En række partier stimler i denne uge sammen til sommergruppemøder, som er optakten til det politiske efterår. Det gælder bl. a. Socialdemokratiet, SF, de Konserva tive, de Radikale og Liberal Alliance. Her kan man forestille sig, at udviklingen i BNP-væksten kan komme på dagsordenen.Ellers bringer ugen selvfølgelig en masse nyt på regnskabsfronten med onsdag som den store regnskabsdag. Carlsberg, A. P.Møller -Mærsk, Coloplast med flere skal til eksamen hos børsmarkedets hårde dommere. Mest interessant må så absolut blive Mærsk-regnskabet. Nok er olieprisen p. t. forholdsvis stabil, og det er godt for Mærsk. Endnu vigtigere er imidlertid fragtrater og volumen for Mærsks altafgørende containerforretning.Forventningerne til Søren Skou &amp; Co. er skruet i vejret, og det har sendt Mærskaktien opad. B-aktien er således steget med hele 44 procent det seneste år. Kan Mærsk indfri disse forventninger? For et år siden kom meddelelsen fra Mærsk om planerne om en historisk opsplitning i en rederiforretning og en energiforretning. Siden har det været så som så med konkrete nyheder på den front, og et gæt er, at Søren Skou og hans finansielle højrehånd, Jakob Stausholm, heller ikke ved halvårsregnskabet onsdag vil have meget nyt at fortælle om opsplitningen.Det kunne ellers være interessant at få en statusopdatering fra direktør Claus Hemmingsen, som har ansvaret for at få strikket den fremtidige, noget diffuse energiforretning sammen. Set udefra synes Maersk Oil at have mistet pusten. I hvert fald volumenmæssigt. Så hvad skal der ske med olien, de dyre rigge og så videre? Omverdenen venter i spænding.Og så til et helt andet emne. Tirsdag samles repræsentantskabet i Ewii fra trekantsområdet.Det politisk styrede forsyningsselskab mistede først sin mangeårige topchef - han blev faktisk fyret - og siden valgte også formanden at gå. Nu venter repræsentantskabet så, at Ewii-bestyrelsen er klar med den fyldestgørende redegørelse om det kaotiske forløb i energitoppen.Tirsdag er også fodboldklubben FC København til eksamen. FCK møder ude Qarabag fra Aserbajdsjan. En sejr eller uafgjort vil bringe klubben meget tæt på den forgyldte Champions League-turnering.Sker det, kan Parken-aktionærerne se frem til kursstigninger. Et klart nederlag i Aserbajdsjan derimod vil resultere i det modsatte. Og husk: Bolden er rund, og alt kan ske..Jens Chr. Hansen er Berlingskes erhvervskommentator.Dansk økonomi har været længere end andre lande om at komme ud på den anden side efter finanskrisen.
FORKANT.
Søndag aften fløj et fly igen hen over politiets visitationszone i København for at holde opsyn med gadeaktiviteten.Et taktisk værktøj, som støtter operationen, kalder politiet det.Flyet, der blev stillet til rådighed af hjemmeværnet, er angiveligt af typen Britten-Norman Defender. Ifølge Hjemmeværnets Flyvende Eskadrilles hjemmeside bliver flyene sat ind i opgaver for at »skabe overblik i forbindelse med større indsættelser«. De er udstyret med videoudstyr, der kan give betjente på jorden direkte billeder af, hvad der foregår. Flyene kan optage både nat op dag, ifølge hjemmesidebeskrivelsen kan de tåle hårdt vejr, og med det monterede laserudstyr er det muligt at udpege mål på jorden, som både kan lyses op, og som flyet kan give præcise koordinater på.Hvad flyene mere præcist overvåger i København, har politiet ikke ønsket at kommentere. De vil heller ikke oplyse, om flyene vil flyve hen over visitationszonen i løbet af den kommende uge.Men søndag var altså anden dag i træk, at flyet fløj over byens områder som led i den eskalerende bandekonflikt, der i øjeblikket verserer i København. En bandekonflikt, der i weekenden gjorde tilfældige unge mænd til ofre i skyderi. Først i Tingbjerg fredag eftermiddag og igen natten til lørdag på Nørrebro.Fra Københavns Politis chefpolitiinspektør, Jørgen Skov, lød det lørdag morgen i en pressebriefing, at det næsten er »umuligt at forhindre, at to mænd sætter sig på knallert og kører af sted for at skyde på tilfældige mennesker«. Københavns Politi opfordrede samtidig unge mænd, der færdes i »udsatte områder«, til at være særligt opmærksomme på deres gøren og laden.»Unge mænd, pas godt på jer selv. Tænk over, hvor I er og hvornår. Hvornår tager I en taxa, hvornår tager I en bus, hvornår tager I cyklen. Jeg vil sige det samme til jer, som jeg siger til mine folk: Vær på dupperne«, sagde Jørgen Skov.I Nørrebros gader skabte den tiltagende bandekonflikt og politiets advarsel frygt blandt flere. 34-årige Rasmus Lund Morrison, der bor på Nørrebro, fortæller Politiken, at han overvejer, om Nørrebro er et sted, han vil lade sine børn vokse op.»Det er ikke skidefedt at bo midt i det. Det er næsten kun økonomien, der gør, at vi ikke flytter hurtigere. I perioder oplever vi det dagligt i den opgang, vi bor i. Op og ned ad gaden roder de rundt nede i deres biler i store flokke. Man ved ikke rigtig, hvad der foregår, men så hører man sådan noget her. Det er utrygt. Især med to børn«, siger han.Foruden de to episoder i weekenden blev der onsdag affyret skud i Nordvestkvarteret, hvor en 24-årig mand blev ramt i ballen. Tirsdag var dele af Nørrebrogade også spærret efter et skudopgør, hvor en ung mand blev ramt. Episoderne fik torsdag politiet til at forlænge og udvide visitationszonen i København, som har været gældende siden 20. juli.Visitationszonen har tidligere været omfattet af et større område omkring Nørrebro, Brønshøj, Tingbjerg og Husum.Og torsdag blev den så udvidet til også at gælde for området omkring Ryparken Station.Der har siden 12. juni været 18 skudepisoder, som formodes at have tilknytning til bandekonflikten. Det viser Københavns Politis optælling. 17 personer er blevet varetægtsfængslet i forbindelse med skudepisoderne, og politiet jagter stadig flere gerningsmænd.De seneste to år er der sket en stigning i antallet af bandeskyderier.Fra 2015 til 2016 er antallet af skudepisoder i det offentlige rum, som vurderes at have tilknytning til rocker-og bandekonflikter, tredoblet. I 2016 var der samlet 54 skudepisoder.Politiken har forsøgt at få en kommentar fra Københavns Politi. Men politiet ønsker ikke at udtale sig om, hvor langt de er i efterforskningen af skyderierne.signe.vilsboll@pol.dk Det er ikke skidefedt at bo midt i Rasmus Lund Morrison.Fakta: FAKTA To uger med skud i København5. august skyder to gerningsmænd på cykel en tilfældig ung mand i Mimersgade på Nørrebro.4. august rammes en tilfældig mand af skud i foden i Tingbjerg. Det sker, kun få timer efter at politiet blev kaldt ud til at andet skyderi i Rovsingsgade mellem Nørrebro og Østerbro.2. august bliver en mand ramt af skud i ballen i Københavns Nordvestkvarter.1. august affyres flere skud på Nørrebrogade. En mand bliver ramt i ballen.28. juli bliver tre biler ramt, da flere skud affyres i Mjølnerparken. Ingen personer bliver ramt.25. juli rammes en 26-årig mand af to skud i benet i Rovsingsgade.Kilder: Københavns Politi og Ritzau.
BANDEOPGØR Lørdag og søndag fløj hjemmeværnets fly over københavnske områder for at holde opsyn med aktiviteter på gadeplan.
Der går en historie på Det Kongelige Teater om dengang, en ung fyr dukkede op på til prøverne på operaen ' Ariadne på Naxos'. På kort tid overtog han prøveforløbet, ordnede alt det praktiske, løb med beskeder og spillede rollerne som stand-in for de sangere, der ikke kunne være til stede til prøverne.Folk gik og spurgte, hvem ham den unge, der blandede sig i alting, var.Svaret var Kasper Holten.Manden, der i en alder af 44 år har været operachef både på Det Kongelige Teater i København og på operaen i Covent Garden i London, har været vild med opera, siden han var ni år gammel. Som 19-årig fik han første gang foden indenfor i den forjættede verden, siden har han ikke forladt den. Ikke før nu.Dengang havde han sneget sig ind til prøverne ved at kontakte de rigtige mennesker.»Jeg endte endda med at være statist i forestillingen, og jeg elskede det,« griner Kasper Holten.BT Weekend møder ham i et pertentligt opryddet kontor i hjemmet på Østerbro. Der er bøger i reoler fra gulv til loft. I midten af rummet står et enkelt skrivebord uden andet end en laptop på. Her arbejder Kasper Holten. Selvom han netop har rejst sig efter 17 år i chefstolen og er vendt hjem til Danmark, er han langtfra færdig med at arbejde.De seneste seks år har hans arbejdsplads været på Royal Opera House i London. Faktisk var han langtfra færdig med jobbet, og han var blevet tilbudt en forlænget kontrakt.Men to piger kom i vejen.De hedder Anna og Ida og er lige nu i daginstitution i nærheden af hjemmet. I pigernes henholdsvis fem og to år lange liv har de boet både i Danmark, hvor deres forældre kommer fra, og i London, hvor deres far har haftdet prestigefyldte job som chef for operaen i Covent Garden.Men da Kasper Holten blev tilbudt at blive i den engelske hovedstad fem år til, var pigerne den direkte årsag til, at han takkede nej.»London er en fantastisk by at arbejde i, og man møder spændende mennesker fra hele verden. Jeg har mødt mange af dem, som arbejder på det højeste niveau inden for operaen.Men at være en børnefamilie...,« tøver han.»Selvfølgelig kan det lade sig gøre, og der er masser af børn, der vokser op i London og bliver lykkelige mennesker alligevel.« Men Kasper Holten havde ikke lyst til at gøre forsøget.»Der sker det, når man får børn, at man vender tilbage til sin egen barndom. Jeg er selv vokset op på Østerbro med to travle karriereforældre.Men vi følte altid, at de var der. Vi skulle klare meget selv, fordi de tit var ude at rejse, men når det virkelig gjaldt, kom vi altid i første række. Det vil jeg gerne give videre,« siger han om barndommen sammen med den et år yngre bror Johan, som i dag er balletdanser og kunsthistoriker.Deres far var økonom og senere chef for forvaltningshøjskolen, mens deres mor udmærkede sig ved at være Danmarks hidtil eneste kvindelige nationalbankchef.Voksne følelserBrødrene Holten voksede ikke op med fjernsyn. Biografture var der heller ikke mange af, så vidt han husker.Men da han ni år gammel første gang var i operaen, var han solgt.»Det var operaen ' Carmen', som vi havde på plade derhjemme. Her oplevede jeg for første gang at få fortalt en historie fra en scene. Det betød vist også noget, at jeg sad der ni år gammel og lidt gammelklog - sammen med alle de voksne. Jeg havde nok i forvejen lidt svært ved at udtrykke mine følelser, men her mødte jeg det passionerede.« Kasper Holten havde også prøvet at gå til både fodbold og spejder, men ingen af delen var nogen større succes.»Det klikkede sgu ikke lige. Men med operaen tænkte jeg: Dér var den.« Fra da af var opera en livsstil. Kasper og Johan Holten lavede operaer som dukketeater, og da Kasper Holten som 13-årig fik sin første Amstrad-computer, begyndte han også at udgive sit eget operablad.»I begyndelsen blev det bare distribueret til familien, men med tiden fik jeg mod på også at sende det til operaanmelderne på aviserne.« Opera var en lille smule ensomt som fritidsbeskæftigelse for en indesluttet dreng, men Kasper Holten brugte interessen til effektivt at imponere de voksne.»Det blev hurtigt sådan, at det var mig, der slæbte de voksne med i operaen. Nok også lidt mere end de havde lyst til. Det var den omvendte verden,« siger han.Det lå ellers i kortene, at han skulle læse cand. polit. som sin far og mor, og eftersom han gled ret let gennem skolesystemet, havde det heller ikke været noget problem.Indtil han gik lidt for meget til stålet i Det Kongelige Teaters opsætning af ' Ariadne på Naxos' i 1993.Så gik det slag i slag.»Mine forældre har altid bakket mig op. Men jeg tror også, de tænkte: Gad vide, om han bliver lykkelig? De bekymrede sig ikke for prestige og penge. Mere for om vi blev lykkelige.« Med det, han betegner som ' held, timing og vilje', kom han først i mesterlære hos en operainstruktør.Derefter blev han bedt om at være chef for en jysk opera, inden han som 26-årig - og stadig uden formel uddannelse - fik en opringning fra det Kongelige Teater, som spurgte, om han ville være operachef og ditto instruktør. Det ville Kasper Holten gerne.Nogle år senere takkede han ja til en tilsvarende stilling på det endnu mere prominente Royal Opera House i London, og så kunne han faktisk ikke nå højere.Ikke før skæbnen forfremmede ham endnu en gang, og han blev far.Selvom operaen i Covent Garden er noget af det højeste, man kan nå som operachef, så er ' London ikke et sted for børn', som Kasper Holten siger.»Herhjemme er der livskvalitet,« siger han tilfreds og lytter et par sekunder til fuglene, der synger højt uden for hjemmekontorets vinduer.Kasper Holten er ikke typen, der tror på kvalitetstid. Altså myten om, at man kan piske rundt med sin karriere fra mandag til lørdag og så have en rigtig god dag med familien søndag, hvor hyggen er lagt i rammer og planlagt.Plaster og ostemadder»At få børn har lært mig, at kvalitetstid handler om at have tid nok sammen til, at det spontane opstår.Kvalitetstid er, når man lige smører en ostemad eller er den, der sætter plaster på såret, når børnene falder.De gode samtaler opstår jo ikke, når man spørger: ' Hvordan gik det og det'. De opstår spontant, når man står og gynger på legepladsen,« siger han og peger med tomlen over skulderen i retning af legepladsen kun få meter fra huset.»Tillid er noget, der opstår, når man har tid.« I London boede familien så centralt, at Kasper Holten kunne gå hjem og spise aftensmad med familien, inden han gik tilbage til operaen om aftenen og var på arbejde igen.Men tid havde han ikke meget af.»Jeg skulle nå at have to job, to børn og bo i to forskellige lande. Men jeg synes ikke, livet er godt, hvis man bare skal nå at sætte flueben ved den næste opera. Jeg var så travl, at jeg ikke altid havde overskud til nærvær.Jeg var på hele tiden. Selvom jeg stoppede for et par måneder siden, har jeg stadig rastløsheden og adrenalinen i kroppen. Den vil jeg gerne slippe af med.« Men der var andet end det høje tempo, der generede ham.»Der er en enorm ulighed i London.Rigdom og fattigdom. Du ser det allerede på børneniveau. Man betaler 160.000 kr. om året for en institutionsplads, og så er det selvfølgeligt ret privilegerede børn, der går der.« Kasper Holten og hans kæreste Signe Fabricius, som er koreograf, kunne godt betale pengene. Men ideen bag generede dem.Ned i tempo»Vi så fireårige piger, der gik til optagelsesprøver på de ' rigtige' privatskoler, og nogle kom ikke ind. Udskillelsesræset begynder allerede for de fireårige. Mine børn var jo nok havnet på den rigtige side af hegnet - bl. a. på grund af min stilling - men jeg havde ikke lyst til, at det skulle være sådan. Jeg havde ikke lyst til, at de skulle vokse op med de værdier.« Derfor er Kasper Holten flyttet hjem, og han tager flere dage om ugen turen på Christianiacykel for at aflevere sine børn i en kommunal institution i nærheden af hjemmet, indtil de er gamle nok til at starte på den lokale folkeskole på Østerbro.»Jeg kender ret mange mænd, som måske er 10-15 år ældre end mig og har større børn. De siger alle sammen, at de ikke havde tid til børnene, da de var små. Nu hvor deres børn er voksne, har de ikke tid til deres forældre..Jeg ved godt, det er en kliche, men jeg vil gerne være her og se mine børn vokse op. Jeg havde været chef i 17 år, da jeg fik børn. For mig er børnene noget nyt. Jeg ved godt, det kan lyde arrogant, men det med at være chef har jeg prøvet.« Han ønsker ikke at lyde hellig. Ingen ved bedre end Holten selv, at den nye tilværelse ikke er ensbetydende med, at han skal være hjemmegående husfar. Den internationale karriere har han stadig, og han kommer fortsat til at rejse meget som freelance operainstruktør. Faktisk er hans kalender så pakket, at hvis man skal have en aftale, arbejder man i kvarter og med meget stram bagkant.Bredere paletNoget af det, som er i kalenderen, er forestillingen ' Book of Mormon', en musicalkomedie skabt af de samme folk, som stod bag den satiriske tegneserie ' South Park' for 20 år siden.På plakaten for forestillingen ses en bredt smilende Silas Holst i løb med Biblen under armen. Det kommer til at foregå på Det Ny Teater til næste år.At Kasper Holtens navn står på plakaten som instruktør, kommer bag på mange - men ikke på ham selv.»Jeg har lavet musical før og nyder den genre. Det er sjovt, skarpt og hurtigt.Folk tror aldrig på mig, når jeg siger, at jeg elsker at lave komedie, men det behøver ikke være død og smerte alt sammen. Nu breder jeg paletten lidt ud.« Kasper Holten er ikke i tvivl om, at det var den rigtige beslutning at flytte familien hjem. Men han er bevidst om, at prisen var høj.»Det var ærgerligt at opgive operaen i London. Seks år som operachef er for kort tid. Det tager meget længere tid at lære et operahus at kende og være med til at påvirke kulturen.I den verden arbejder vi med nogle meget lange horisonter på fem-sekssyv år. Meget af det, jeg har været med til at sætte i søen, kommer jeg derfor til at opleve fra den anden side af scenekanten.Så det var en hård beslutning, men den var også en selvfølge.« Han nægter at fortryde det valg, han traf i London, da han blev præsenteret for en ny kontrakt. Men han har også sine bange anelser for fremtiden.»Men når vi når til premieren på de ting, jeg har planlagt i London, kommer jeg nok til at sidde og sparke mig selv over skinnebenet. Men det er jo bare forfængeligheden, der klager over, at det ikke er mig, der står i spotlightet mere,« siger han.btweekend@bt.dk At få børn har lært mig, at kvalitetstid handler om at have tid nok sammen til, at det spontane opstår. Kvalitetstid er, når man lige smører en ostemad eller er den, der sætter plaster på såret, når børnene falder Jeg ved godt, det er en kliché, men jeg vil gerne være her og se mine børn vokse op. Jeg havde været chef i 17 år, da jeg fik børn. For mig er børnene noget nyt.Jeg ved godt, det kan lyde arrogant, men det med at være chef har jeg prøvet.Fakta: Kasper Holten44 år.Ældste søn af tidligere nationalbankdirektør Bodil Nyboe Andersen og økonom Henning Holten.Forældrene blev skilt, da Kasper Holten var 11 år.Autodidakt operamester.Blev chef for Den Kongelige Opera som 26-årig.Var tidligere gift med tv-værten Kamilla Bech Holten, som døde i 2008.I dag er han kæreste med danser og koreograf Signe Fabricius.Parret har to døtre på to og fem år.Familien bor på Østerbro.Næste år er han aktuel som freelanceinstruktør på musicalen ' Book of Mormons' på Det Ny Teater.Holder foredrag og arbejder på en bog om motivation og talentudvikling.Til august har operaen ' Brødre', som bygger på Susanne Biers film af samme navn, premiere i Aarhus.
Som operachef i London havde Kasper Holten landet sit drømmejob. Alligevel takkede han nej til en forlængelse af kontrakten. I stedet er han netop vendt hjem til Danmark for at give sine børn en barndom, der ligner hans egen.
Jeg tager ofte ned i den lokale Bellahøj Svømmehal i Brønshøj. Enten for at køre min ældste søn til svømning eller for selv at tage en tur i bassinet. Fra tid til anden kan man som amatør se nogle af landsholdssvømmerne spankulere rundt. Jeg husker engang at have set en af de mest profilerede svømmere i landet være ganske oprørt, og på en hvid tavle står disse verdensklasseatleters træningsprogram endda.Engang stod jeg på skamlen før mine ture i 50-meter bassinet. Pludselig anede jeg en mørbrad af en herresvømmer et par skamler ved siden af. Det var Mads Glæsner.Kortbaneverdensmesteren i 1.500 m. fri fra 2012, som få måneder senere skulle konkurrere for Danmark til OL i Rio. Jeg forsøgte, for forsøgets skyld, at følge med hans tempo i vandet i 100 meter. Det lod sig ikke gøre, selv om han badede sig fremad, og jeg patetisk tæskede løs.Min pointe med dette lommeuld er at anskueliggøre, at selv om det er prisværdigt, at elitesvømningen i Danmark er tæt på bredden, er det også uholdbart. Derfor er det for dansk elitesvømning yderst kærkomment, at idrætten via egne midler, stat, kommuner og fonde vil rejse 1,2 mia. kr. til at løfte eliteidrætten i Danmark, hvilket Jyllands-Posten kunne afsløre i lørdags.Pengene skal gå til en forbedring af en lang række af de forhold, som gør sig gældende, hvis Danmark fortsat vil vinde OL-medaljer et stykke ind i midten af dette århundrede.Udviklingen globalt går nemlig stærkt. Flere og flere af verdens største og økonomisk stærkeste lande har fundet ud af, at idrætten er en effektiv storpolitisk løftestang til at illustrere styrke og fremdrift. De satser hårdt med teknologi og ekspertviden på at skabe hurtigere, højere og stærkere atleter, så der skal gøres noget, hvis Danmark fortsat vil bruge eliteidrætten til at inspirere samt vise omverdenen, at vi også kan. Den politiske konsensus synes bredt at være, at eliteidrætten i konkurrencesamfundet anno 2017 har sin væsentlige placering i markedsføringen og udviklingen af Danmark.Når det er tilfældet, er den nye plan for et nationalt elitesportscenter (NEC) nødvendig.»Det bliver det bedste af det bedste, state of the art,« forudså DIF's adm.direktør, Morten Mølholm, i avisen i lørdags. Det kunne han kun sige, fordi hans organisation for første gang er enig med Team Danmark om modellen med at placere et NEC til 230 bag Parken på Østerbro i København samt at investere 1 mia. kr. på faciliteter væk fra København.Denne enighed kunne og burde være nået tidligere, havde parterne udvist større politisk snarrådighed. Planerne om NEC blev nemlig lanceret i en kronik i Jyllands-Posten af daværende Team Danmark-formand Carl Holst i julen 2011, men organisationen bar sig klodset ad. Den havde ikke DIF med på idéen om at flytte Team Danmark væk fra Idrættens Hus (IH) i Brøndby.Det ville nemlig give DIF store udfordringer med at få en i forvejen trængt drift af IH til at hænge sammen, og det var umuligt at indhente fondsmidler til projektet uden en enig idræt.Derfor kommer denne rigtige satsning på at udvikle eliteidrætten i Danmark tre-fire år for sent. Man kunne være nået langt nu, hvis daværende ledelser i DIF og Team Danmark havde talt bedre sammen, og det er kritisabelt.Den nuværende løsning virker imidlertid god og politisk vandtæt. Ved at lægge massive investeringer andre steder i landet skærmer idrætten sig fra kritik om københavneri, og risikoen for uenighed skal nærmere findes i den noget rigide udvælgelse af de 14 sportsgrene på NEC.Jeg undrer mig over, at fodbolden er en af dem, med tanke på at divisionsklubberne netop har foretaget et historisk brud med Dansk Boldspil-Union (DBU) og dermed DIF ved selv at overtage forvaltningen af de professionelle turneringer. Det fremstår lige nu, som om resten af idrætten har mere brug for fodbolden end omvendt på grund af den konstante og voldsomme ekspansion i verdens største idrætsgren på bekostning af resten.troels.henriksen@jp.dk Denne enighed kunne og burde være nået tidligere.
Et stridsomt samarbejde mellem Team Danmark og DIF forsinkede en plan til 1,2 mia. kr.
TÆNDER ER NÆSTEN LIGE SÅ UHYGGELIGE SOM SYNLIGE TANDHALSE MAISE NJORDer er sket det, at jeg ikke kan finde min overmund,« ringede farmor og sagde en dag, jeg var på arbejde. Nogle tager barnets første sygedag, og andre tager en Flex-dag, men lige der måtte jeg meddele min chef, at på grund af en force-majeure-farmor-situation, kunne jeg desværre ikke arbejde.Vi har alle ting, vi ikke er så glade for. F. eks. læste jeg engang om en kvinde, som gik rundt til daglig og var bange for hvaler. Hun boede på Østerbro. Der var også en mand, som følte stærk angst, når han hørte lyden af kurvemøbler. Jeg har født tre børn uden særlig meget brok, og jeg er næsten ikke bange for edderkopper, men tænder... De sidder fast på kraniet, de er tangenter i dødningehoveder og kan overleve tusind år i moser. Tænder er næsten lige så uhyggelige som synlige tandhalse.Tandhalse er kanalen ned til efterlivet, og den skal jeg ikke nyde noget af at kigge ned i. Derfor elsker jeg min tandlæge, og jeg er så tryg, når jeg ligger i stolen, at jeg ofte falder i dyb, babyagtig søvn. Selvfølgelig kan jeg godt se det smarte i, at man bliver så gammel, at man får gebis, så man kan sende overmunden til tandlæge med et grønt bud, mens man selv spiller tennis, men jeg vil nu helst beholde mine egne.Farmor sad i Hvidovre uden sin overmund, og alle mine kolleger var søde til at hjælpe. De kom med forslag til, hvor farmor kunne lede, mens jeg panikkede over alle de tandlæger, jeg skulle ringe til, fordi hun ikke kunne huske, hvad han hed. Pludselig ringede farmor og sagde snedigt: »Jeg har fundet et foto af engang, hvor jeg grinede virkelig meget - så kan tandlægen se, hvordan mine tænder så ud«. Da vidste jeg, at farmor Musse var meget klogere end mig.Jeg tog mig sammen til at gå i gang med opringningerne, og hvor få gange i livet er man egentlig helt igennem heldig? Det var jeg den dag, for det viste sig, at den første på listen lige netop var ham, der havde sørget for Musses perlerække, og han havde tid til at lave en ny... Men det vidste min kollega Henrik ikke, så han kom drønende omkring hjørnet, fordi han lige var kommet i tanke om noget: »Det er bare, fordi vi nat-spisere bliver lidt dovne med alderen, så jeg tænkte, at hun skal huske at tjekke, om overmunden sidder i spegepølsen.«.FREMSKUDTE FORTÆNDER I OVERMUNDEN ER BARE DET MEST SEXEDE HASSAN PREISLERJ eg tænder på overbid! Fremskudte fortænder i overmunden er bare det mest sexede, jeg kan komme i tanke om. Og jeg har for nylig fundet ud af, hvorfor jeg har det med fremskudte overkæber, som jeg har det: Det er generne! Oldefar Johannes var en lille og skaldet mand med et massivt underbid. Om morgenen greb han nodemappen i lyst læder og gik af sted gennem Odenses gader og stræder. Han lettede på hatten og rettede den enorme underkæbe mod folk: »Dav«, sagde den venligt. Men bag hans ryg pegede de ad ham. I orkestergraven fandt han sin plads blandt strygerne og pakkede violinen ud. Hans fremskudte undermund fungerede som skruetvinge på hagebrættet, og oldefar Johannes kunne - som den eneste - spille hele symfonier med kun én hånd. Men selv i sekstendedelspauserne grinede kollegerne ad ham.Da jeg smed mælketænderne, og mit nye tandsæt voksede frem gennem tandkødet, blev det tydeligt for enhver, at jeg havde arvet oldefar Johannes' tandstilling.Den havde sprunget generationerne over og fundet vej frem ad en ganske smal genetisk skovsti til en syvårig dreng, der boede i Berlin.Jeg havde et underbid så markant, at regnvandet stod mig i munden. Af kosmetiske årsager, men også på grund af druknefaren, satte mine forældre mig i behandling, og de tyske tandlæger indkaldte til landskonference. På scenen trådte jeg ind i spotlyset og drejede om i profil.Der blev helt stille, før en stemme højt udbrød: »Mein Gott!« Siden lød lydene, kommentarerne og de spredte klapsalver fra de mange hvidklædte mænd i salen, inden de samlede sig på scenen omkring mig og besluttede at iklæde mig en læderhjelm med en skindskål til hagen.Om aftenen blev den spændt ind. Mine forældre satte fødderne mod min skulder og trak til.Tilbage i Danmark blev hjelmen erstattet af løse bøjler.Overbøjlen udvidede man inden sovetid, så kraniet knagede og bragede, med en lille nøgle. Fra den førte små elastikker ned til underbøjlen, men man skulle vide, at hvis man gabte den mindste smule, slog bøjlerne så hårdt sammen om tungen, som var de en bjørnefælde.I dag er mit tandsæt nogenlunde ok. Men mine gener korrigerer stadig. Og det er derfor, dit overbid gør mine knæ bløde!.
B MENNESKER.
Hvor bor du? Jeg er lige flyttet ind i en kolonihave på Amager. Det er virkelig fantastisk. Jeg har boet på Jagtvej i mange år før det, så det er en dejlig forandring.I mange år har det været en drøm for mig at finde en kolonihave, så jeg føler mig virkelig heldig.Hvad kendetegner dit kvarter? Det er en lille, grøn oase, hvor det føles, som om man er ude på landet, selv om haveforeningen kun ligger et kvarter fra byen. Det er virkelig dejligt, og der er et stærkt nabofællesskab herude.Hvor går du i teateret? Jeg er tit i Skuespilhuset, der har et fantastisk udvalg af forestillinger. Jeg synes også, at Republique på Østerbro er et virkelig fedt sted. De har mange internationale gæstespil og altid et spændende program. Sort/Hvid i Kødbyen er også fantastisk.Har du et stamsted? Assistens Kirkegård betyder meget for mig. Der er mange minder knyttet til det sted, og det er en smuk oase lige midt i byen. Jeg går virkelig meget i biografen, så jeg kommer også absurd tit i Grand Teatret og Empire Bio. De har et godt og varieret udvalg af film og god stemning. Jeg er også begyndt at vinterbade, så det seneste halve år er jeg kommet meget i badeklubben Helgoland på Amager.Hvilken årstid i byen? Helt sikkert det sene forår. Hvor man kan mærke, at folk kommer ud af deres små huler og interagerer med hinanden.Så bliver København virkelig levende.Der sker også en masse på kunst-og kulturscenen i de måneder, så det hele liver bare op.Hvad ville du vise udenlandske gæster? Jeg ville helt klart vise dem Nørrebro.Starte ved søerne og så gå hele vejen op gennem Assistens Kirkegård og spise på Oysters and Grill i Sjællandsgade.Jeg ville også tage dem med en tur over den nye cykelbro og over til Papirøen.Til slut skulle vi se Nokken på Islands Brygge, Christiania og selvfølgelig Amager Strand, hvor jeg er vokset op.Hvor i København dufter der bedst? Jeg elsker den kvalmende søde duft af vafler og softice i Nyhavn.Du er ofte i udlandet for at arbejde som skuespiller.Hvad savner du mest ved København, når du er væk? Ud over at jeg selvfølgelig savner mine venner, når jeg er væk, så savner jeg roen ved København. Den der afslappethed, som jeg synes, byen har. Og så det, at man kan cykle overalt! Man kommer så let og hurtigt fra det ene sted til det andet, det er skønt. Og så savner jeg faktisk også luften. Man kan fornemme, at man er tæt på vand og hav. Men jeg har så også lige været en del steder, hvor luften virkelig har været forurenet.Både i Katmandu i Nepal og i Beograd, hvor jeg lige har besøgt familie. I Serbien må man seriøst ryge overalt.Der skal man virkelig lede efter et sted, hvor der ikke må ryges. Og det er sgu alligevel meget fedt, at der er tænkt over det her i København.Hvad irriterer dig i København? Metrobyggeriet. Det er så overdrevet, så lang tid det byggeri tager. Hele Kongens Nytorv har jo været lukket i årevis.Jeg kan slet ikke huske, hvordan det ser ud uden metrobyggeriet. Og så kan byens meget aggressive cyklister godt irritere mig.Hvis du fik en stor pose penge, som du kunne bruge til at ændre noget i byen, hvad skulle det så være? Mere grønt, mere grønt, mere grønt! Jeg ville anlægge mange flere parker i byen, hvis jeg var borgmester.Hvad er det værste sted i København? Gothersgade en sen fredag nat, helt klart.Hvad synes du, København mangler? Restauranter, der holder køkkenet åbent til senere end klokken 21-22 stykker.Det er blevet lidt bedre, men det er ret irriterende, at det er så svært at finde noget at spise på en restaurant, når klokken har passeret 21.Hvis du havde en stor bulldozer, hvad ville du så fjerne i København? Så ville jeg bulldoze den der Scientologykirke i Jernbanegade. Jeg bliver altid ret creeped out, når jeg går forbi og kan kigge ind til det der åbne og kunstigt iscenesatte kontor, som bare står klar til den afdøde L. Ron Hubbard.ibyen@pol.dk 
min by danica curcic Skuespiller Danica Curcic elsker Papirøen og ville fylde byen med flere grønne parker, hvis hun var borgmester. Og metrobyggeriet måtte gerne speede op og byens aggressive cyklister trække vejret dybt. Søndag læser hun op fra ' Syv fantastiske fortællinger' på Karen Blixen Museet.
Det er efterhånden umuligt at høre, om Henrik Sass Larsen repræsenterer Socialdemokratiet eller Dansk Folkeparti, hvis man spørger de Radikales Sofie Carsten Nielsen.Sammenligningen fra de Radikales nummer to kommer i kølvandet på, at Socialdemokratiets gruppeformand, Henrik Sass Larsen, i Ekstra Bladet har slået til lyd for, at Danmark er nødt til at regulere antallet af udlændinge, der kommer hertil, og at der skal sættes faste grænser for tilstrømningen.Samtidig kommer Sass Larsen med slet skjulte anklager mod bl. a. de Radikale og Alternativet for som »humanistiske utopister« at sætte velfærdsstaten på spil for indvandringens skyld.Sofie Carsten Nielsen melder imidlertid hus forbi og beskylder Sass Larsen for at lyde »fuldstændig som Martin Henriksen og DF«.»At Henrik Sass mener, at alle andre er nogle nokkefår, er ikke nyt. Heller ikke at han beskylder folk, der lever af caffelatte og bor på Østerbro for at have alle de forkerte holdninger.Men det er i hvert fald ikke dér, jeg er. Jeg tror faktisk, at jeg kommer mere på krisecentre, end han gør. Hvis definitionen på, om man overhovedet må have en mening om integrations-og udlændingepolitik, er, at man skal være vokset op på Vestegnen og skal have fået bank som barn, så er vi altså langt ude,« siger Sofie Carsten Nielsen.Desuden er Socialdemokratiets gruppeformand ifølge Sofie Carsten Nielsen mere naiv, end hans politiske erfaring tillader, hvis han tror, Danmark alene kan styre tilstrømningen af flygtninge.»At tro at Danmark kan styre tilstrømningen af flygtninge til Europa er meget naivt. Den realistiske løsning er europæisk,« mener hun.S fortsat den mest sansynlige partnerSamtidig aner den radikale topfigur nye toner fra Henrik Sass Larsen, der foruroliger hende.»At begynde at skelne så Den Europæiske Menneskerettighedskonvention er for europæere og ikke for muslimer - og sådan udlægger jeg hans ord - kan man simpelthen ikke.Der er ikke nogle mennesker, der ikke kan have adgang til menneskerettigheder, fordi de har en bestemt religion eller kommer fra et bestemt sted i verden. Heller ikke selv om nogle af dem opfører sig på en måde, vi ikke synes om. Menneskerettigheder er for alle,« siger hun.Du anklager Socialdemokratiet for at lyde som DF, der igen er støtteparti for både den tidligere rene Venstre-regering og for den nuværende regering. Det vil sige, at der er et stort politisk flertal, der ligger på en fælles linje på det her område. Er det så ikke dig, der er på afveje? »Definitionen på demokrati er mangfoldighed og retten til at have forskellige meninger, og den respekterer jeg i den grad. Jeg synes, der er forskellige steder at kigge hen i Europa for inspiration. Flere steder er der en nationalistisk strømning, og så ser jeg omvendt en modstrømning lige nu i f. eks. Frankrig med præsidentkandidat Macron, der tror på fælles løsninger.« For nylig erklærede Sofie Carsten Nielsen, at hun foretrækker finansminister og Venstrenæstformand Kristian Jensens politiske projekt frem for S-formand Mette Frederiksens.I 25 år har partiet ellers peget på en socialdemokratisk statsminister, og senest dannede S og R regering sammen fra 2011 til 2015.Særligt et interview med Kristian Jensen i Berlingske i februar er årsag til den radikale begejstring. Her talte han varmt for globaliseringen, den frie bevægelighed, frihandel, det europæiske samarbejde og retten til at gå klædt, som man vil.»Vi synes, det er afgørende vigtigt, at flere bidrager til at finde løsninger på problemerne.Dét synes jeg, at Kristian Jensen giver nogle gode bud på. Jeg synes ikke, hans regering efterlever dem, men jeg synes, han giver nogle bud, og de er helt fraværende i Henrik Sass' udmeldinger.« Omvendt har Sofie Carsten Nielsen udtalt, at hun synes, at »konturerne af Mette Frederiksens projekt i øjeblikket i meget høj grad handler om, hvad vi ikke vil, og hvem vi skal skærme os fra«. Alligevel er Mette Frederiksen og Henrik Sass Larsen fortsat de mest realistiske partnere i en eventuel ny, »rød« regering, fastholder Sofie Carsten Nielsen. Først i det øjeblik Kristian Jensen skulle blive Venstres formand, tegner der sig »en anden situation«, mener hun.Der er nemlig på nuværende tidspunkt udsigt til at få mere radikal politik igennem ved at pege på Mette Frederiksen som statsminister, lyder argumentet.Hvordan kan du tro det? »Vi har en erfaring at bygge på. Den går såmænd ikke mere end to et halvt år tilbage, og dengang syntes vi, at vi fik et rigtig godt udgangspunkt både, når det handler om uddannelse, miljø, klima og kompromisser på udlændingepolitikken.Men det må komme an på en prøve.«.sdo@berlingske.dk 
S-gruppeformand Henrik Sass Larsen er mere naiv end hans erfaring tillader, hvis han tror, Danmark alene kan styre tilstrømningen af flygtninge. Det mener de Radikales Sofie Carsten Nielsen, der beskylder Sass Larsen for angreb på grundlæggende rettigheder. Alligevel er S fortsat bedste bud på en regeringspartner for de Radikale.
Da Erik August Frandsen var barn, måtte han ikke gå til fodbold. Hans far, der var sabotør under Anden Verdenskrig, gik med en evig frygt for at miste kontrollen og ville derfor ikke deltage i større fællesskaber. Det skulle børnene så heller ikke.Det og så den tavshed, der prægede hjemmet, gjorde Erik A.Frandsen ensom, har han fortalt i et interview til Kristeligt Dagblad.Men det lagde også grobunden for en evne til at tage egne beslutninger og disciplineret stå ved dem.Som nu beslutningen om at blive kunstner og tilmed en af sin generations mest anerkendte og markante.Det er der, den nu snart 60-årige Erik A. Frandsen er nået til i dag. Store udsmykningsopgaver som kronprinsparrets palæ på Amalienborg, Landstingssalen på Christiansborg og det kommende supersygehus i Gødstrup ved Herning er blandt andet lagt i hans kunstneriske hænder. I forhold til sygehuset er kunsten tænkt ind som en helende faktor, og det bliver Erik A. Frandsens opgave at udsmykke foyeren, så stedet bedst muligt kan tage imod syge og pårørende.Også kirkeudsmykninger har han på sit omfattende CV. Det gælder den danske sømandskirke i Hamborg og et alterbillede til Sankt Jakobs Kirke på Østerbro i København, der blandt andet rummede en udsprungen valmue. Det sidste blev dog kun en midlertidig foranstaltning, da kirken ønskede 1800-talsmaleren Carl Blochs billede tilbage, efter det havde været udlånt til en udstilling i USA. Den beslutning kaldte Erik A. Frandsen ærgerlig og påpegede i den forbindelse, at kristendommen trænger til at blive billedliggjort på nye måder.Erik A. Frandsen har ikke valgt den nemmeste vej frem i kunstens verden. Han har aldrig gået på noget kunstakademi, og det helt grundlæggende er for ham at eksperimentere.Han arbejder derfor med snart sagt alle materialer: fra stål og neon til grafik, keramik og malerier. Han søger konstant en udtryksform, der passer ham her og nu, og ifølge kunsthistorikerne fortsætter han modernismens projekt ved hele tiden at tilføje noget nyt.Erik A. Frandsen voksede op som den ældste af fire søskende i et hus lidt uden for Randers. Hans far var ostehandler, og moderen hjalp til i forretningen, ingen af dem var interesseret i kunst. Da sønnen var 16 år, flyttede han og familien til Ærtebølle, og han begyndte på Vesthimmerlands Gymnasium i Års.Her fik han en formingslærer, der havde den holdning, at de, der ikke var interesserede, kunne gøre, hvad de ville, mens de, der ville noget, virkelig skulle have chancen for at lære noget. Erik A. Frandsen hørte afgjort til den sidste kategori, og han trykte sine første grafiske værker i gymnasiets formningslokale.Efter gymnasiet flyttede han til København, men var der kun kort tid, før han rejste videre ud i Europa for at opsøge kunstskoler og håndværksmæssig kunnen.Han var keramiker i Grækenland, billedhugger i Italien og grafiker i Paris.I begyndelsen af 1980' erne vendte han tilbage til København og grundlagde sammen med kunstnerkolleger, blandt andre Christian Lemmerz, arbejdsfællesskabet " Værkstedet Værst". Her opstod begrebet " De unge vilde". Erik A.Frandsen fik sit internationale gennembrud på udstillingen Documenta IX i Kassel i 1992 og har siden udstillet på blandt andet Glyptoteket, Statens Museum for Kunst, Horsens Kunstmuseum, Randers Kunstmuseum og Brandts i Odense.Sidstnævnte planlægger til sommer en udstilling i anledning af kunstnerens runde fødselsdag.Han har også haftstore udstillinger på museer og gallerier i blandt andet Tokyo, Paris og New York.Erik August Frandsen bor sammen med sin kone, Anette, i Horbelev på Falster. Parret har to voksne børn. J.washuus@k.dk 
portræt Erik A. Frandsen er som autodidakt kunstner nået vidt omkring, Han har været med i udsmykningen af kronprinsparrets palæ og har vundet en stor opgave til supersygehuset i Gødstrup. I overmorgen fylder han 60 år.
Nå, hvordan går det så i jeres nye lejlighed ved havnen? Er I glade for at bo der?« »Joh, tak,« får jeg lidt nølende fremstammet. »Det er helt fint.« Ligefrem begejstret er nok at tage munden lidt for fuld. Som jeg tidligere har beskrevet i denne klumme, solgte vi i 2015 huset i Hellerup og flyttede til et nyopført lejlighedskompleks på Marmormolen på Østerbro. Ejet af pensionskassen Pensam.Når sandheden skal frem, er det gået sådan lidt frem og tilbage, afhængig af om man spørger mig eller min hustru - og på hvilket tidspunkt. Jeg synes, at det er nemt og bekvemt. En særdeles lys lejlighed med vinduer fra gulv til loft, meget tæt på byen og så er der en fantastisk udsigt ud over Øresund - Langelinie, Øresundsbroen, vindmølleparken, Turning Torso i Malmø, skibstrafikken og de evigt vuggende bølger.Fruen savner indimellem liiidt mere plads og patina i alle de nye materialer i lejligheden.Så vidt så godt. Nu ser vi imidlertid ud til at løbe ind i en udfordring.To af landets største pensionskasser, ATP og PensionDanmark, har skudt penge i et højhus på 24 etager, bogstavelig talt lige uden for vores vinduer. Første del af det oprindelige Copenhagen Gate, hvor to tårne på henholdsvis Marmorkajen og Langelinie skulle forbindes med en gang-og cykelbro i 65 meters højde. Det storladne projekt er delt op i etaper, og nu kommer så den første del med byggerod de næste to-tre år med opførelsen at et kontorkompleks i umiddelbar forlængelse af FN-byen.Og her er det, at det privatøkonomiske kommer ind i billedet. Som nævnt har vi skiftet ejerboligen ud med en lejebolig. Nok har vi lagt et depositum og forudbetaling på 100.000 kr., men vi kan altså med tre måneders varsel opsige lejemålet, samle vores habengut og flytte til et andet sted i byen uden byggerod og støj de næste to-tre år. Jeg får så nok næppe min vilje med igen at flytte ind i en nybygget lejlighed. Det ligger ligesom lidt i luften, at det i så fald bliver en »gammel« lejlighed. Nuvel, bare jeg slipper for alt det praktiske.Pointen er, at vi nok har betalt ekstra for denne fleksibilitet ved at leje frem for at eje.Jeg har været boligejer, siden jeg købte min første lejlighed i Vanløse tilbage i 1979, og rigtig mange i omgangskredsen undrede sig da også såre, da vi skiftede ejerboligen ud med en lejebolig. Og ja, indrømmet, boligmarkedet er steget yderligere nogle procent det seneste halvandet års tid.Men forestiller man sig, at vi skulle ud at sælge en lejlighed med et højhusbyggeri uden for vinduerne, så er jeg ikke så sikker på, at et sådant salg ville gå som varmt brød på en forårsdag. For slet ikke at tale om de omkostninger, der er ved at skifte ejerbolig. Det løber hurtigt op i 100.000 kr. alene til ejendomsmægleren.Fleksibiliteten fik i øvrigt lige en ekstra tand, da vi i 2016 skiftede vores gamle sommerhus ud med et nyt og noget større sommerhus i Asserbo Plantage, helårsbeboeligt vel at mærke.Skulle vi således blive trætte af højhusbyggeriet på Marmormolen, kan vi i kortere eller længere tid fortrække til sommerhuset, og så derfra - stille og roligt og uden panik - gå på jagt efter en anden lejelighed i byen.Det er fleksibilitet for mig, og tjah, fleksibilitet koster.Jens Chr. Hansen er Berlingske Business' erhvervskommentator.Vi kan altså med tre måneders varsel opsige lejemålet, samle vores habengut og flytte til et andet sted i byen uden byggerod og støj de næste to-tre år.

Hej professor Vi fandt i efterårsferien denne interessante avocado-lignende sten på stranden ved Rønshoved i Flensborg Fjord. Den vejer 120 gram. Kan I hjælpe os med, hvad det kan være? På forhånd tak for hjælpen, venlig hilsen Bolette og Linea Det er en forstenet havsvamp, som ligger inde i en knold af flint. Jeg vil endda tro, at det er en af de havsvampe, man kalder agurkesvampe, og som tilhører slægten med det latinske navn Aulaxinia.Havsvampe kaldes også dyriske svampe og har altså ikke noget at gøre med de svampe, vi kender fra skove og græsplæner. Langt de fleste lever i havet, hvor de sidder på sten og skaller fra andre dyr, men nogle få af dem lever trods navnet i ferskvand.Havsvampe kan se meget forskellige ud.Nogle ligner bare skorper, andre uformelige klumper. Atter andre er formede som aflange cylindre eller kan ligne bægre eller skåle. De har et skelet, der er opbygget af for eksempel kisel eller kalk, som giver svampen sin form.De har ikke organer, som man ellers kender det fra de fleste flercellede dyr. I stedet sidder der en række forskellige celletyper i skelettet, blandt andet celler med svingtråde og kraveceller, der leder vand udefra ind igennem svampen. Vandet filtreres for fødepartikler, som svampen lever af.Agurkesvampe er cylinderformede og har en række furer, der ligger på langs af svampen. Dem kan man lige ane på jeres fossil. Inde i midten har svampen været hul, så hele dyret har i levende live lignet en meget smal krukke. Der fandtes flere arter af agurkesvampe, men man kender dem kun som fossiler. De levede i den geologiske periode, der kaldes Kridttiden, og de forsvandt for omkring 66 millioner år siden sammen med mange andre dyr, blandt andet dinosaurerne.Fossiler af agurkesvampe er sammen med en række andre havsvampe meget almindelige i de enorme lag af kalk, som man kan se ved Stevns Klint, Møns Klint og flere steder i Nordjylland. Disse kalklag, som kaldes skrivekridtet, blev dannet for mellem 72 og 66 millioner år siden, og det er også alderen på jeres agurkesvamp.Kære professor Forleden dag sad vi for første gang i år på vores tagterrasse og spiste aftensmad. Der så vi årets første myg, og vi undrede os over, hvorfor hanmyggene mon flyver i flok, og hunmyggene flyver alene? Mange hilsner Emil 9, Sarah 8 og Karoline 6, Østerbro, København Meget tyder på, at sværmene hjælper hannerne med at lokke hunner til, så de kan parre sig. Det kan være svært at se, hvad der sker i en stor sværm i naturen, og derfor har man lavet forsøg i laboratoriet. Her har man vist, at jo større en sværm af hanmyg er, og jo længere den findes (inden den går i opløsning), jo flere hunner tiltrækker den.Og jo flere hunner, der kommer til, jo flere parringer. Hunnerne bliver både tiltrukket af synet af den labre sværm og af de duftstoffer, som hannerne udskiller.Fugle kan også danne store flokke, men de gør det ikke for at lokke det andet køn til.Myggesværme holder sig som regel samlet på et bestemt sted, for eksempel over en trætop eller en lille sø, hvor den enkelte hanmyg flyver rundt i løkker eller i små zigzag-baner.Fugleflokke kan derimod bevæge sig langt omkring.Ved Vadehavet kan man se enorme flokke af for eksempel stære, hjejler og ryler, og her er flokken med til at beskytte den enkelte fugl mod rovfugle som vandrefalke og høge.I det store virvar af baskende vinger kan det være svært for rovfuglen at udvælge et enkelt offer.Mærkværdigt nok ser det omvendt ud til, at den enkelte hanmyg kan være i større fare, når den er del af en sværm, end når den er alene. I en amerikansk undersøgelse af sværme hos en art stikmyg fandt forskerne ud af, at godt nok tiltrak sværmene hunner, men de virkede også dragende på guldsmede, som æder myggene.Guldsmedene opdagede endda sværmene før hunnerne. Langt de fleste myg blev dræbt af guldsmede i det første kvarter efter sværmens opståen, mens hunnerne først begyndte at dukke op efter ti minutter. De stakkels hanmyg må altså løbe en risiko, hvis de i fællesskab skal tiltrække hunnerne.Der kommer helt sikkert flere og større myggesværme nu, når det er blevet varmere.Fra og med maj måned og sommeren over vil vi for eksempel kunne se enorme sværme af dansemyg. Men man kan se myggesværme hele året.I Danmark har vi ni arter af vintermyg, som flyver omkring fra oktober til april, selv i frostvejr. Hannerne danner små sværme i læ, ofte ved buske. Og historien er den samme som for de andre myg: Hunner, der bliver lokket til af sværmen, bliver omgående fanget og parret af en af hannerne, nogle gange liggende oven på sneen.

Eigil Rosager Poulsen holdt jul i familiens sommerhus med sin kone, Trine, og deres tre små døtre i 2003. De havde på det tidspunkt ingen bekymringer, ud over at Trine havde stærke smerter i ryg og lænd. Hun var i gang med at skrive sit speciale, og det var oplagt at tro, at hun måske sad forkert foran computeren. Så hun fik en henvisning til fysioterapi.Men da hun i januar 2004 fik taget et almindeligt celleskrab hos sin læge og begyndte at bløde, ringede Eigil Rosagers alarmklokker. Hun kom akut på Rigshospitalet, hvor lægerne fortalte, at et mindre indgreb ville lindre Trines voldsomme smerter.Ventetiden inden operationen var sorgløs, og familien følte sig lettet over, at en simpel operation kunne løse problemet.Efter Trines operation, troede familien, at hun nu var rask, og hun kunne komme med hjem.Men det var ikke den melding, lægerne kom med. Der var kræft i Trines livmoderhals.»Gulvet blev flænset op under mig.Jeg følte, jeg faldt i et dybt hul. Vi havde jo små børn«, siger Eigil Rosager.En ud af mange danske kvinderEigil Rosagers kone var en af 400 danske kvinder, der hvert år får kræft i livmoderhalsen.I forhold til vores nordiske nabokvinder bliver danske kvinder i større omfang ramt af sygdommen.Mens 13 kvinder i Danmark hvert år får livmoderhalskræft, er det kun seks finske kvinder.Livmoderhalskræft rammer oftest kvinder, der er omkring 35 år, som også Trine var, da hun blev syg. Kvinder i alle aldre kan risikere at få kræft i livmoderhalsen, men den rammer hyppigere yngre kvinder, end andre kræftsygdomme gør.Livmoderhalskræft skyldes virusset human papilloma virus, kaldet hpv, som overføres igennem sex.Omkring 100 danske kvinder dør årligt af sygdommen. Antallet af både smittede og døde er dog faldet markant siden i 1960' erne, da screeningsprogrammer løbende blev indført i Danmark.Nærheden af kirkegårdenFamilien spiste aftensmad i deres lejlighed på Østerbro i foråret 2004, da Eigil og Trines mellemste datter på 4 år glad proklamerede, at hun altid ville bo hjemme. De sagde til hende, at hun på et tidspunkt nok ville bo for sig selv.Men hun kunne jo bare bo i nærheden.»Så skal du bare bo i nærheden af kirkegården«, brød parrets ældste, dengang 7-årige, datter ind.Den samtale har sat sig fast i Eigil Rosagers hukommelse.»Hvordan taler man med sine børn om sådan noget?«, siger Eigil Rosager i dag.Igennem sygdomsforløbet valgte Eigil Rosager og Trine at være åbne om situationens alvor. De sagde til deres børn, at »hvis mor ikke bliver rask, dør hun«. Og efterfølgende, da hun fik det bedre, at »lægerne tror, at mor bliver rask«. Men i 2008 spredte sygdommen sig til Trines lunger, og hun blev erklæret uhelbredeligt syg. De var stadig åbne om alvoren, men sagde også: »Vi håber og tror, at mor bliver rask«. »Vi fortalte dem så meget, som vi kunne, men prøvede samtidig at bevare håbet«, siger Eigil Rosager.Hvad hvis du ikke overlever?Trine blev opereret igen, men det hjalp ikke. Lægen pakkede sammen og sagde, at der ikke var mere at gøre. Men Trine nægtede at tro på sin dødsdom.»Lægerne sagde, at hun ville dø, og det siger de jo ikke for sjov. Det var en svær balance, for jeg støttede min kone i, at hun ville blive rask og ville overleve.Men samtidig var jeg hundeangst for at miste hende«, siger Eigil Rosager.Han forsøgte at tale med sin kone om fremtiden.»Hvad hvis du ikke overlever? Hvad gør jeg så? Hvordan skal jeg opdrage vores børn?«, sagde han.Men Trine ville ikke tale om det.Hun var sikker på at overleve. Selv om der var tegn på det modsatte.Trine døde i 2010. I tiden op til kunne hun ikke længere holde sit hoved oprejst og havde en stor plastikkrave om halsen.Men det er ikke sådan, familien husker hende. Eigil Rosager og hans tre døtre, der i dag er 14, 17 og 20 år, har billeder med gode minder hængende på væggen. Og de skifter dem ofte ud.Alle fire har været igennem psykologforløb og har med tiden også formået at få noget positivt ud af den hårde oplevelse.Eigil Rosager føler i dag taknemmelighed over at se sine døtre vokse op.»I alt det frygtelige har det været en ekstrem gave for mig, at jeg får lov til det«, siger han.tine.kirkensgaard@pol.dk Hvad hvis du ikke overlever? Hvad gør jeg så? Hvordan skal jeg opdrage vores børn?.
Eigil Rosager mistede for 7 år siden sin kone til livmoderhalskræft. Og hans tre døtre mistede deres mor. Hvert år dør 100 danske kvinder af sygdommen.
 MILEPÆL Da det 56 tons tunge tunnelborehoved på maskinen Tria blev hejst op gennem skakten og bort fra den underjordiske byggeplads ved Halmtorvet i København mandag eftermiddag, var det ikke kun en tung maskine, som metrobyggeriet tog afsked med.Begivenheden markerede afslutningen på hele borearbejdet af de to gange 15,5 km lange tunneler, som begyndte i 2013, og dermed en af de mest krævende dele af det enorme anlægsprojekt.En milepæl af de helt store.- Det er en af de sværeste og teknisk mest udfordrende elementer af byggeriet, som projektet er kommet i mål med. Og dermed er en af de største risikofaktorer for tidsplanen også væk, siger adm. direktør Henrik Plougmann Olsen i Metroselskabet til Licitationen - Byggeriets Dagblad.- Vi er rigtig godt tilfredse med, at vi har gennemført projektet inden for den aftalte tidsramme. Det viser også, at på trods af vanskeligheder, så har vi leveret, og vi glæder os til at gøre resten af projektet færdigt, siger driftsdirektør i Copenhagen Metro Team (CMT), Sigurd Nissen-Petersen.Henrik Plougmann Olsen er også godt tilfreds med den fremdrift, der har været på borearbejdet.- Efter vi fik sat de faste rammer for at arbejde i døgndrift i 2014, er tidsplanen blevet fuldt, siger han.Da borearbejdet gik i gang i 2013, havde metroen en forventet åbning i december 2018, men den tidsplan blev i 2014 revideret i en ny kontrakt mellem bygherren og hovedentreprenøren på grund af forsinkelser, så åbningen nu er sat til juli 2019.Forsinkelserne skyldtes blandt andet, at støjklager fra naboer fik byggearbejdet til at gå i stå.Aftale skal snart bære på plads Tidsplanen med åbning i sommeren 2019 gælder stadig, men er truet af de igangværende forhandlinger med CMT. Metroselskabet konstaterede i efteråret, at apteringsarbejdet på flere af stationerne stod stille og vil have hovedentreprenøren til at sætte tempoet op.CMT er dog kommet i likviditetsproblemer og vil have udbetalt en del af det samlede efterkrav, der løbende er steget til cirka syv mia. kroner ud over de 23 mia. kroner, som kontrakten lyder på.- Projektets fremtidige forløb afhænger af, hvordan vi løser problemstillingerne med de store claims (efterkrav fra CMT, red.) og monteringsarbejdet på nogle af stationerne, siger Henrik Plougmann Olsen.Direktøren vil ikke ud med, om en aftale er nært forestående, eller hvornår der senest skal være en aftale på plads, hvis ikke det skal få konsekvenser for tidsplanen.- De forsinkelser, der har  været indtil videre, kan vi godt indhente. Men jeg kan sige så meget, at der ikke skal gå alt for længe, før det får konsekvenser.- Men vi forhandler, indtil vi får en god løsning og får minimeret risikofaktorerne for projektets tidsplan og økonomi mest muligt, siger han.Ros fra politikere Ved arrangementet mandag eftermiddag på metrobyggepladsen København H ved Halmtorvet fik forhandlingerne med CMT ikke meget opmærksomhed.Formålet var at markere den store milepæl efter afslutningen af borearbejdet.På talerstolen var repræsentanter for dem, der betaler projektet. Overborgmester i Københavns Kommune, Frank Jensen (S), omtalte højdepunktet som " begyndelsen til enden" for metrobyggeriet, og statsminister Lars Løkke Rasmussen (V) roste aktørerne bag for at have gennemført en udfordrende opgave.- Under Marmorkirken var der hensynet til den smukke gamle bygning, og ved Kongens Nytorv skulle der bygges over den eksisterende metro og under Magasins kælder. Og i begyndelsen skulle der gøres plads til arkæologer, sagde statsministeren. Projektets fremtidige forløb afhænger af, hvordan vi løser problemstillingerne med de store claims (efterkrav fra CMT, red.) og monteringsarbejdet Henrik Plougmann Olsen, adm. direktør, Metroselskabet .Tunnelboremaskiner - Fire tunnelboremaskiner har stået for at bore Cityringens tunneler på to gange 15,5 km. Maskinerne hedder Eva, Minerva, Nora og Tria og er opkaldt efter Københavns telefoncentraler på Nørrebro, Østerbro, Vesterbro og Indre By - Tunnelboremaskinerne er over 100 m lange og vejer 800 ton - De er bygget af den italienske underentreprenør Seli, hvis danske afdeling er ejet af Salini Impregilo, og japanske Kawasaki - De har været aktive i døgndrift og i gennemsnit boret 15-25 m i døgnet - 10-15 personer bemander konstant maskinerne - I forbindelse med borearbejdet er 3,1 mio. ton jord blevet udgravet - Borearbejdet begyndte i 2013 . - Når Cityringen efter den nuværende tidsplan åbner i juli 2019, får hovedstaden en ny metrolinje med to 15,5 km lange underjordiske tunneler - Cityringen får 17 stationer i det centrale København - Anlægsrammen er godt 23 mia. kroner - Bygherre på projektet er Metroselskabet, som ejes af Københavns Kommune, Frederiksberg Kommune og Staten - Hovedentreprenør er konsortiet Copenhagen Metro Team .Hvad skal der ske nu - De fire tunnelboremaskiner skal skilles ad og tages op af skakterne i mindre dele.- Herefter skal tunnelerne renses, så skinner, spor og lyssignaler kan installeres.- Herefter skal de første tog testkøres.Sideløbende skal stationerne indrettes med blandt andet fliser, elevatorer og trapper.
Mandag blev det fejret, at tunnelborearbejdet på Cityringen er afsluttet. De igangværende forhandlinger med hovedentreprenøren CMT kommer til at afgøre, om bygherren Metroselskabet kan undgå yderligere forsinkelser.
Klokken er 03: 07, og jeg vil hjem.Jeg åbner min Moove-app, men forventeligt forgæves. Ingen taxaer i nærheden. I desperationens øjeblik ringer jeg til diverse taxaservices. Men igen forgæves.Jeg må endnu en gang erfare, at forsøge at få fat i en taxa nytårsaften (eller hvilken som helst weekend i december for den sags skyld), er et håbløst projekt.Jeg sadler om. I et febervildt øjeblik åbner jeg min Uber app, men den virker jo ikke, selvfølgelig. Så hvad gør man, når man står træt, kold og småfuld på gaden med kontanter på lommen og en fantasi om at se dyner? Ja, man kan tage et tog, der går et hver halve time, så der skal armeres med tålmodighed.Man kan også gå hjem, men der er langt at trave fra ydre Frederiksberg til Østerbro.Derfor må jeg ty til de offentlige valgmuligheder.Jeg finder en station.23 minutters ventetid, skønt. Toget er forsinket. Der lugter af bræk. Folk er så tæt pakket sammen i kupeen, at der knap nok er plads til at skifte mening. Toget holder stille.To minutter. Tre minutter. Kør nu! Små syv km fra min bopæl og en time senere befinder jeg mig endelig hjemme, kold og gennemblødt efter gåturene til og fra diverse stationer. Jeg er træt, irriteret og generelt ærgerlig over, at jeg ikke kunne få en vogn hjem. Det havde taget 20 minutter.Jeg tænker tilbage til dagene med Uber. Hvor man let, bekvemt og billigt kunne få fat på en vogn efter en nat med stive sjusser og pokerspil. Men ak, den tid er forbi.Selvfølgelig skal Uber betale sin skat. Men hvis manglende skattebetaling er målestokken for bandlysning fra de danske himmelstrøg, kunne jeg godt komme i tanke om et par store multinationale virksomheder, der står til rødt kort. Men min erfaring siger mig, at de ikke bliver smidt på porten lige foreløbig.Så hvorfor skulle Uber smides ud? Forbrugerne elskede det. Chaufførerne elskede det. Men taxabranchen brød sig ikke om det. De brød sig ikke om konkurrence, der sparkede støvet af deres absolut uddaterede forretningsmodel. Så de trykkede deres politikere på maven, og ja, I kender resten af historien. Vi fik Moove-appen, og den er ok, når den virker, og når man skal fra A til B uden den mindste form for afvigelse. Men stiger efterspørgslen en aften, er det utroligt frustrerende, at man ikke kan få i en taxa eller blot et tidsestimat på, hvornår man kan forvente en.Så her står vi og ønsker, at der var et alternativ. Med en liberal regering, som knap kan stå på mål for den basale liberale idé, at øget konkurrence (i de fleste tilfælde) er med til at skabe udvikling, som kommer både samfundet og forbrugere til gode.Taxabranchen, som den ser ud i dag, er et klasseeksempel på en branche, som uden politisk beskyttelse for længst havde udviklet sig eller var døet ud. Men den hidtil eneste konkurrent blev jaget på porten, så hvor står de danske forbrugere? Kolde i regnen, med et brændende ønske om et lift hjem.Lukas Christian Nielsen er stud. cand. på CBS.Hvis manglende skattebetaling er målestokken for bandlysning, kunne jeg godt komme i tanke om et par store multinationale virksomheder, der står til rødt kort.
Kommentar.
Standupkomikeren Thomas Hartmann har det svært med omfavnelser og den omsiggribende tendens til intimisering af selv de mest overfladiske relationer. For hvis vi partout skal omfavne kærestens gamle klassekammerater, vi knapt nok kender, hvordan skal vi så hilse på vores nærmeste? Det kan hurtigt blive lidt upassende.Næ, han vil gerne slå et slag for det gode, gammeldags håndtryk og i stedet gemme krammeren til de tre, han rent faktisk har lyst til at kramme: Sin kæreste, sine små nevøer - og Jakob Stegelmann.Den ekstra far på skærmenSådan er vi flere, der har det, for hvis man var barn eller ung i 90' erne, har man haft en ekstra far i den tårnhøje mand med det rødlige skæg og de varme øjne. I præ-Ramasjang-alderen, hvor underholdningstilbuddene var få, og nichemedierne ikke-eksisterende, sad han der i statsradiofonien med sin formfuldendte diktion og fortalte passioneret om alt det vigtige i tilværelsen, som de andre voksne ikke tog seriøst: tegneserier. Computerspil.Actionfilm. Animation.Programmet hed "Troldspejlet".Det blev grundlagt i 1989 og findes endnu, hvilket gør det til DR's længst løbende program bortset fra TV Avisen. Dengang føltes det som en åbenbaring, et pludseligt lykketræf i sendefladen, men reelt var programmet en kulmination på et langt og legende, men sejt træk fra Stegelmann.Hans far var den markante filmkritiker Jørgen Stegelmann, og fra barnsben blev Jakob udstyret med en indre filmstribe og et fremviserapparat. Som 10-årig havde han en flot samling af Super 8-tegne-film, som han siden begyndte at cykle ud og fremvise til børnefødselsdage mod betaling, og i gymnasietiden fortsatte han sit virke og introducerede klassekammerater og lærere for Gøg &amp; Gokke, Hitchcocks "Psycho" og Tom &amp; Jerry.I 70' erne forlod han filmog medievidenskab på Københavns Universitet, utilfreds med det marxistiske studiemiljø, og drev i stedet sin egen filmbutik, "Panoptikon", på Østerbro.I 1980 fik han lov at introducere danskerne til Snurre Snup, Elmer Fjot og co. i den ugentlige udsendelse "Så er der tegnefilm". Succesen var overvældende og kom bag på DR-cheferne, og ni år senere begyndte så de ugentlige ture gennem Troldspejlet.Programmet fik hurtigt seertal på 100.000-150.000, hvilket ikke burde overraske, for Stegelmann levede op til den dyd, han havde lært af sine forældre: at man aldrig skal tale ned til et barn, men tage dets verden seriøst.Den slags mærkede vi straks, og derfor mødes Stegelmann stadig af en ægte, u-ironisk hengivenhed, som bliver få mediemennesker til del. På en S-togsstation har han oplevet en ung mand falde på knæ og takke ham inderligt, og på nettet deler Stegelmann-fans deres yndlingsfakta om deres barndoms helt: »Engang stillede Gandalf op mod Jakob Stegelmann i en dyst på viden. Det er derfor, Gandalf altid går med dosmerhue.« »Jakob Stegelmann læser på internettet, imens han drikker sin morgenkaffe. I øvrigt taler han alle sprog med tilbagevirkende kraft.«.Nu med symfoniorkesterEngagementet på DR er intakt (ved siden af "Troldspejlet", der nu sendes på DR Ultra og YouTube, er han chefindkøber af børneprogrammer), men derudover har Jakob Stegelmann en lang række andre gesjæfter: Han forelæser lejlighedsvist på universitetet, afholder kurser på filmhøjskolen i Ebeltoft, afvikler koncerter med DR Symfoniorkestret (blandt andet science fiction-og computerspilsmusik) og har sin egen podcast, "Stegelcast".Og allerbedst: Han anmelder tegneserier og skriver features i nærværende dagblad.Så kære Jakob: Tillykke med den runde dag. Din fødselsdagsgave er en arbejdsfrokost med forfriskninger på Huset ved det Grønne Træ, og jeg ved allerede hvad vi skal tale om: cowboyfilm, pulp, sporvogne og din ven i ånden, Peter Pan.Det der med at blive voksen er overvurderet.Jakob Stegelmann, tv-vært, producer, tegneserieanmelder og foredragsholder, Virum.david.j.turner@jp.dk Jakob Stegelmann læser på internettet, imens han drikker sin morgenkaffe. I øvrigt taler han alle sprog med tilbagevirkende kraft.Stegelmann-fan - på nettet.
"Folkekær" er et slidt adjektiv, men der er én skikkelse i de danske medier, der fortjener det mere end de ? este.
VI efterkrigsbørn voksede op i skyggen af Anden Verdenskrig som noget skæbnebestemt og uundgåeligt, mens Første Verdenskrig lå som en meget fjern begivenhed. Først med alderen går katastrofens omfang op for én -at før Første Verdenskrig stod Europa stærkere end nogensinde, militært, økonomisk, teknisk, videnskabeligt og kulturelt blot for de næste tre årtier at sætte det hele over styr.Arabere fra syd og hestefolk fra øst har invaderet Europa, men de største ødelæggelser har vi selv stået for i form af europæiske ' borgerkrige' som den voldsomt ødelæggende Trediveårskrig i 1600-tallet, hvor Danmark nær var gået under i svenskekrigene - de konstante søkrige mellem Frankrig, Holland og England, og derudover en uendelig række ' småkrige'. For så med de to verdenskrige at slå hovedet på sømmet - til vores egen ligkiste, så at sige.For 100 år siden stod vi midt i den første store selvdestruktion, og da jeg for nylig faldt over en samlet årgang af Illustreret Familie-Journal fra 1916, var det en udmærket anledning til at se nærmere på, hvordan folk dengang opfattede situationen.Alvoren stod helt klart - eller...? Papirkvaliteten er ikke den bedste, men farvetrykkene er imponerende, ikke mindst forsiderne og de store helsider med tegneserier, hvor hunde vælter juletræer, og unger stjæler æbler og smager spanskrøret.Hverdagen går stadig sin skæve gang med historiske dramaer for børnene, også flot illustreret i farver, og håndarbejde og optegnede dansetrin og sange med tekst og noder og romantiske og eksotiske historier, skakhovedbrud, takt og tone-formaninger og trylletricks. Kvinderne har deres særlige sider: »Hvad der interesserer Damerne«. Drømmen om en tunnel under Kanalen mellem Frankrig og England beskrives detaljeret og håbefuldt. Og et dobbeltopslag viser en flot tegning af den nye endnu ufærdige underjordiske »Boulevardbane« mellem den nybyggede Hovedbanegård og Østerbro Station, som Østerport kaldtes. Midtvejs »Ved Hjørnet af Frederiksborggade skal der være Station med en Stationsbygning paa hver Side af Gaden.« Det blev til Nørreport, den mest benyttede i byen.Til sidst et suk: »Det kan jo ikke nægtes, at Bygningen af Boulevardbanen har berøvet Hovedstaden nogle af dens gamle, smukke Partier, saaledes Aborreparken og Østervold, men det er jo desværre hyppigt saaledes, at det skønne må vige for det praktiske.« Små ødelæggelser set i krigsperspektiv - godt vi havde så ' lidt' at bekymre os om. Men tordenen i syd høres: I hvert nummer er der flere sider med »Nyt fra alle Lande. Krig og Fred« med fotos af soldater på ski, på march og stående ved kanoner. Og af franske kolonitropper: »De sorte Senegalesere holder Hvil i Vogeserne.« De ligger i telte, alligevel har de »... i forbavsende Grad formaaet at taale det ublide Vinterklima i Europa«. Og fotos fra baglandet, som lider under de første bombardementer fra luften nogensinde. De udføres især af tyske luftskibe, Zeppelinere, og rammer London og Paris, hvor man på fotos ser udbombede huse og sprænghuller i jorden.I nr. 2 indledes en oversigtsartikel om krigen under overskriften »Krig til sidste åndedræt« således: »Den, der havde haabet ved Jul og Nytaar at høre Taler, der lod haabe på Fred, er bleven bitterlig skuffet (...) alle indeholdt de kun dette ene: ' Vi vil holde ud til sidste Aandedræt, vi vil føre denne Kamp til Bunden og til Ende. Det vilde være Forræderi nu, at begynde at tale om Fred'.« I nr. 3 fejrer man den første trådløse telefonforbindelse mellem Paris og New York og konkluderer til sidst: »Vi staar her over for en Opfindelse saa epokegørende, at Bladene til enhver anden Tid vilde fylde deres Spalter med at skrive om den. Som det nu er, gaar det den som alt andet: den kommer til at staa i Krigens store Skygge, der fordunkler alt, tager Glansen af alt, men naar denne Skygge engang svinder bort, vil Verden begynde at høste Frugterne af en stor Opfindelse.« Skyggen over Europa blev lang, 100 år faktisk. Med 25 år efter Murens fald som den fredelige undtagelse: For efter 1945 levede vi i skyggen af Den Kolde Krig, som igen var et resultat af verdenskrigene, og nu er vi med Putins Rusland tilbage til den tilstand, der åbenbart er den normale: i krig eller under truslen om krig.Vi kan vist lige så godt vænne os til det, som for alvor tog sin begyndelse for godt 100 år siden.

København er politisk set landets mest venstreorienterede kommune. Socialdemokratiet har siddet på magten i over 100 år, og sådan vil det efter alt at dømme også være efter kommunalvalget på tirsdag. I den seneste meningsmåling fra Gallup står Enhedslisten til at få hele 19,1 procent af stemmerne, og samtlige partier fra Det Radikale Venstre og ud mod venstrefløjen står til 69,6 procent.Spørgsmålet er, hvorfor København bliver ved med at være så rød? Spørger man eksperter og politikerne på Københavns Rådhus, så peger de på en række faktorer. Selv om priserne på ejerboliger stiger i København, og selv om en ny rapport fra Statens Byggeforskningsinstitut viser, at indbyggere med lave indkomster bliver presset mere og mere ud af byen, så bor under 20 procent af indbyggerne i Københavns Kommune i ejerlejlighed.Langt de fleste bor i andelsboliger og lejelejligheder.Hver femte bor i ejerbolig, og det er den laveste andel i Danmark, og vælgere, der bor i ejerboliger, har det med at stemme mere borgerligt. I andre kommuner i hovedstadsområdet og i Danmarks yderområder ligger andelen af ejerboliger oppe på 75 procent.Og sammensætningen af boligmassen er markant anderledes end i Aarhus, Odense og Aalborg.»Det, der er helt specielt ved København, er, at det er den by, der har den laveste andel af ejerboliger i landet. Det er en helt anden verden. Når mange tænker på København, så tænker de på store værdistigninger på lejligheder og kapitalgevinster og velhavende mennesker, der har råd til at købe de dyre boliger.Men det er altså en lille andel, og det kan være med til at forklare, hvorfor det er en rød kommune,« siger direktør i Boligøkonomisk Videnscenter Curt Liliegreen.Et storbyfænomenDertil kommer, at København er landets absolut yngste kommune med mange studerende, og gennemsnitsalderen i København falder, mens den stiger i resten af landet. København er siden midten af 1980erne gået fra at være en kommune med mange ældre - som typisk stemte på Socialdemokratiet - til i dag at have mange unge, som stemmer til venstre for Socialdemokratiet.Og så er København den kommune, hvor der er flest enlige, og der bor langt flere højtuddannede og akademikere end i resten af landet.Curt Liliengreen peger på, at det samme gør sig gældende i Berlin og New York, som også betragtes som politisk røde. Her er der også en høj andel af andels-og lejeboliger.Dertil kommer, at København er domineret af kreative erhverv, som har en tendens til at være mere venstreorienterede end andre. Den store byfornyelse i de folkerige københavnske brokvarterer har betydet, at mange traditionelle arbejdere er flyttet ud af byen. Ind er groft sagt flyttet enlige akademikere.»Der er sket en gentrificering - altså en udskiftning af befolkningen med mere veluddannede indbyggere i de indre dele af byen.De bliver mere købestærke, men den proces, der er i gang på boligmarkedet, betyder ikke nødvendigvis, at folk stemmer mere blåt. Man kan sagtens forestille sig, at det her hipsteragtige segment vil stemme radikalt, på Alternativet eller Enhedslisten. Ligesom man har de Frederiksberg-konservative, kan vi måske identificere en gruppe af enhedslistevælgere på Østerbro, som er meget optaget af miljø, bæredygtighed, klima og international solidaritet,« siger Curt Liliengreen.Også LAs spidskandidat, Alex Vanopslagh, mener, at det røde København bunder i byens befolkningssammensætning.»Man har folk, som har taget lange akademiske uddannelser, og på universiteterne bliver der dannet en rød-grøn identitet. Man er miljøbevidst, kosmopolitisk og feminist og tænker bæredygtigt i alt, hvad man gør. I storbyer og steder, hvor der er store universiteter, er det dét, der sker. Det er en storbytendens,« siger han.Flere peger desuden på, at de Konservative netop har deres egne enklaver tæt på København.Nemlig i Gentofte og på Frederiksberg, som bymæssigt er vokset sammen med København.Og så har hverken Venstre, de Konservative eller LA opstillet kendte og markante kandidater til kommunalvalget.Kultur-og fritidsborgmester Carl Christian Ebbesen peger også på de mange leje-og andelslejligheder i København.»København er en ekstremt ung by, og vi ved, at de er mere røde, mens de er unge. Så begynder de at tænke anderledes, når de får deres egen bolig. Det er et storbyfænomen,« siger han.Læs også Magasin Søndag.bewi@berlingske.dk Man kan sagtens forestille sig, at det her hipsteragtige segment vil stemme radikalt, på Alternativet eller Enhedslisten.Curt Liliegreen, direktør i Boligøkonomisk Videnscenter.
Selv om priser på lejligheder og indkomster stiger, bliver København ved med at være landets rødeste kommune. Men det er også den kommune med de yngste indbyggere og den med procentvist færrest ejerboliger.
I Danmark har vi rigtig mange teatre, og vi er stolte af alle de forskellige teatre, vi har. Hvis vi f. eks.tager til Sverige, er der mange, der kender til nogle af de store danske teatre og scener. Vi skal derfor være glade for det teaterliv, vi har i Danmark.Men hvor mange af de danske teatre laver teater for de unge? Hvor mange af teatrene har lyst og mod til at lave anderledes teater, så de unge føler, at de er velkomne på teatrene? Det er ikke særlig mange. Nu har jeg de seneste to måneder været ude på en masse forskellige storbyteatre, landsdelsscener og egnsteatre og været ude at kigge på, hvordan de gør med deres teatre. De fleste teatre sætter forestillinger op, som folk enten kender, eller som folk kan relatere til. Men når man som ungt menneske tager i teatret og vil relatere til en af forestillingerne, er det svært. Problemet er, at man ikke lærer, hvad teatret er, og at teatrene ikke vil invitere de unge indenfor i teatret.Aveny-T på Frederiksberg har formået at lave en utrolig god teaterforestilling for unge, nemlig "Skam"." Skam" blev en kæmpe succes, da nordmanden Julie Andem skabte et univers sammen med de unge norske skuespillere. Jon Stephensen fik lov til at sætte "Skam" op som teaterforestilling, og det er en god måde at få 13-17-årige ind.Men det er kun én forestilling, hvad med alle de andre teatre i København, Odense eller Aarhus? Hvorfor gør de ikke noget mere for de unge? I mit arbejde som skuespiller, dramalærer og teateriværksætter har jeg talt med en masse unge mennesker. De vil gerne i teatret, men de synes, at det er kedeligt at skulle gå ind og se Ludvig Holberg, William Shakespeare eller Henrik Ibsen. De vil gerne se noget, de kan relatere til og noget, hvor de kan lære om forskellige emner.Ligesom Teater V lavede "Sangen for Freden" i december 2016. Det var en supergod forestilling, og en del af mine gamle elever, nuværende elever og venner var inde at se den. De syntes, at det var en god forestilling. Det var nemlig også en ny, dansk dramatisk forestilling, hvor man kunne følge de gode, onde og dem midt imellem, men det hele var lavet på en ny måde, som var superinspirerende.Som jeg ser det, mangler der bare en masse teatre, som tør lave noget anderledes, ungdommeligt teater og ikke kun teater for de 30-50-årige, men også for folk, der er under 30 år. Jeg ved godt, at hvis man er inde i teaterbranchen, ser man teater, opera, ballet og musical, lige fra man starter til teater.Men man mangler et sted, hvor de unge kan lære om teatret og samtidig komme ind og se nogle forestillinger.Vi har nogle supergode og spændende teatre som Østre Gasværk Teater og Republique (det nye Østerbro Teater), Husets Teater, Teater Grob, Nørrebro Teater, Betty Nansen Teatret, Aveny-T, Mungo Park osv. Men hvor mange af disse teatre har fornyet sig de seneste 10 år? Det kan godt være, at man på Nørrebro Teater har forandret teatret med dresscoden. At man, da Per Pallesen var teaterdirektør, skulle have pænt tøj på, og med den nuværende teaterdirektør, Mette Wolf, kan man faktisk godt have normalt tøj på uden at skulle gøre sig fin. En af de vigtige ting, som er blevet ændret på nogle af teatrene, er, at man kan købe billige billetter. Det er en del unge glade for, men de tager stadigvæk ikke ind og ser forestillingerne.Jeg synes, at de danske teatre skal kigge på, hvad deres kollegaer laver i Norge og Sverige. Jeg ved, at svenskerne er utrolig dygtige til at lave teater og dygtige til at få deres unge i teatret. Tag på inspirationsture, og find ud af, hvordan man gør tingene andre steder. Det skal ikke altid være så konservativt og gammeldags. Det er okay, at man laver om på tingene nogle gange.Der skal være plads til alle, og der skal selvfølgelig være plads til de historiske teaterforestillinger, men også til nytænkning.En af de vigtige ting, som er blevet ændret på nogle af teatrene, er, at man kan købe billige billetter. Det er en del unge glade for, men de tager stadigvæk ikke ind og ser forestillingerne.
Kun få danske scener har lyst og mod til at lave anderledes teater, så unge føler sig velkomne.
Du kender de små, kornfede, lysebrune sataner, som elsker at mæske sig i rødvinssjatter og i skåle med smattet frugt.De formerer sig hurtigere end rotter og lægger helst æg i bananer, deraf navnet. Bananfluer forpester dit humør - og hærger også restauranter og supermarkeder.Du har i den forgangne sommer næppe undgået at bemærke dem i supermarkedets grønt-afdeling - måske også i montren bakeoff-brød.Fluesmækker- Det er ikke til at vide, hvor bananfluer har opholdt sig, så derfor er der en forurenings-risiko - de kan simpelt hen forurene fødevarer eller de faciliteter, hvor fødevarerne tilberedes. Hvilket er usundt og ulækkert, siger Martin Birk Hansen, chef i Fødevarestyrelsen, som på seneste har brugt bødeblokken som en slags fluesmækker, der skal tvinge købmænd og restauratører til at slå sværmene ned.Blandt de mest eksklusive er Mash Skovriderkroen i Charlottenlund nord for København, hvor køkkenet var meget beskidt, da Fødevarekontrollen dukkede op i sidste uge.Kritisk kontrolrapport' I grovkøkkenet i kælderen er der mange bananfluer på loft og rør. Der håndteres uemballerede fødevarer i lokalet', står der i en kritisk kontrolrapport. En nærliggende Fakta-butik fik også samme dag kritik for en stor koloni af fluer.Også det meget hypede Gorm's Pizza i København K fik for nylig krads kritik for jammerlig hygiejne, som tiltrak sværme af bananfluer.Det kostede en rasende smiley og dertil en bøde på 5000 kr.- For vi skrider ikke ind med en sanktion, alene fordi vi observerer nogle få bananfluer.- Men er der mange, og er de store og velnærede, kan det føre til en sanktion, siger Martin Birk Hansen.Fluer i brødskabOgså Superbrugsen i Odense Syd fik for nylig en bøde på 10.000 kroner, fordi der var så beskidt. Også her fulgte bananfluer efter - de var i skabet med opbagt brød.Eller tag Netto i Tranehavevej i København, hvor Fødevarekontrollen også måtte skride ind med en bøde på 10.000, fordi den jammerlige hygiejne havde skabt et ' massivt flueproblem'.Eller Kafe Kapers på Gunnar Nu Hansens Plads på Østerbro, København: En bøde på 10.000 kr., fordi der trods tidligere kritik stadig var bananfluer.Fødevare-chefer: Vi vinder- Vi beklager selvfølgelig, at der har været et problem med bananfluer. Det er ærgerligt, og vi har stor fokus på problematikken, siger kommunikationsdirektør Jens Juul Nielsen fra Coop, der driver Fakta og Brugsen.Han siger, at fluerne kommer udefra - fra returflasker.- Vi har en aftale med et skadedyrsfirma, som hjælper med bekæmpelse af alle typer skadedyr - herunder også bananfluer.- Og vi har skærpet vores opmærksomhed for at minimere problemet mest muligt.Nettos regionschef, Kenneth Luxhøi, skriver: ' Vi kan bekræfte, at bananfluer også er en udfordring, som vi fra tid til anden må bekæmpe... Hvis vores butik ikke kan komme problemet til livs, vil et eksternt skadedyrsfirma blive tilkaldt. Bananfluer er ikke farlige, men der skal naturligvis iværksættes bekæmpelse, når vi bliver opmærksom på det.' Jesper Boelskifte, direktør i Mash: - Personalet tog affære med det samme og foretog en grundig rengøring.Samtidig har vi set på, hvordan vi kan skærpe vores rengøringsprocedurer og holde rent frem for at gøre rent.Gorms: - Et velkendt problem i branchen, som vi tager meget seriøst og løser, fastslår han.Kafe Kapers har ingen kommentarer.k@eb.dk Men er der mange, og er de store og velnærede, kan det føre til en sanktion.Fakta: UNDGÅ BANANFLUERHav ikke stødt frugt og grønt liggende fremme.Fjern tomme vin-og ølflasker fra boligen.Luk udendørs affaldsog kompost-beholdere til - her yngler bananfluerne.Tøm affaldsbeholdere jævnligt, og rens dem efter hver tømning.Udskift klude og svampe i køkkenet jævnligt. Bananfluer kan også yngle på sure klude.Vask op med det samme - særligt glas med vineller juicerester.Gør køkkenet grundigt rent.Vær særlig omhyggelig med madrester i køkkenvasken, omkring kogeplader og under komfuret og køleskabet, hvor der kan ligge spildte ' lækkerier'.Kilde: Bolius.
Fødevarekontrollen går bananas over fluer i restauranter og supermarkeder.
I TYVERNE BØR man jo have styr på sit liv i kraft af, at man offi cielt er voksen - men når man så alligevel ikke har det, hvad så? Den bedste medicin mod kvartlivskrisens håbløshed fandt jeg, da jeg gik på gøglerskole som 17-årig. Og nej, der indgår ikke en trapez i miksturen. Jeg var egentlig begyndt i 10. klasse hjemme på Amager. Det var en såkaldt 'performancelinje', hvor 90 procent af eleverne var piger, men eft er tre måneder kæmpede vi stadig med en halvhjertet macarenadans til 'Greased Lightning', der skulle fremvises ved gud ved hvilken skoleafslutning. Og skuffet måtte jeg sande, at et enkelt chassé i kvartalet i forening med forstadspiger med piercinger i både læber og bryn - påtatoverede forstås - ikke var 'performance' nok for mig, skønt det i al sin tragikomik var ganske underholdende. SÅLEDES GIK DET til, at jeg som 17-årig blev indskrevet på en 'ikke formelt kompetencegivende' gøglerskole på Østerbro i København, hvor jeg lærte at tage imaginære brusebade og klappe i 12-takt til flamenco. Det var på samme teaterværksted, at jeg lærte noget, der siden har givet mig håb, når livet har gjort ondt: Dårlig generalprøve giver god premiere. Til generalprøven skal man gøre én ting: Præcis hvad man har øvet igen og igen - en sidste gang. Kedeligt, ikke? Nej. Det er nemlig i 11. time, at man panikker over ens karakter, der reagerer uhensigtsmæssigt i femte akt. Og så bliver man usikker på hele stykket. Og så får man blackout og bløde knæ og hård vejrtrækning. Og så når man lige at tænke, at man lige så godt kan gå af scenen og gøre karriere som materialist i Matas ligesom alle de andre piger fra 10. klasse på Amager, inden man kommer i tanke om, at: Dårlig generalprøve giver god premiere. Men hvad betyder det i praksis? Jo, forprøverne er dengang, du var 15 år gammel og drak en hel flaske tequila med en halv vandmelon på hovedet, fordi det var 'grineren'. Instruktøren er din elskværdige mor, der hentede dig hjem i bil og og remsede replikker om livet, mens straff en bestod af spegepølsemadder til aft ensmad. MEN NU ER du 25 år gammel. Og nu er du vågnet op hjemme hos Klamme Klaus, fordi kæresten er skredet. Og nu er der kun én vej hjem til det rådne klubværelse, som du skal være ude af om en uge, og det er på gåben ad skammens stride fortove klokken syv om morgenen med akut stress-akne i hele ansigtet. Det er generalprøven. Der er ingen mor, ingen instruktør, for du er offi cielt voksen og skal kunne tænke selv. Og det er mens, du går dér - med tequilaånde og vandmelon i håret - at det går op for dig, at du har stået i den nøjagtig samme situation før. Så næste gang du skal til at gøre noget tilsvarende dumt, så tænker du tilbage på Klamme Klaus og spegepølsemadderne - og så lader du være. Nu er du klar til premieren. Ikke det offi cielle voksenliv, men det virkelige. Vid, at flossede nerver har gode vækstbetingelser i spotlyset, men vid også, at det hele nok skal gå. Du er forberedt. Tænk, hvis du havde været prøvelserne foruden? God generalprøve og dårlig premiere er ikke at ønske sig.Nu er du 25 år gammel. Og nu er du vågnet op hjemme hos Klamme KlausFakta: Joy Fryd LarsenJoy Fryd Larsen er 25 år gammel og skriver om kærlighedskvaler, karrierevalg og kvartlivskriser i de groteske ty vere. Til hverdag arbejder hun som journalist på BTMX.
JOYS GROTESKE TYVERE Din kæreste er skredet, du har fået akut stress-akne i det meste af ansigtet, og du skal være ude af dit rådne klubværelse om en uge: Fremtiden kan se frygtelig sort ud, når man er i tyverne.
En madudbringer blev i går dømt for at have stjålet gamle, uvurderlige guldsmykker fra modekongen Erik Brandt.Smykkerne, der har tilhørt Margit Brandt, blev gravet ned og er nu forsvundet.En sosu-elev og en madudbringer havde gjort deres forarbejde godt, da de om natten 19. januar trængte ind i modeskaberen Erik Brandts lejlighed.Med fire nøgler låste de sig først ind i opgangen og dernæst ind i lejligheden, der ligger i et fint kvarter på Østerbro i København. Da de var kommet ind i lejligheden, indtastede de en kode, der deaktiverede tyverialarmen.Dernæst havde tyvene frit spil til at gennemsøge lejligheden.Erik Brandt lå på hospitalet med influenza og penicillinforgiftning, mens de to tyveknægte lænsede hans lejlighed for guld, sølv og diamanter til op mod 2.000.000 kr.I går blev den ene af tyvene idømt et år og seks måneders fængsel for indbruddet i Erik Brandts lejlighed. Tyven er en 24-årig mand med anden etnisk baggrund end dansk, der tidligere er dømt for mindre kriminalitet. Før han blev anholdt, arbejdede han i et transportfirma med at bringe mad ud til ældre. Den anden gerningsmand er under uddannelse til sosuassistent.Han har tilstået indbruddet i et grundlovsforhør, men hans sag behandles særskilt.Gravede guldet nedI retten forklarede madudbringeren, at det var sosueleven, der arrangerede indbruddet hos Erik Brandt.Politiet mener, at sosu-eleven forinden havde stjålet nøglerne fra den syge Erik Brandt.I en skuffe med bestik fandt tyvene nøglen til Erik Brandts pengeskab hvor de fandt en masse små tasker med smykker.Dem tog de med, men på vej ud må de have tabt en af poserne. I hvert fald blev der i lejligheden fundet en mindre pose med smykker til en værdi af 27.000 kr.De to tyve gemte deres bytte i en kælder, men et par dage senere mødtes de og aftalte at flytte byttet. Den 24-årige forklarede, at han kørte ud i nærheden af Utterslev Mose for at skjule guldet.»Jeg graver det ned, som jeg mener var mest værdifuldt.Jeg har været derude senere, men tingene var der ikke,« forklarede den 24-årige.Da han blev anholdt, havde han en pose med smykker, der efterfølgende blev vurderet til 225.000 kroner.Kan være smeltet omResten af Erik Brandts forsvundne guld er blevet vurderet til en værdi af 1.742.000.I sin procedure sagde madudbringerens forsvarer, Henrik Dupont Jørgensen at der er tale om gamle, unikke smykker, som er nærmest umulige at afsætte på det sorte marked.»De er formentlig blevet smeltet om, og stenene er solgt separat,« sagde han i retten.Anklager Peter Messerschmidt fortæller til BT, at politiet mener, nøglerne blev stjålet fra Erik Brandt, mens han lå på hospitalet.Sagen mod den 24-årige kørte som en tilståelsessag.Sagen mod sosu-eleven er stadig under efterforskning og er endnu ikke berammet.Det lykkedes i går ikke at få en kommentar fra Erik Brandt.jvl@bt.dk dans@bt.dk Fakta: SMYKKERNEDiamanthalskæde: 115.000 kr.Guldarmbånd med diamant: 100.000 kr.Diamanthalskæde: 150.000 kr.Cigaretetui m. diamant 190.000 kr.Mormors halskæde m. diamant: 150.000 kr.Guldkam 5.000 kr.Guldslipsenål 5.000 kr.Guldnøgle 5.000 kr.Svigerfars guldur: 35.000 kr.Guldlommeur: 22.000 kr.Ring m. diamant: 50.000 kr.Herudover er der stjålet guldvedhæng, guldbrocher, guldarmbånd, guldringe, guldmanchetter, guldknapper og mange andre smykker.
INDBRUD En madudbringer, der i går blev dømt for indbrud, påstod i retten, at han havde gravet smykkerne ned.
Studerer man hans karriere-resumé, er det næsten mærkeligt, at Berlingske Medias nye koncernchef, den 50-årige Anders Krab-Johansen, ikke tidligere har haft hyre i Berlingskes verden. Han har ellers været vidt omkring, hvad angår hoved hjørnestene i den danske presse. Som journalist var han i tre år på DRs ungdomsradio, og som politisk redaktør har han udstukket linjerne på Børsen, Ritzau og TV 2 Nyhederne.På Politiken har han været nyhedschef, og stillingen, han forlader, er posten som administrerende direktør og ansvarshavende chefredaktør på Dagbladet Børsen.Anders Krab-Johansen fik sin journalistiske uddannelse i USA, hvor han i 1994 fik en master i journalistik på Columbia University. Året efter afsluttede han statskundskab ved Københavns Universitet med en kandidatgrad.Som forfatter har han i 2015 udgivet debatbogen »Vi vinder, når vi vågner: Kunsten at forblive et rigt samfund«, der sætter kritiske øjne på danskernes selverklærede høje arbejdsmoral.Ifølge Berlingskes nye koncernchef er det så som så med arbejdsmoralen, idet han mener, at velfærdssamfundet har fået danskernes oprindelige stærke virkelyst til at stagnere.»Vi er havnet i en situation, hvor alt for mange har det rart med bare at modtage overførselsindkomst eller være ansat i den offentlige sektor, hvor man går hjem, længe før man har fri, uden at man bliver trukket i løn,« sagde Anders Krab-Johansen i et interview med dagbladet Politiken i anledningen af sin bogs udgivelse i 2015.Hermed ligger han ganske nøje på linje med Berlingskes nuværende ledere og kommentarer, men samtidig rummer bogen også et kritisk blik på mediernes dækning af velfærdssamfundet - en dækning, som fastholder landet i en form for apati, når det handler om at sætte skub i den økonomi, som skal være den faste grund under samfundet og borgerne.»Langt størstedelen af de danske medier har en putte-nutte-tilgang til verden og holder som udgangspunkt hånden over alt, hvad der er grønt, småt, dansk, socialt og skattefinansieret, mens finanssektoren, de store investeringsbanker og virksomheder er dømt ude som skurkene. Det er et kæmpe problem, for når mediebilledet er fordrejet, bliver debatten det også,« sagde Anders Krab-Johansen til Politiken.»Farlig fredag«Blandt de mere overraskende oplysninger i diverse avisportrætter om Anders Krab-Johansen finder man blandt andet, at han er født i Christianshåb i Grønland, at han har været studievært, og at han i ungdomsårene har haft en relation til BZ-bevægelsen - et portræt i Jyllands-Posten er udstyret med den stærkt bogstavrimende overskrift: »BZ'eren der blev Børsen-boss«. Flere om Berlingske Medias nye koncernchef behandler det ildevarslende begreb »farlig fredag«, der opstod på Dagbladet Børsen, efter at Anders Krab-Johansen var tiltrådt som den øverste leder. Mere farligt var det dog ikke, end at det blot handlede om, at Anders Krab-Johansen ønskede, at medarbejdernes skriveborde skulle være ryddede, inden de gik på weekend. Siden beskrev Anders Krab-Johansen selv beslutningen over for Jyllands-Posten som noget, der tilsyneladende både var en mentalhygiejnisk foranstaltning og intern branding.»Det handler om at fjerne støj. Vil man gerne være et luksusbrand for medier, skal man agere som det. Og vil man have et ordentligt arbejdsmiljø, har det nogle konsekvenser,« sagde Anders Krab-Johansen til Jyllands-Posten.Den slags manøvrer kan få journalister til at snakke over fredagsøllen, men til gengæld kan ingen anfægte, at det lykkedes Anders Krab-Johansen at forvandle Børsen til en god forretning. Hvor andre dagblade, herunder Berlingske, i forsøget på at skaffe flere læsere kom til at forære nyhedsstoffet væk, fastholdt Anders Krab-Johansen, at artikler koster penge at producere og derfor også bør koste penge at læse. I den henseende ligger han helt på linje med Berlingske Medias belgiske ejer, Christian Van Thillo, der flere gange ved besøg i Danmark har udtrykt samme synspunkt over for Berlingske Medias medarbejdere.Anders Krab-Johansen afløser inden længe den nuværende administrerende direktør, Mette Maix.krl@berlingske.dk Fakta: BLÅ BOGAnders Krab-Johansen, 50 år.Fødested: Christianshåb, Grønland.Nationalitet: Dansk.Uddannelse: Master i journalistik ved Columbia University og kandidat i statskundskab ved Københavns Universitet.Karriere: Journalist ved DRs ungdomsradio og Børsen.Politisk redaktør ved Børsen, Ritzau og TV2 Nyhederne.Nyhedschef på Politiken.Studievært på TV2 Nyhederne.Chefredaktør og administrerende direktør for Dagbladet Børsen.Civilstand: Bor sammen med Malou Deichmann og har tre børn fra et tidligere ægteskab.Bopæl: Østerbro.Fritidsinteresser: Løber og cykler.Bøger: »Vi vinder, når vi vågner: Kunsten at forblive et rigt samfund« (2015).Kilder: Altinget, Ritzau, Berlingske.
Anders Krab-Johansen, der overtager posten som ny koncernchef for Berlingske Media, er en mand med mod til både meninger og til at sætte handling bag ordene.
En 39-årig kvinde er gået fra at have en karriere som forsker og et liv med sin kæreste på Østerbro i København til at være hjerneskadet, socialt hæmmet og ude af stand til noget så basalt som at cykle.Alt sammen efter hun blev voldtaget og forsøgt dræbt ved kvælning under en tidlig morgentur i løbeskoene i august sidste år.Fundet efter ni timerDen mørkblonde kvinde, der var iført en sort skjorte med magnolia-blomster, sorte bukser og lave sorte sko, afgav i går sin forklaring i Københavns Byret, hvor en 30-årig mand står tiltalt for drabsforsøg og voldtægt.Han nægter sig skyldig.Kvinden blev først fundet af sin familie efter ni timer, bevidstløs, nøgen og hjælpeløs bag et træ i et buskads, hvor hun var skjult for folk på den nærliggende cykelsti.Hun var underafkølet og kun knap i live.Det sidste, hun husker, er, at vækkeuret ringede klokken 4.30, fordi hun ville ud og klare hjernen med noget frisk luft, som hun havde for vane, før hun skulle være censor hele dagen. Hun snoozede lige en enkelt gang, før hun trak i løbetøjet. Hun nåede lige at spørge kæresten, om hun kunne låne hans nøgler, før hun fandt sine egne.- Så kan jeg først huske noget halvanden måned efter, sagde hun i retten.Hun svarede med klar stemme, men lige før hun skulle ind i retssalen, blev det for meget, og hun brød ud i en hjerteskærende klagegråd, der varede flere sekunder.Hun afgav forklaring for åbne døre, men med tiltalte i et rum ved siden af.Kunne ikke gåDe efterfølgende fysiske og psykiske konsekvenser af overfaldet har været nærmest ufattelige. Hun var indlagt i omkring to måneder, før hun kom til daglig genoptræning i fem måneder på et center for hjerneskadede.- For det første har jeg fået en hjerneskade, så jeg kunne ikke gå. Jeg skulle lære at gå igen. Og jeg kunne heller ikke snakke rigtigt. Og jeg har også stadig svært ved at sige enkelte ord, forklarede hun om nogle af eftervirkningerne.Derudover er hendes balance ødelagt.- Jeg kan ikke cykle. Jeg kan ikke holde balancen. Nu kan jeg godt gå igen, men hvis jeg bliver træt, går jeg skævt. Og det er svært at gå op ad trapper. Og køre bil har jeg ikke kastet mig over endnu, sagde hun.Arbejde var en hobbyFør overfaldet arbejdede hun som lektor på et dansk universitet og som seniorforsker på et af de mest anerkendte universiteter i England, hvor hun havde fået et års forsker-legat.- Jeg arbejdede 120 procent, men mit job har altid været min hobby, forklarede hun.Nu er hun meget træt og går tit i seng ved 20-tiden.Derudover er hun blevet hyper-sensitiv over for lyde og bliver nemt forskrækket, hvilket kan være overvældende for omgivelserne.- Socialt har jeg også svært ved at omgås mange mennesker. Jeg deltager ikke i så mange... begyndte hun sin beskrivelse, hvorefter hun atter brød ud i den klagende gråd, der varede et par sekunder, hvorefter hun fortsatte med næsten almindelig stemme: - Jeg er meget glad for mit arbejde, så for at have mest mulig energi til det dropper jeg alt andet. Og så virker store, sociale selskaber meget uoverskuelige.Hun er stadig sygemeldt nu ni måneder efter, men er nu i arbejdsprøvning på sit gamle universitet tre dage om ugen og en hjemmearbejdsdag på skånevilkår.Forskningen i England har hun droppet at genoptage, fordi det er for uoverskueligt.linette@eb.dk Jeg kan ikke cykle.Jeg kan ikke holde balancen.Nu kan jeg godt gå igen, men hvis jeg bliver træt, går jeg skævt.Og det er svært at gå op ad trapper De efterfølgende fysiske og psykiske konsekvenser af overfaldet har været nærmest ufattelige.
VOLDTAGET, KVALT OG EFTERLADT HJÆLPELØS: Den 39-årige kvinde på toppen af sin karriere blev et tilfældigt offer for grusom voldtægt og drabsforsøg.
Det foregår med stort engagement, når Per Jakobsen fortæller om sine projekter, der ofte er lige rundt om hjørnet.Hverken bøder eller politianmeldelser kan vriste ham fri af den tyrker tro, han nærer til sine forehavender. Da han fik en bøde for ulovlig taxikørsel i en Uber, trak han på skuldrene og citerede Simon Spies: »Dårlig omtale er bedre end ingen omtale«. Han er sikker på, at UBR City bliver en succes - en tro, der dog ikke bliver bakket op af generaliebladet, som tæller ni konkurser.Af folk, der har arbejdet sammen med ham, bliver han beskrevet som en mand, der nyder omtale og balancerer på den tynde knivsæg mellem gal og genial uden sikkerhedsnet. Men også som en mand, der er grebet af en virkelyst og skabertrang.Han er butiksuddannet i Dansk Supermarked, har en lederuddannelse fra McDonald's og en sygepasseruddannelse fra Forsvaret.Han fortæller, at han har en bacheloruddannelse i økonomi og marketing og en kandidat i marketing fra University of Devon i England.Han husker dog ikke, hvornår han dimitterede.I 2015 begyndte han som chauffør for Uber, og han blev hurtigt grebet af mulighederne i kørselstjenestens forretningsmodel. Han meldte sig derfor ind i en nystartet forening for chauffører, der dengang hed Uber Partner Foreningen.Foreningslivet skulle dog vise sig at blive kort, da han kort tid efter blev afskediget af foreningens formand, Nicolai Jørgensen, på grund af uoverensstemmelser, som ifølge Nicolai Jørgensen handlede om, at Per Jakobsen var gået imod foreningens aftaler om medie håndtering.Da Uber tirsdag 28. marts annoncerede, at virksomheden ville lukke i Danmark, tog det hårdt på Per Jakobsen. Hans u tilfredshed over ikke at være blevet informeret af Ubers danske ledelse og talspersoner endte med, at han af vagter blev eskorteret ud af Ubers hovedkvarter på Østerbro. Han så dog efterfølgende en mulighed for selv at overtage pladsen på markedet som billig kørselstjeneste, og op til dagen, da Uber lukkede i Danmark, gav Per Jakobsen hints om, at han arbejdede på dens afløser.Stribe af konkurserI slutningen af 1990erne etablerede han sit første selskab, som solgte mobiltelefoner. Det endte med en konkurs, hvis økonomiske eftervirkninger han stadig kan mærke. Konkursen dræbte dog ikke hans lyst til at stifte selskaber, og siden har han etableret en række med selskabsformen S. M. B. A (Selskaber Med Begrænset Ansvar). Ni af dem er gået konkurs, men det er ifølge Per Jakobsen et udtryk for hans evne til at vælge sine kampe. Syv af selskaberne, siger han, er gået konkurs, fordi kommunerne ikke har udbetalt skyldige beløb. Under alle omstændigheder har konkurserne efterladt fjender, men Per Jakobsen understreger, at det vigtigste for ham er, at han kan se sig selv i øjnene efter sine foretagender - og det kan han.davh@berlingske.dk Dårlig omtale er bedre end ingen omtale. Per Jakobsen citerede Simon Spies, da han fik en bøde for ulovlig taxikørsel i en Uber-bil.Fakta: BLÅ BOG: PER JAKOBSENFra burgere til biltjenesteI mandags meddelte Per Jakobsen, at han sammen med den tidligere Uber-chauffør Lars Hjartbo stifter et nyt alternativ til Uber.Tjenesten hedder UBR City og er indtil videre en fragttjeneste. Per Jakobsen fortæller, at han har flere forskellige uddannelser, heriblandt en lederuddannelse fra McDonald's og en uddannelse i økonomi og marketing fra University of Devon i England.Han har etableret en lang række selskaber siden slutningen af 1990erne, hvoraf ni er gået konkurs. Det mener han dog kun udtrykker en sund fornemmelse for forretning, da han forstår at vælge sine kampe.Han var Uber-chauffør fra 2015 og indtil virksomheden lukkede i Danmark 18. april i år.Efter lukningen kastede han sig over selv at udfylde Ubers plads på det danske marked.Det skal ske med tjenesten UBR City, som han er sikker på overholder loven.Kort tid efter UBR Citys offentliggørelse blev tjenesten politianmeldt af Trafikstyrelsen.Det kvitterede Per Jakobsen for med en politianmeldelse af Trafikstyrelsen for chikane og obstruktion af hans og samarbejdspartnerens forretning.

Hvor bor du?»Jeg bor i Sydhavnen, i Scandiagade. Og der flytter jeg aldrig fra. Jeg har boet der i 17 år eller sådan noget lignende, og det er det fedeste miljø«. Hvad kendetegner dit kvarter? »Vi er en stor broget flok af mennesker, der bor derude, men vi kommer hinanden rigtig meget ved. Der er nogle store dejlige gårdhaver i min gade, hvor vi tit sidder og drikker kaffe, spiser mad og hygger os sammen. Vi passer på hinanden.Det er fandeme et fedt område«. Hvor går du hen og hører musik? »Jeg kan godt lide de lidt ældre spillesteder som Vega, Parken og Pumpehuset.Men jeg har også været til mange gode koncerter ude i den nye Royal Arena.Mig og en flok kammerater, vi går altid ud og hører musik. Jeg kan lide en masse forskellig musik, men især rock. Så det' sgu fint. Men den seneste koncert, jeg var til, var faktisk med Suspekt i Forum.Det var eddermame sejt. Jeg har aldrig været til sådan en hiphop-raprap-koncert før. Nu kender jeg Emil fra Suspekt (Emil Simonsen, bedre kendt som Orgi-E, red.), så derfor skulle jeg ind at høre det. Og det var pissefedt lavet! Stemningen var superfed, folk var superfede«. Hvor får man byens bedste kaffe? »Lige herovre på Prolog Coffee Bar i Kødbyen.Verdens bedste kaffe. Det er to superkaffenørder, der har stedet, og de er så seje. Rister deres bønner selv og går virkelig op i det. Deres kaffe smager fantastisk, så den skal man virkelig prøve«. Hvad er dit stamsted? »Hvis jeg skulle vælge en stambar, er det nok Fermentoren hernede i Kødbyen.Jeg kan bedst lide at drikke øl fra de små mikrobryggerier frem for en Carlsberg eller Tuborg. Skal jeg have en øl, vil jeg gerne betale lidt ekstra for noget, der rent faktisk smager af noget og virkelig sparker røv. Livet er for kort til lorteøl«. Hvad er dit favoritspisested? »Jeg går meget ud og spiser, så der er mange gode steder. Men jeg elsker især Restaurant Alchemist på Østerbro. Det er et show af rang derinde. Det er faktisk kunst. Og så elsker jeg at gå en tur ind til min ven Habib på Den Fede Kylling i Westmarket. Han laver en fantastisk friturestegt kylling med trøffelmayonnaise.Den skal alle prøve! Til gengæld nægter jeg at gå på Jensen's Bøfhus. Det er jo værre end plejehjemsmad. Jeg vil gerne have mad af høj kvalitet, som der er lagt sjæl i, så hvorfor skulle jeg gå derhen? Og hvorfor har andre lyst til det? Det har jeg svært ved at forstå«. Hvad er din yndlingsårstid i byen? »Det er nok efteråret. Farverne er så smukke på den tid. Det er så fedt, når farverne begynder at changere i rød-gule nuancer. Men jeg elsker København på alle tidspunkter af året. Jeg har ingen hadeårstid. Vi har det pissegodt her i København.Året rundt, mand«. Hvad er det bedste sted i byen? »Det fedeste sted i hele København er Amager Fælled. Jeg elsker at tage derud med en kande kaffe og bare sidde og glo.Du clearer hele lortet oppe på øverste etage på den måde. Du kan bare være i dine egne tanker. Derfor er det så forfærdeligt, at kommunen vil bygge derude.Det er jo et flere tusind år gammelt naturskønt sted, som de spolerer ved at lave en del af det om til betonbyggeri. Det er så synd«.Hvad er det værste sted i byen? »Strøget. Jeg hader Strøget. Argh, folk, de skubber og maser, og det kan bare ikke gå stærkt nok. Det er skrækkeligt. Jeg er også ret træt af storcentre som Fisketorvet og Field's, selv om jeg godt nok selv kommer der indimellem, må jeg indrømme«. Hvis du var borgmester, hvad ville du så ændre? »Jeg ville selvfølgelig sørge for, at hele Amager Fælled bliver bevaret. Jeg synes, politikerne inde på rådhuset burde tænke sig lidt mere om. Der er så mange andre steder, man kunne vælge at bygge nyt. Hvorfor lige netop der, hvor der er så bevaringsværdig en natur? Jeg er vokset op på Amager, og dengang var hele fælleden nærmest overladt til sig selv. Det er forfærdeligt at se, hvor meget af den vilde natur der lige så stille forsvinder«. Hvad går du en stor bue uden om i byen? »Nørreport Station. Jeg synes sgu, der er så koldt og betonpræget der. Det sted undgår jeg bare helst«. Hvad kan gøre dig flov i København? »Den måde, nogle folk behandler hinanden på. Der er en tendens til, at folk bliver mere og mere egocentrerede, synes jeg, og ikke forstår, hvor godt vi faktisk har det, men bare er negative. Det er en trist udvikling«.ibyen@pol.dk .
John Michael Jensen, også kendt som Hotdog-John, er ikke meget for Jensen's Bøfhus. Til gengæld elsker han Amager Fælled.
Hvor bor du? »Jeg bor i Nansensgade«. Hvad kendetegner dit kvarter? »Gaden er et lille kvarter i sig selv, en lille landsby, hvor jeg hilser på pizzeriagutterne og på dem, der arbejder på Bankeråt, når jeg kommer derind om morgenen. Der er en landsbystemning, selv om man er inde i midt i København.Og så elsker jeg alle de små nichebutikker, der er på gaden. For eksempel er der en lille butik, der sælger pedaler til guitarer, og som har specialiseret sig i det. Det føles som et lille hyggeligt smørhul midt i alt det andet - og hvor der ikke er langt til Nørrebro, Østerbro og Vesterbro«. Hvor går du ud og spiser? »Jeg kan vildt godt lide Höst, Les Trois Cochons og Llama, Cofocos restauranter.Tjenerne går op i at være tjenere og ved, hvad de snakker om. Jeg føler mig tryg - og så er maden vildt lækker. Lækre råvarer, lækkert anrettet og til en pris, der er overkommelig. Det er en kulinarisk oplevelse hver gang. Og så er jeg blevet ret glad for cafeen The Jock, der ligger i et crossfit-center lige ved siden af Teater Sort/Hvid i den smukke af Kødbyen, hvor jeg lige nu er med i en forestilling. De har lækre sandwiches«. Hvor går du i byen? »For nylig har jeg opdaget Berlin Bar, som ligger på Gammel Kongevej. Jeg spillede med i en forestilling på Edison på et tidspunkt, og lige rundt om hjørnet lå den her vildt hyggelige bar, som har en milliard slags øl. Og så er der god stemning både på hverdage og i weekender. Den ligger sådan et sted, hvor der ikke rigtig er noget andet. Det bliver jeg så glad af. Hurra! For det hele må ikke samle sig ét sted«. Har du et stamsted? »Ja, det er Bankeråt. Jeg kan godt lide den her lidt brune, mærkelige, lidt uhyggelige stemning med de udstoppede dyr. Det er sådan lidt gotisk og kunstnerisk på én gang. Der er supergod stemning. Den har været her i mange år, og der har siddet mange mennesker på de her bænke. Der er ikke helt vildt moderniseret, den er bare, hvad den er, og holder fast i det. Og den er virkelig noget specielt. Og så arbejder der nogle søde mennesker, og de har en god brunch«.Hvad er det værste sted i København? »Der er mange af de nye ting, der bliver bygget, som er grimme. For eksempel Islands Brygge, hvor de har bygget de her store lækre bygninger, men hvor der bare ikke er noget liv overhovedet. Det er bare dødt, lidt som en spøgelsesby, sterilt og koldt. Så de værste steder er der, hvor der har været moderne byplanlægning, og hvor man bare har klasket et helt kvarter sammen på én gang«. Hvis du fik en stor pose penge, hvad ville du så forandre i byen? »Så ville jeg rive Fisketorvet ned og alle de bygninger, der ligger deromkring.Og så ville jeg lave en lækker promenade og åbne små butikker: en indisk købmand, en italiensk købmand og en thaikøbmand. Der skulle være streetfood og billige boliger til både studerende, børnefamilier og pensionister.Der ville nok ikke kunne bo så mange, for jeg ville ikke bygge så højt, men der ville være helt vildt hyggeligt«. Hvornår kan du blive allermest irriteret på København? »Når folk vrisser ad hinanden på cykeldel stierne og smider små sure bemærkninger efter hinanden og så forsvinder.Det er bare negativ energi, der bliver sparket videre«. Hvad mangler København? »Vi mangler træer og grønt. For eksempel har kommunen lige fældet to træer her, hvor jeg bor, fordi de skulle bygge et eller andet. Udearealerne skal være mere opholdsegnede, og der skal være flere grønne områder og flere træer på gaderne«. Hvad har København for meget af? »Biler. I stedet skal der være et bedre transportsystem, så man kan komme bedre rundt med offentlig transport«. Hvornår lugter byen værst? »Dagen efter Distortion. Det er skønt med gadefester, men det bliver sørgeligt, når det går op i druk og hærværk og pis. Det ville være dejligt, hvis vi her i Norden turde danse og snakke og feste med fremmede mennesker uden at behøve at drikke os helt ned«. Hvor er byen grimmest? »I Nordvest. Det er, som om vejret altid er gråt derude. Og så er der også de mange grå bygninger«.anna.okjaer@pol.dk 
MIN BY ÖZLEM SAGLANMAK Skuespiller Özlem Saglanmak bryder sig ikke om, når alting samles på ét sted i byen. Derfor kan hun heller ikke lide Fisketorvet. Faktisk ville hun rive hele molevitten ned, hvis hun fik muligheden. Snart er hun aktuel i forestillingen ' Roma', der har premiere på Teater Sort/Hvid 28. marts.
En fastelavnsbolle koster omkring 35 kroner. Jeg prøvesmagte forleden fastelavnsboller på Østerbro i København.Det var ingen fornøjelse.De tre steder, jeg købte dem, var der ingen kagecreme eller sveskemarmelade i bollen. I stedet bestod de af wienerbrødsdej i bunden, pisket fløde og så en wienerbrødstop med glasur.I en tid, hvor man snakker om fakenews, må man også tale om fake-fastelavnsboller! Derfor kan jeg kun anbefale, at man i stedet tilbereder mine superlækre, vaskeægte fastelavnsboller.Hvis man dropper den frugt, jeg lægger på toppen, kan man lave dem for cirka 10 kroner stykket. Og tilmed tager det ingen tid, fordi jeg hist og her springer over, hvor gærdet er lavest.I morgen, fastelavnssøndag, er det den store fastelavnsbolledag.Vi er på vej ind i fastetiden, der strækker sig frem til påsken. Det er en periode på 40 dage, hvor man kan forsøge at frigøre tid og energi, så man kan forberede sig på Jesu opstandelse.Og det gør man ved at droppe de ting, som man er blevet for afhængig af. Det kan være mobiltelefonen eller fjernsynet eller for meget mad eller drikke, der spærrer udsigten til Gud og medmennesket.Men det kan også være ens løbeture eller træningen i fitnesscentret eller en særlig sundhedsfikseret kost. De, der fråser i fløde og marvfede retter, kan i fasten begynde at spise grød. Men de mennesker, der kun har deres helbred, livslængde og sunde måltider i tankerne, vil kunne faste ved at spise rigt og fedt i fastetiden.For eksempel mine vaskeægte fastelavnsboller.bagsiden@k.dk Fakta: Fastelavnsboller (8 styk)1 bakke frossen butterdej 1 pose sveskegrød ½ liter piskefløde Flormelis Eventuelt pynt som brombær, kiwi, jordbær, hindbær, blåbær eller syltede kirsebær.Remonce a la Kirke Saaby70 g sukker 70 g smør 4 marcipanbrød.Kagecreme2 æg 2 spsk. sukker 2 tsk. vaniljesukker 2 ½ dl sødmælk 4 tsk. maizenamel.Sådan gør duBegynd med kagecremen. Pisk æg og sukker til en hvid, lind masse. Tilsæt maizenamel og pisk det ind i æggemassen. Varm mælken op sammen med vaniljesukkeret. Den må ikke koge! Hæld mælken ned i æggemassen og rør rundt. Hæld den herefter tilbage i gryden og varm under kraftig piskning cremen op til kogepunktet. Når cremen er tyknet, skal den nu afkøle. Læg et stykke film over gryden for at undgå skorpe på cremen. 3 Tilbered så remoncen. Det gøres ved at mase marcipanbrødene og ælte dem sammen med sukkeret og smørret. Læg derefter fire plader butterdej på bordet og halvér pladerne. Tag en teske af remoncen og læg den i midten på hver firkant. Firkanterne løftes i hvert hjørne og samles ved at mase kanterne sammen.Sørg for at samlingen er tæt. Læg dem på en bageplade med bagepapir med samlingerne nederst. Herefter bages bollerne i ovenen i 12 til 20 minutter ved 220 grader. Når bollerne er afkølet, skæres de over. 3 Klip nu et lille hul i posen med sveskegrød og pres generøst grøden ud i bunden af fastelavnsbollen. Kom herefter den afkølede kagecreme ovenpå. Pisk fløden og kom den i en plasticpose.Klip et mindre hul i posen og pres et meget tykt lag flødeskum oven på sveskegrøden og kagecremen. Sæt toppen af bollen ovenpå og drys gennem en sigte fastelavnsbollerne med flormelis.Bollerne kan pyntes dekorativ med frugt ved at lægge en klat flødeskum på toppen. Placér herefter frugten. 3 Fastelavnsbollerne serveres sammen med et glas varm chokolade med flødeskum drysset med kanel.
Lørdagsmad I morgen, fastelavnssøndag, er det den store fastelavnsbolledag. Det kan betale sig at lave dem selv.
Danske kvinder har meget at takke Suzanne Bjerrehuus for. Hun har vist, at man sagtens kan være feminist og samtidig være glad for mænd, at borgerlig ikke er lig småborgerlig, og at man kan opstille for Konservative, selv om man har medvirket i en stjernetegnsfilm. Men væsentligst af alt har hun gennem sit virke som blandt andet jurist, studievært, bingovært, sexbrevkassebestyrer, paneldeltager i Mads og Monopolet, chef for Det Konservative Folkepartis politisk-økonomiske afdeling, fotomodel, forfatter, meningsdanner og meget mere vist, at et åbent sind er nøglen til et vellykket liv. Og at Den Store Kærlighed findes.Privat er hun gift med erhvervsmanden Asger Aamund og mor til fotomodellen Oliver Bjerrehuus.Hun fylder nu 70 år, men meddelte allerede i januar på et Facebookopslag, at hun ikke kommer til at stille op til interviews i den anledning.»Som så mange andre tidligere cancerpatienter har også jeg døjet med nogle sen-skader af den strålebehandling, jeg fik for mere end 20 år siden,« skrev hun og understregede, at hun var blevet helbredt for kræft, men gennem det seneste års tid havde mærket en forsnævring af luftvejene.Kræft i mandlerneDet var tilbage i 1995, at Suzanne Bjerrehuus fik konstateret kræft i mandlerne. Med opbakning fra sin familie gik hun til angreb på sygdommen, udkæmpede en overlevelseskamp og da hun var blevet helbredt, skrev hun »Er vinter nær« om sit sygdomsforløb.Bogen strøg direkte ind som nr. 1 på bestsellerlisten.Forløbet mundede også ud i DR2-programmet »Surfing Suzy«, hvor Bjerrehuus guidede til brug af internettet, der på det tidspunkt var relativt præmaturt. For hende som kræftpatient havde det ikke desto mindre været en kilde til underholdning.Suzanne Bjerrehuus har således altid haft blik for en ny tendens -og en god debat. Sammen med journalisten Karen Thisted var hun for nogle år siden indehaver af »Mormors bordel« på TV2 og undersøgte her, om kærlighed kan købes for penge. I grænselandet mellem prostitution og ægte kærlighed blev der åbnet for en nødvendig debat om kvinders ret til egen krop kontra romantiske samfundsnormer.Kort forinden havde hun sammen med Mads Christensen, som også er med i Mads og Monopolet, udgivet bogen »Blærerøv og Bjerrehuus«, og her tog hun livtag med den forestilling, at kvinders seksualitet går i dvale, når de bliver bedstemødre.»Det er et hajfyldt farvand at navigere i, når man er oppe i halvtredserne. For på den ene side har du børnebørn og børn, der gerne vil have, at du skal passe dem. Og på den anden side er du en femme fatale, for kvinder på min alder kan jo sagtens være lækre og spændende,« sagde hun dengang til Nordjyske.De seneste år har Suzanne Bjerrehuus især udkæmpet sine ideologiske kampe på Facebook og fra sin blog på eb.dk. På Facebook demonstrerer hun dagligt, hvad ytringsfrihed går ud på, nemlig at tillade andre at fremkomme med holdninger, man ikke selv er enig i.Da hun selv bramfrit skrev, at svenskerne burde tage et opgør med deres politikere, medførte det udelukkelse fra Facebook.Overordnet har hun udtalt sig om alt fra svigermødre til sildekvoter over skatteprocenter til swingerklubber.Det er således et stærkt meningsmenneske, der nu fylder 70 år, men det er også en kvinde, der for mange andre kvinder har været et lyspunkt og en inspiration. For hun er både en overlever og et livsstykke og et af de sjældne dyr i skoven.Måske var der mange, der grinede, da hun sagde: »Sådan har jeg aldrig fået den før« i Super-Chancen og sikkert også, da hun medvirkede i »Smør 40« -reklamen i 1989. Men det kræver mere end et kønt ansigt at forblive relevant i medie-Danmark i så mange årtier. Det kræver stamina og staying power. Sammen med ægtemanden Asger Aamund har hun desuden været med til at anvise et klart ideal for ægteskabet -det lykkeligste match er det med en ligeværdig partner.Når den fulde kvindehistorie skal skrives, fortjener Suzanne Bjerrehuus at få sit eget kapitel.asmh@berlingske.dk Fakta: Blå bogFødt 22. februar i 1948 i København.Opvokset på Østerbro med sin mor, der var damefrisør.Uddannet cand. jur. i 1976.Har medvirket i stjernetegnsfilmen I Tyrens tegn i 1974 og i Tarzan Mama Mia fra 1989.I 1980erne var Suzanne Bjerrehuus først vært på DR's SuperChancen og dernæst vært på Eleva2ren på TV 2. Senere gik turen til morgen-tv på TV3, Surfing Suzy på DR2 og videre til Mormors Bordel på TV2.Suzanne Bjerrehuus var først gift med ingeniør Ole Brøndum-Nielsen, som også er far til hendes søn, Oliver Bjerrehuus.Den 22. januar 1988 blev hun gift med finansmanden Asger Aamund.Suzanne Bjerrehuus har skrevet tre bøger: Er vinter nær (2002), Livet i mine mænd (2002) og Blærerøv og Bjerrehuus (2006, medforfatter: Mads Christensen).
70 i dag. Suzanne Bjerrehuus har bevæget sig i medie-Danmark gennem årtier med staying power.
KL. 09: 00: JEG STÅR OP så sent som muligt. 
Skuespiller og tv-vært Christopher Læssø, der er aktuel i den oscarnominerede film " The Square", går rundt i Dyrehaven i militærdragt og bruger en del tid på fodbold. 
HVAD skal man bruge den lille lomme inde i den store på cowboybukserne til?1 Et lommeur? En springkniv? Kondomer, læbepomade, tandstikker? Kun én ting er sikkert: Hvis du prøver at gemme lidt slik dernede, så får du det aldrig op igen. Har vi hørt.HVORFOR tager lufthavnspersonalet din flaske med vand fra dig?2 Jo jo, vi er med på, at satanerne fra Islamisk Stat også har opdaget, at der er noget, der hedder flydende sprængstof. Men er det så særlig smart, at manden ved sikkerhedskontrollen tager plastikflasken fra dig - og kyler den i en skraldespand to meter derfra?.HVORFOR er det mænd, der skal slå brættet ned?3 Det er vel ligegyldigt, om den ene part skal slå det op, eller den anden skal slå det ned, og nu er der jo faktisk ikke som sådan nogen grundindstilling på et toiletbræt. Men vi er sikre på, at feministerne arbejder på sagen.HVORFOR trykker du hårdere på fjernbetjeningen, når batterierne er ved at være flade?4 Nu er ingen af os her på redaktionen uddannede elektriker, men vi er temmelig sikre på, at strøm ikke kan presses frem med vold.Hvorfor kæmper du for at tænde så mange lys som muligt med den samme tændstik?5 Nu er det jo ikke, fordi tændstikker som sådan normalt belaster husholdningsbudgettet.Men hvis du hellere vil risikere at brænde fingrene end øge de onde folk hos Tordenskjolds omsætning med så meget som to øre mere, så skal vi da ikke stille os i vejen.HVORFOR har bydelene i København byttet navn?6 Det skyldes muligvis al den udstødningsgas eller de trange kår i hovedstadens skoler, men  har I nogen sinde prøvet at kigge på et kort, hippier? Uden at have en joint i munden? Det meste af Østerbro ligger jo nordligere end Nørrebro. Nørrebro ligger til gengæld lige så meget mod vest som Vesterbro - der til gengæld ligger lige så langt mod syd som det, der burde hedde Sønderbro, men af en eller anden grund hedder Amagerbro.Og i øvrigt ligger længst mod øst. Man kan sgu da godt forstå, taxachaufførerne ikke kan finde vej.HVORFOR snakker tandlægen til dig, mens du har munden fuld af instrumenter?7 Tandlæge: - Nå, men har du haft en god ferie? Dig: - Kvee som dul i opared fro Lalandia.Tandlæge: - Det er også dejligt i Spanien på den her tid af året.Dig: - Nak adania. Kvum da jæ, so ink syg vas siden.Tandlæge: - Er du så tilbage på arbejde? Dig: - Nek, ka uer ja be sog daned, iger aj jo.Tandlæge: - Hvis du ikke har noget imod det, vil jeg gerne lige tage et røntgenbillede af dine kindtænder. Det er ikke rigtig nødvendigt, og det koster 2300 kroner ekstra. Men jeg synes, det er en god idé.Dig: - 2300 oknar? Dat ho ma gat gat ik va ha! Tandlæge: - Det tager jeg som et ja.HVORFOR kommer påskeharen med æg?8 Det her kommer måske som et chok for mange københavnere og/eller medlemmer af Enhedslisten, men en hare lægger faktisk ikke æg.HVILKET armlæn er dit i biografen?9 Der er ikke noget klart svar, og derfor gælder jungleloven: Den stærkeste får armlænet. Hvilket er træls, når du er inde og se den nye ' The Fast and the Furious', men en fordel til ' Det store nøddekup 2'.HVEM navngiver arbejdsmaskiner?10 Møde hos Caterpillar: - Nå, drenge, den her store, gule satan med skovl på, hvad skal vi kalde den? - En gravemaskine, chef? - Nej, din idiot. Se nu på den. Andre forslag? - En gravko? - Ja, for satan! Se, det ligner jo også en ko! På en prik! Og hvad så med den lidt mindre her, hvad skal den hedde? - En ged? - Ja, for satan, nu kører det! Men hvilken slags ged? - Den er jo lavet af jern, chef, så måske en jernged? - Jernged? Er du åndssvag? Prøv noget andet.- En  gummiged? - Yes, der var den!.

Da københavnerne i går vågnede op til et nyt år, vågnede de også op til en ny beskæftigelses-og integrationsborgmester.Venstres Cecilia Lonning-Skovgaard skal fire år frem stå i spidsen for det altid i vælten, altid omdiskuterede og ofte udskældte beskæftigelses-og integrationsområde. Et område, hvor det handler om meget mere end at vende ensretningen på en vej eller navngive en ny plads, og hvor regeringen i høj grad udstikker rammerne.På samme måde har 42-årige Cecilia Lonning-Skovgaard været i vælten og til diskussion, siden hun i 2016 som opvarmning til kommunalvalget i 2017 blev Venstres førstekvinde i hovedstaden.Hun afløste afgående børne-og ungdomsborgmester Pia Allerslev som spidskandidat for Danmarks liberale parti i København. Til trods for at Pia Allerslev ved valget i 2013 havde fået næsten 14.000 personlige stemmer mod Cecilia Lonning-Skovgaards under 1.000.Internt i Venstre var der angiveligt utilfredshed med, at Pia Allerslev ikke i tilstrækkelig grad prioriterede partiets politiske dagsordener, ligesom hun angiveligt blev set som lidt for meget af en slapper på bl. a. integrationsområdet.Det kan ikke siges om Cecilia Lonning-Skovgaard. Hendes stemme er klar, når det kommer til emner som indvandrere og arbejdsmarkedet.Men desværre for hende og Venstre ser hun ikke ud til at have helt samme vælgerappeal som sin forgænger. Til kommunalvalget i 2017 fik den nye beskæftigelses-og integrationsborgmester små 2.600 personlige stemmer, mens Venstre i København gik tilbage med 3,6 procentpoint til 7,8 og mistede dermed over 30 procent af sine vælgere i forhold til 2013. Hun var den af spidskandidaterne i København, der fik færrest personlige stemmer.Det fik uroen fra 2016 til atter at ulme blandt Venstre-folk i København. Havde partiet fået et bedre valg med Pia Allerslev i spidsen, blev der spurgt? Måske var Cecilia Lonning-Skovgaard lidt for ukendt blandt københavnerne, lød det.Markante holdningerMen nu står hun der, på rådhuset, og skal beklæde det, hun selv har kaldt en »drømmepost« inden for et område, som hun kender godt. Hun har i den forløbne valgperiode siddet i beskæftigelses-og integrationsudvalget, og hun har flere gange i løbet af valgkampen markeret sig i bl. a. Berlingske med markante udmeldinger. Som da hun for et års tid siden opfordrede til, at 500 af de 16.000 københavnske kontanthjælpsmodtagere skulle tvinges til at gøre byen ren for skidt og snavs. Ud med en pose i hånden og saml det skrald op, som kommunens fejemaskiner ikke kan få fat i, lød beskeden fra Venstres politiske ordfører i Borgerrepræsentationen.På samme måde meddelte den nye borgmester midt i bandekonflikten i september sidste år, at hun var villig til at gå langt i kampen mod banderne. Således var hun positiv over for tanker om at fjerne sociale ydelser fra de implicerede bandemedlemmer, sætte deres familiemedlemmer på gaden og ultimativt, som forebyggelse, tvangsfjerne bandemedlemmers brødre, søstre eller børn.Klar i mælet var hun også, da hun for snart to år siden nægtede at stikke Det Islamiske Trossamfund (DIT) en undskyldning eller hoste op med 10.000 kroner i erstatning for ifølge DIT at have talt ilde og injurierende om trossamfundet og en gæsteimam. »Jeg har givet dem besked på, at jeg ikke anerkender at være kommet med injurierende udtalelser,« sagde hun dengang til Berlingske.I øvrigt blev hun også draget ind i sagen om lån af festlokaler på Københavns Rådhus, der var med til at fælde hendes forgænger som beskæftigelses-og integrationsborgmester, Anna Mee Allerslev (R). Cecilia Lonning-Skovgaard lånte i 2012 i forbindelse med sit bryllup rådhusets festsal til reception uden at betale de 65.000 kroner, som det ellers kostede at leje. Da sagen for alvor kom frem i løbet af efteråret 2017, mens der var valgkamp, lod hun forstå, at hun nu ville betale for leje af salen. 9. november skrev hun på Facebook, at »jeg har i dag modtaget en regning fra Rådhuset for leje af lokale i oktober 2012. Regningen lyder på 65.000 og er nu betalt«.ejs@berlingske.dk Fakta: BLÅ BOG Cecilia Lonning-SkovgaardCecilia Lonning-Skovgaard er født i november 1975.Opvokset i Hellerup og uddannet cand. scient. pol. fra Aarhus Universitet i 2001.Har siddet i den københavnske borgerrepræsentation siden 2008.Bosat på Østerbro, gift og mor til tre børn.Har været ansat i McKinsey, Carlsberg, Codan og senest i Ørsted A/ S.Fra 1. januar 2018 beskæftigelses-og integrationsborgmester for Venstre.
Efter ti år i den københavnske borgerrepræsentation overtager Venstres Cecilia Lonning-Skovgaard nu jobbet som beskæftigelses-og integrationsborgmester.
Seksten mænd på rad og række. Så mange blev det til på formandsposten i Dansk Sejlunion, før Line Markert brød kønsmønsteret. »Den del optager mig ikke særligt. Jeg havde ikke tænkt over det, før andre gjorde mig opmærksom på det,« siger den 41-årige formand, der også er partner i advokatfirmaet Horten. Ved valget udtalte hun, at det var »ret vildt, at det nu er mig, der skal sidde ved roret i DS-bestyrelsen og være med til at lægge kursen for, hvilken vej vi skal gå«.Kvinder ved roretOgså den fysiske plads ved roret indtages meget ofte af mænd rundt om i sejlklubberne, ikke mindst når båden skal ind og ud ad havnen. »Sejlsport er traditionelt blevet opfattet mest som en herresport, men kvinderne er kommet godt med på alle niveauer - kun kvinder opnåede OL-medaljer sidste år. Alligevel ser man stadig typisk, at det er mændene, der overtager roret, når der er situationer, som kan udvikle sig kritisk.« Selv står Line Markert ved roret i den slags situationer, når hun sejler med sin mand: »Han har flest kræfter, hvis der skal gøres noget manuelt i en kritisk situation. Derfor giver det bedst mening, at det er mig, der styrer.«Nej tak til kvoterDet kønspolitiske kommer dog ikke til at fylde på agendaen. Sejlklubberne, der hører under unionen, har 77 procent mand-lige medlemmer, men medlemstilvæksten skyldes til gengæld næsten udelukkende piger og unge kvinder. Den nye formand er mere optaget af at arbejde med blandt andet kommunikation og øget gennemslagskraft. I øvrigt er den gamle union godt kørende i forhold til ligestilling, hvis man ser på bestyrelsen, påpeger hun. Her er tre ud af otte kvinder. »Heldigvis har det givet sig selv. Der er ikke tænkt i køn, men i, hvem der var mest oplagt til en bestyrelsespost,« siger Line Markert, der er imod kvindekvoter. »Efter min mening gør kvoter kvinder en bjørnetjeneste. De er den sikre vej til at fastholde en opfattelse af, at kvinder ikke kan klare sig uden særbehandling. Vi får aldrig fuld faglig respekt på den måde.« Line Markerts egen erfaring er, at kvinder kan opnå det samme som mænd, når de er lige så kompetente: »Når man har vist, at man er det til et vist niveau, får man måske en lille positiv forskelsbehandling, fordi der kan være ønske om at få flere kvinder løftet. Men kvinder skal som mænd vide, hvad de vil, og at man ikke får noget forærende.«Praktisk hjælpFor at få plads til både karriere og familieliv har hun og hendes mand valgt at betale sig fra en del af det praktiske. »Vi vil ikke skændes om rengøringen søndag formiddag. Den har vi betalt os fra, så vi kan prioritere familieliv, når vi har fri. Vi bruger meget tid på arbejde. Der er sjældent friskbagte boller derhjemme, men vi tager bevidste valg.« Prioriteringerne kan i nogle tilfælde få en kommentar med på vejen fra omgivelserne. »Det får man nok oftere som kvinde. Det kan være en undren over, hvordan man får tid til det hele, som kan lyde lidt dobbelttydigt. Jeg vælger at tro, at det er et reelt udtryk for, at andre synes, jeg overkommer meget.«business@berlingske.dk Det er jeg gladest for at have gjort i min karriere: Beslutningen om at gå efter at blive partner i Horten. En hård proces, hvor der nemt opstår usikkerhed, om det var det rigtige valg - det er så meget lettere at lade være. At nå målet har været det hele værd. Line Markert, første kvindelige formand for Dansk SejlunionDet skulle jeg aldrig have gjort: Processen med at give slip på den pæne pige måtte godt være gået hurtigere. Line Markert, første kvindelige formand for Dansk SejlunionFakta: BLÅ BOG Line Markert41 år. Opvokset på Fyn. Har sejlet hele sit liv, deltager jævnligt i kapsejlads. Jurist i 2003, ansat i advokatfirmaet Horten, hvor hun siden 2011 har været partner. Bor på Østerbro i København med mand og tre børn på 8, 11 og 14 år. Siden marts 2017 formand for Dansk Sejlunion.
Første kvindelige formand for Dansk Sejlunion Efter godt 100 år med mænd i spidsen blev Line Markert i marts valgt som formand for Dansk Sejlunion.
Satirikere, revyforfattere og andre humorister kan læne sig tilbage og gnide hænder.De har fået rigeligt med råstof til den kommende teater-og revysæsons udlægninger af noget af det mest kernedanske, der er opfundet siden Grundtvig, Hørup og Stauning: at tjene offentligheden.Hvilken uforskammethed, at denne kerneværdi, der stikker så dybt i folkeoplysningens grundvand, at man kan høre rummelen fra et helt århundredes forsamlingshuse pible ud af vandrørene, i dag er angliseret til det mere overfladisk klingende ' public service'.Suk, vi må leve med det.Tusinder af gode danske borgere tjener offentligheden hvert eneste døgn året rundt. Det gør de pædagoger og lærere, der omhyggeligt forklarer børn og unge det nødvendige i at have en anstændig omgang med andre gennem respektabel adfærd og nobel anvendelse af det danske sprog.Det gør også de formidlere, og jo, kald dem bare journalister i stedet for bladsmørere, som året igennem skærer ' hakkelse i døgnets rejsestald', som Carl Ploug udtrykte det i 1862. Oplysning og nyhedsformidling var ikke noget, Henrik Cavling, rigets første egentlige journalist, talte om, han praktiserede det bare. Utallige kolleger siden dengang i første del af det 20. århundrede står i evig gæld til denne hædersmand.MEN, men, men: Sic transit gloria mundi, intet er som før.Public service er i dag meget mere end dengang. Betydningen er vendt om: Nu handler det om for udvalgte danske borgere, rigets viseste mænd og kvinder at lade sig betjene af offentligheden og samtidig tjene på den.Som det illustreres af de såkaldte møgsager fra vores alle sammens DR, denne gudsbenådede institution, som hver eneste licensbetalende borger er medejer af gennem Folketing og kulturministerium.Et enestående gode og et nødvendigt bolværk mod en total og altfortærende amerikanisering af nyheds-og kulturformidling i det offentlige luftrum.Jo, emnet for dette nødråb er naturligvis den overmåde generøse honorering af først ' mangfoldighedskonsulenten' og siden en mellemleder, hvis funktion blev nedlagt efter mindre end to års tilstedeværelse i vores alle sammens offentlighedstjener.Hvordan er det kommet så vidt, at dette kære folkeeje også er blevet en pengemaskine for kulturlivets mest forkælede og ophøjede kleresi? Giver det mening at sidestille DR-ledernes lønvilkår med det, der kendes fra kapitalforvaltningsfirmaer, pensionskasser, investeringsbanker og medicinalgiganter? Forskellen består naturligvis i, at disse kategorier er sat i verden for at tjene penge.Hvad DR lige akkurat ikke er. Derfor må vi forvente af den store offentlighedstjener, at der udvises rettidig omhu med de af Folketinget og licensbetalerne betroede midler.LAD venligst humoristerne give os alle sammen en satire om DR, efter at dygtige public service-journalister på vores alle sammens Ekstra Bladet, avisen, der fortjener et evigt liv, har gjort det nødvendige, beskidte arbejde.Skriv en revy om DR-kleresiet, Kulturministeriets svar på Ruslands oligarker og det hinduistiske kastesystems braminer.Rygtesmedjen vil vide, at Østerbro Morskabsteater allerede er i gang med prøverne til ' Jagten på licensguldet', der har premiere til december.Deres Signatur kiggede indenfor, mens der blev øvet, og oplevede følgende scene, hvor bestyrelsesformanden (BF) sidder i en dybt koncentreret dialog med en Afgående Mediechef (AC).BF: Trist at skulle sige farvel til dig efter så kortvarig en tilstedeværelse. Det blev jo nærmest kun til prøvetiden og lidt til.Der er bare ingen vej uden om, når din stilling nedlægges.AC: Du behøver ikke at være bedrøvet på mine vegne, formand. Du kan jo bare kompensere på passende vis. Helt efter de retningslinjer, vi to og vore kolleger i Djøf har aftalt i VL-gruppe 4485, som du nok erindrer, og for resten, gruppen mødes jo snart til frokost? Kommer du? BF: Naturligvis. Hvad angår din aftrædelse, kommer vi til at følge gældende praksis, som jeg er ganske fortrolig med fra mine mange bestyrelsesposter og chefstillinger i staten. Og vores VL-gruppe ej at forglemme.AC: Men vær venlig at lægge lidt til, formand.Du vil vel gerne sikre dig min loyalitet den dag, jeg sidder et helt andet sted og kan træffe beslutninger, der kan få betydning for din placering og betydning.Den slags koster, formand.BF: Er det et smudstillæg, du sigter til? AC: Kald det, hvad du vil. Vi ses, formand!.flemming.ytzen@pol.dk Skriv en revy om DR-kleresiet, Kulturministeriets svar på Ruslands oligarker og det hinduistiske kastesystems braminer.
SIGNATUR Hold op med forargelsen over monsterlønninger og gyldne faldskærme i DR-kleresiet. Grin i stedet!
Københavns Politi gennemførte torsdag aften klokken 18.45 en større aktion, hvor ni personer blev anholdt.Anholdelserne knyttes til et våbenfund, som politiet tidligere har gjort i et grønt område inden for visitationszonen på den del af Rovsinggade, som ligger på Østerbro i København.Her har politiet fundet en pistol med magasin isat skarpe skud og en maskinpistol af mærket Scorpion sammen med 3 magasiner isat skarpe skud.De ni personer blev fredag først på aftenen ført ind til et grundlovsforhør under skarp bevogtning af en række betjente.Ni yngre mænd mellem 19 og 25 år i Tshirts og undertrøjer, som forholdt sig rolige, mens de svarede dommeren klart og præcist, da hun bad om navne og fødselsdato.Ifølge en pressemeddelelse fra Københavns Politi har alle ni tilknytning til bandemiljøet.Mændene bar ikke synlige eller påfaldende tegn på tilhørsforhold som eksempelvis tatoveringer.De blev alle af anklageren sigtet for overtrædelse af våbenloven og for i forening og efter aftale at have været i besiddelse af den fundne pistol og maskinpistol.Sigtelsen er efter særlig skærpende omstændighed, fordi våbnene blev fundet på et offentligt tilgængeligt sted.Dørene blev lukketAnklageren begærede herefter dørene til grundlovsforhøret lukket for pressen og tilhørere.Argumentet var et hensyn til det tidlige stadie i efterforskningen, et hensyn til politiets videre efterforskning og en henvisning til den alvorlige risiko, der er i den verserende bandekonflikt.Flere af de sigtedes forsvarere protesterede mod dørlukningen. De mente ikke, at deres klienter kunne knyttes til fundet af våbnene, og at sigtelsens grundlag er usikkert.Dommeren valgte at følge begæringen om lukkede døre. Pressen måtte herefter forlade retssalen uden at få lejlighed til at høre, hvordan mændene stiller sig til sigtelsen.Flere pårørende var mødt op til grundlovsforhøret.Nogle af af dem udtr ykte efterfølgende stor forundring over anholdelserne og den angivelige tilknytning til bandemiljøet.De fortalte, at de sigtede bor forskellige steder i København og ikke i Rovsing gade, hvor fundet af våbnene var blevet gjort.De blev anholdt på forskellige steder. I hjemmet, på gaden, efter frisørbesøg. Flere har angiveligt fået deres hjem ransaget.De fleste af de sigtede har ifølge de pårørende arbejde.Resultat af politistrategiIfølge ledende politiinspektør Poul Kjeldsen fra Københavns Politi er fundet blandt andet et resultat af politiets strategi for bekæmpelsen af bandekonflikten.»Det er godt, at vi er til stede, således at vi finder de her våben. Det er særdeles farlige våben, og de er nu ude af konflikten.Det er selvfølgelig kedeligt, at vi finder våben, men i det mindste kan de her ikke anvendes til et nyt sk yderi«, siger han.Han ønsker ikke at udtale sig yderligere om sagen, eftersom den nu kører for lukkede døre.På Indre og Ydre Nørrebro var der i aftes ikke registreret nye sk yderier siden 13. august.»Det er godt fire døgn uden sk yderi«, noterer Poul Kjeldsen.»Jeg er glad for, at der ikke er skudt i gaderne, og vi fortsætter indsatsen på højtryk«, siger han.Fundet af våbnene i Rovsinggade er sket i nærheden af en adresse, hvor der tidligere har været skyderier.Tirsdag 25. juli blev en mand ramt af skud i benet affyret fra en forbipasserende bil. Offeret formåede selv af flygte fra stedet. Skyderierne er sket i nærheden af et område, hvor grupperingen Loyal to Familia holder til.Mandag 8. august blev en mand ramt af skud, som blev affyret mellem to biler ramt. Den sårede hjalp sig selv på hospitalet.I den nye visitationszone på Amager standsede politiet torsdag kl. 19.52 en bil på Holmbladsgade.Ved en ransagning af bilen fandt politiet en kniv, og føreren blev anholdt. Han havde en tidligere dom på 20 dages fængsel for overtrædelse af våbenloven med prøvetid.Han er varetægtsfængslet i 13 dage.Grundlovsforhøret med de ni sigtede sluttede efter avisens deadline.frank.hvilsom@pol.dk Det er særdeles farlige våben, og de er nu ude af konflikten Poul Kjeldsen, ledende politiinspektør.
BANDEKRIGEN Ni personer, som blev anholdt torsdag, knyttes tilsyneladende til våbenfundet. Forsvarere afviser sammenhæng.
Torben Schøn, der har en fortid i Bech-Bruun, er sat i spidsen for et ejendomsselskab, der har store planer om ekspansion i Danmark og resten af Norden Den kendte ejendomsadvokat Torben Schøn, der sidste år stoppede som topfigur i Bech-Bruuns afdeling for fast ejendom, skal fremover stå i spidsen for et britisk ejet ejendomsselskab, Neptune Property Management ApS. 

Kl. 6.30: Den bedste lørdag er én, der ikke er organiseret, men hvor man bare flyder med. Helt modsat min hverdag med en totalt struktureret kalender. 
Designeren, som i år fejrer tiårsjubilæum, kan bedst lide en lørdag, hvor intet er planlagt, så hun og familien opsøger vandet og støder tilfældigt ind i venner undervejs . 
Der var også engang, hvor jeg sad på Dag H på Østerbro og var mere optaget af at diskutere forbrug end den forandring, Danmark var ved at undergå. Hvor jeg var oprigtigt i tvivl om Muhammedtegningernes berettigelse, og om det var o. k., at en muslimsk censor kun ville give hånd til mandlige studerende. Det er jeg ikke længere. Og jeg kan huske nøjagtigt den dag, det ændrede sig. Det var 17. februar 2015. Et par dage efter terrorangrebene i København.Jeg boede dengang på Nørrebro og sad og læste den ene bizarre Facebook-opdatering efter den anden om terroristen Omar El-Husseins feje handlinger.Opdateringer, der handlede om, at manden var et »offer«, og at vi skulle udvise forståelse og empati og tage en del af ansvaret for hans handlinger på os. For var det måske ikke os, der var dårlige til integration? Som havde en hård tone i debatten og provokerede med vores tegninger? Det, jeg kunne se, var ikke et offer, men et samfund, der havde givet hans forældre beskyttelse, bolig, velfærdsydelser og ham en uddannelse, muligheder og rettigheder. Jeg kunne se et liberalt demokrati, der havde debatteret ytringsfrihed, og jeg kunne se jøder, der havde festet, og jeg kunne se en helt åbenlys fjende af det åbne samfund, nemlig terroristen, der ville forhindre begge dele. Mine Facebook-venners insisterende omfavnelse af intolerance forekom mig pervers.Jeg kiggede ud på en bydel med muslimske friskoler, burkaer, bander og unge, der er underrepræsenteret på ungdomsuddannelserne og overrepræsenteret i kriminalitetsstatistikkerne. En bydel med hættetrøjer, paraboler og udslukte blikke, og hvor vi måtte ledsage vores børn på legepladsen, fordi der var børnebander.Når jeg i dag læser Uffe Elbæk og Ida Aukens reaktioner på Manchester-terrorister, undrer jeg mig over, hvilken planet de er fra. Giv dem ikke din vrede, skriver de, svar igen med fællesskabets styrke. Ja tak, og så lidt ballondans og »Imagine«. Nej, terrorister fortjener så sandelig vores vrede.I ugens løb har forældre diskuteret, om de skulle fortælle deres børn om koncerten med Ariana Grande, for tænk, hvis de blev bange. Det mener jeg godt, man kan. Det gør ikke vores børn trygge, at vi går rundt og nynner med på »Vi voksne kan også være bange« og skærmer dem for den sandhed, at der desværre findes mennesker, som hverken bryder sig om vores samfund eller har forstået betingelserne for vores demokrati. Herunder at deres religion er underordnet vores grundlov, og at de ikke kan idømme mennesker, de tilfældigvis ikke bryder sig om, dødsstraf.Men hvad gør vi ved det? Flere ting.Selvfølgelig skal vi først og fremmest have skærpet kontrollen med, hvem det er, vi lukker ind i Europa. Inspiration kan hentes fra Canada, der sender embedsmænd til flygtningelejre i Mellemøsten og håndplukker de familier, der er mest integrationsvillige. Dernæst er det ikke det offentlige, der skal være drivkraft bag integrationen, men de mennesker, der kommer hertil. I Canada opererer man med en float or sink-model, hvor man modtager en lav basisydelse og ellers må forsørge sig selv. Vi kan begynde der.Anne Sophia Hermansen er Berlingskes debatredaktør.
KLUMME.
Kl. 6.00: I modsætning til mange i min branche, der ynder at være længe ude og stå sent op, er jeg en kæmpe farmor. 
På tirsdag er hun vært for Elle Style Awards, men tv-vært Signe Lindkvist går kun i modebutikker, når hendes tøj er slidt i stykker. 
PIGE-VOLD På Facebook florerer en video af 16-årige Aya. Filmet, overfaldet og ydmyget af en gruppe unge piger, der ude foran McDonald's ved Nørreport i København pludselig overdængede hende med slag og spark. På grund af en fyr, som de ifølge Aya mente, at hun var kommet for tæt på. Og dér lå hun på den våde, kolde jord med lukkede øjne og ønskede, at det hele ville stoppe.Aya er stadig bange, men har alligevel valgt at fortælle sin historie.»I begyndelsen havde jeg ikke lyst til at stå frem. Men da flere episoder dukkede op, og videoen af mit overfald begyndte at florere på de sociale medier, tænkte jeg, at der simpelthen er nødt til at komme fokus på det. Det er nødt til at stoppe, inden det går helt galt,« siger Aya.Dele af den voldsomme episode blev filmet med en mobiltelefon.Det samme var tilfældet tidligere på ugen ved et lignende overfald i det københavnske indkøbscenter Fisketorvet.Foruden disse to tilfælde har BT været i kontakt med yderligere to unge piger, der inden for de seneste tre uger også er blevet overfaldet af en større gruppe piger ved Nørreport i indre København. Af frygt for egen sikkerhed ønsker de begge at være anonyme. Men deres oplevelser minder meget om den, Aya havde den dag midt i februar, hvor hun pludselig var omringet af 15-20 unge piger, som hun ikke anede, hvem var.»De var helt oppe at køre og begyndte at spørge, om jeg kendte en eller anden fyr. Jeg sagde nej, men så begyndte de at skubbe til mig og rive mig i håret,« fortæller Aya.Hun prøvede at være høflig og komme væk, men hver gang hev de fat i hende. Hun tog sin telefon frem for at ringe til politiet.»Da jeg skulle til at ringe, blev de bare endnu mere vilde. De begyndte at sparke og slå mig. Til sidst lå jeg på jorden. De sparkede og trampede på mig, og det hele begyndte at gå i sort,« siger Aya.Ved, hvem det erAya er nu overbevist om, hvem de skyldige piger er. Gennem veninder, der kender de pågældende piger, mener Aya at have fundet ud af, at der er tale om de samme, der mandag stod bag episoden hos shopping centret Fisketorvet.De to andre ofre, som BT har været i kontakt med, nævner begge flere af gerningsmændenes navne, som går igen ved både Ayas overfald og overfaldet hos Fisketorvet.Trods de lignende episoder og ofrenes udlægninger er der ifølge Københavns Politis Kriminalpræventive Sektion, som varetager den her slags kriminalitet, ikke grund til at frygte én bestemt gruppering af piger.»Det er ikke så organiseret, tror jeg. Det er unge piger, som kommunikerer via Facebook, og så aftaler de, hvor de skal mødes. Vi tager det selvfølgelig alvorligt, men vi har ikke noget konkret, der peger på, at der skulle være tale om én bestemt gruppe,« siger Nicolai Carlsen, politikommissær og leder af den Kriminalpræventive Sektion i Københavns Politi.For 16-årige Aya endte det med, at hun slap med skrækken og over-fladiske skrammer. En af hendes venner kom hende til undsætning, da hun lå på jorden, omringet af de voldelige piger. Han sagde, at hun skulle skynde sig at løbe ind på McDonald's. Gennemblødt og forslået stormede Aya op ad trapperne og låste sig inde på toilettet, mens hendes veninder ringede til politiet.»Da politiet kom, kunne jeg næsten ikke sige noget. Jeg græd og var helt fra den, men min veninde forklarede dem, hvad der var sket. De fik mit cpr-nummer, og så smuttede de igen,« siger Aya, der er utilfreds med, at der ikke blev taget bedre hånd om situationen.I dag har hun ikke lyst til at nærme sig Nørreport. Hun bor på Østerbro med sin mor, men hun er glad for, at hun i øjeblikket går på efterskole et godt stykke fra København.frba@bt.dk '' De begyndte at sparke og slå mig. Til sidst lå jeg på jorden. De sparkede og trampede på mig, og det hele begyndte at gå i sort Aya.
16-årige Aya blev pludselig overdænget af slag og spark fra 20 fremmede piger.
ProjektmenneskerFilosoffen Anders Fogh Jensen har begivet sig ind på et helt nyt felt, når Mammutteatret på Rialto Teatret på Frederiksberg Rådhusplads lørdag aften har urpremiere på hans nye stykke, ' De danser alene'. Fire skuespillere sætter hinanden stævne i et drama, som Anders Fogh Jensen selv kalder »mulighedernes tragedie«. Rammen er mennesker på de nok så anvendte midlertidige ansættelseskontrakter. Det er en beretning om livet, der i dette univers rives fra hinanden. Om de praktiske og følelsesmæssige udfordringer, denne situation kan medføre for de berørte. Om den ufrihed, der også følger med, når mange krav skal opfyldes.Samtidig er ' De danser alene' en kærlighedshistorie om unge mennesker, der bare gerne vil gribe dagen og samtidig drømmer om at etablere sig i et parhold.»Mange oplever, at der er så meget, de kan - og så lidt, der er sikkert. I dag får man ikke job ved at søge et job, men ved at gå til receptioner. Ved at spille det spil, som bestemt ikke altid er lige rart i et univers befolket med teflonagtige personer«, siger Anders Fogh Jensen, der i den grad har fået mod på at skrive mere dramatik.De danser alene. 25. feb.-25. marts. Rialto Teatret, Frb.WWW mammutteatret.Teatergæster fra AfrikaTeatret Sort/Hvid er gået sammen med Global Stories i en coproduktion af forestillingen ' I am also Somalia', som har urpremiere i aften i Pakhus 11 på Østerbro i København. Som titlen antyder, er Somalia i fokus i denne opsætning, der har Ditte Maria Bjerg som idékvinde og instruktør. Tanken er at genetablere Somalias nationalscene i Mogadishu midt i den danske hovedstad.Anført af den legendariske somaliske sangerinde Maryam Mursal, der er forestillingens attraktion, og som i dag bor i London, forsøger man på dansk grund at genskabe en af det plagede lands store kulturinstitutioner, som i dag ligger hen som ruin. Men det er samtidig landet Somalias ulykkelige skæbne, der på denne vis afdækkes i form af en somalisk ' riwayaad', en somalisk revy »om grusom kolonimagt, modige frihedskæmpere og borgerkrig«. Men »også en fortælling om den somaliske diaspora i Danmark«. Og der er nok at fortælle. »Den danske presse kan kun finde ud af at beskrive en somalier på tre måder. Som terrorist.Som pirat. Eller som hjemmegående kvinde pakket ind i slør«, siger den unge sociologistuderende rapper Bashir i forestillingen.Iam also Somalia. 23. feb.-11. marts. Pakhus 11, Kbh. Ø.WWW sort-hvid.dk.Teater, billedkunst og litteraturMan tager 9 gode skuespillere fra Det Kgl. Teater, stiller dem op foran lige så mange kunstværker og lader dem 9 aftner i dette forår opføre 9 små korte forestillinger, der er skrevet til lejligheden af forfattere med tilknytning til Gyldendal. Det kommer der en opsætning ud af, ' 9x9x9', som opføres indtil 30. april på Statens Museum for Kunst. Arrangementet er afviklet tidligere, i 2014, hvor det blev en stor publikumssucces.Ideen bag ' 9x9x9' er udviklet af Jacqueline Kornmüller og Peter Wolf. Hans-Peter Kellner er instruktør, og ideen er, at hver skuespiller møder hvert kunstværk flere gange i løbet af aftenen, der indledes på kunstmuseet kl. 18. Herefter er det op til publikum selv at sammensætte sit program - og dermed skabe sin »helt egen oplevelse i kunstens univers«, som det udtrykkes. Forestillingen slutter kl. 21, og skuespillerne tæller bl. a. Maibritt Saerens, Nicolai Dahl Hamilton, Stig Hoffmeyer, Marianne Høgsbro og Ellen Hillingsø. Forfattergruppen udgøres af folk som Svend Åge Madsen, Suzanne Brøgger, Morten Søndergaard, Simon Fruelund og Christina Hagen.9x9x9. Udvalgte datoer indtil 30. april.Statens Museum for Kunst, Kbh. K.WWW smk.dk peter. thygesen@pol.dk.

I 1792 døde generalmajor Johan Frederik Classen, 67 år gammel. Classen grundlagde Frederiksværk, Danmarks første industriby, og oprettede gennem sit testamente Det Classenske Fideicommis, der nu i 225 år har arbejdet for almennyttige formål og bl. a. drevet skoler, støttet videnskab og praktiske discipliner samt støttet mindre bemidlede. De 225 år har Fideicommiset markeret med en jubilæumsbog, hvor historikeren og museumsmanden John Erichsen portrætterer såvel generalen som hans lillebror Peder Hersleb Classen, der som eksekutor og en af Fideicommisets direktører var med til at sikre, at det kom godt fra start i de vanskelige år efter 1800 med krig og krise.Det er en meget smuk bog. Sjældent er den digitale billedtekniks tekniske og pædagogiske muligheder udnyttet bedre.Og heldigvis er indholdet på højde med det ydre. Selv om det er en dobbeltbiografi, er den egentlige hovedperson Johan Frederik Classen, 1700-tallets mest markante danske foretager og industrialist.Som fremhævet af forfatteren er det bemærkelsesværdige ved Classen, at han med en beskeden borgerlig baggrund og uden medfødt kapital kunne etablere en virksomhed af et omfang, som ikke tidligere set i Danmark. Faderen var organist i Oslo, og Johan Frederik tog teologisk eksamen, som han ikke brugte. Uden at vi ved hvordan, var han pludselig engageret i en bred vifte af produktionsvirksomheder, bl. a. glas, fajance og våben.KERNEN I J. F. Classens virksomhed blev våben produceret i Frederiksværk. Hovedaftageren var den danske stat, hvilket gjorde ham afhængig af ikke alene økonomiske, men også politiske konjunkturer.Forfatterens problem har været et mangelfuldt kildemateriale, idet breve og andre personlige papirer, der kunne belyse Classens forbindelser, i vidt omfang blev destrueret efter dennes død.Det bringer broderen Peder Hersleb Classen, der var embedsmand i Kommercekollegiet i fokus. Ved at skrive en dobbeltbiografiaf de to brødre, embedsmanden og industrialisten, bliver billedet afrundet, ikke alene fordi Peder Hersleb videreførte broderens virksomhed, men også fordi han som embedsmand havde adgang til de politiske og administrative miljøer, som Johan Frederiks virksomhed var afhængig af.Samarbejde mellem staten og private inden for den militære sektor var ikke noget nyt, men i modsætning til de store statsleverandører på Christian IV's tid, der primært plyndrede staten, var det karakteristiske for Classenbrødrene deres samfundssind, patriotisme og borgerdyd.' Veje til rigdom, magt og udødelighed' er bogens undertitel. Forretninger med staten gjorde Classen til en rig mand, men gennem sit testamente og Fideikommisets almennyttige indsats førte han, som det fremhæves i dronning Margrethes forord til bogen, værdier tilbage til samfundet og sikrede sig udødeligheden.Det mærkes, at John Erichsen er gammel museumsmand. Kapiteloverskrifterne kunne ligeså godt være rumoverskrifter til en museumsudstilling. Stringent og pædagogisk præsenteres vi for forskellige aspekter af generalmajorens virksomhed. Yderligere perspektiv giver Erichsens formidable kendskab til tidens arkitektur og den materielle kultur.Billeder af Classens huse og de interiører, han bevægede sig i: Frederiksværk, herregården Corselitze på Falster, palæet og biblioteket i Amaliegade, samt det forsvundne landsted på Østerbro visualiserer Classens verden. Erichsen får billeder og tekst til at hænge sammen. Den læseværdige bog er en kulturhistorisk guldgrube.DEN KONKRETE kulturhistoriske tilgang har imidlertid nogle konsekvenser.Overordnede analyser er der ikke mange af, og der kunne have været stærkere fokus på tidens omfattende litteratur om, hvordan man bedst kunne ophjælpe et lands økonomi. Som Erichsen selv anfører, skrev Classen faktisk en traktat om dansk handel og produktion. Her havde der været basis for en sammenligning med andre, især udenlandske skrifter.Det er således hverken strukturer eller ideer, der dominerer, det er kulturhistorien, der er indgangen til skildringen af Classen som foretager, industriel og økonomisk foregangsmand.Erichsens store problem har været manglen på breve og andre personlige papirer, der skulle nuancere personkarakteristikken.Selv fremhæver han, at han har tilladt sig at fabulere over de manglende kilder.Her kan tilføjes, at den valgte kulturhistoriske tilgang betyder, at Erichsen trods kildematerialets mangler får sine hovedpersoner fast forankret i deres tid og miljø. Det er ikke så lidt af en bedrift.boger@pol.dk 
Generalmajor Johan Frederik Classen tjente en formue som fabrikant af blandt andet kanoner og kugler i Frederiksværk. Formuen blev brugt til at oprette Det Classenske Fideicommis, som i 225 år har ydet støtte til almennyttige og velgørende formål. En smuk portrætbog markerer jubilæet.
Ejer, leje eller andel? 
MINE ØKONOMISKE VALG Radiovært Iben Maria Zeuthens dyreste eje er en spritny el-ladcykel, der kan transportere hende og sønnen ud til nyttehaven på det yderste af Amager. 
Hvor bor du? »Vestegnens vestegn, Albertslund. Der er mange fordomme om, at vi er sådan nogle, der går med enten jernrør eller falske øjenvipper. Men begge dele er ret langt væk fra min hverdag. Der er nok mere curlingbarn end gangsterpige over mig«. Hvad kendetegner dit kvarter? »Helt klart sammenholdet. Vi har alt fra fællesspisning til en årlig rollespilsdag, hvor folk mødes på en mark og slår hinanden ned med papsværd. I Albertslund er man del af noget mere. Måske, fordi vi står sammen mod alle fordommene«.Har du et yndlingssted i København? »Gasværket og Nyhavn, der er to meget forskellige steder. Gasværket, fordi det er den her bastante historiske bygning.Der er ikke nogen, der fucker med Gasværket.Her lugter bare af minder, mennesker og kreativitet. Omvendt er Nyhavn mere omskiftelig. Jeg elsker at sidde ned mod vandet med en tebolle og en kop kaffe og lytte til gademusikanterne, folks samtaler og kineserne, der går amok med kameraer. Der er så meget kultur samlet på ét sted med Skuespilhuset i den ene ende og kunst på metrobyggeriet i den anden«. Hvor går du hen og hører musik i København? »Jeg kan godt lide Pumpehuset, hvor de spiller meget af den musik, jeg hører. Altså, jeg er jo en vestegnspige, så jeg hører selvfølgelig Suspekt, men jeg hører også pop. Altså, god pop og god rap. Ikke det der ' Store biler. Damer. Penge'«. Hvor får man den bedste kaffe? »Café Bopa på Østerbro. Den har en særlig betydning for mig, fordi jeg sad derinde inden min casting på Gasværket.Kaffen er god, og der er sygt hyggeligt«. Har du et stamsted i København? »Jeg havde et stamsted: Klaptræet ved Nørreport. De lavede varm saftevand, som var et nyt koncept for mig. Det var et lille mørkt, hyggeligt sted, hvor man kunne slappe af med et stykke ristet rugbrød med hummus. Nu er det blevet en fancy drukbar med blinkende skilte«. Hvad er den bedste årstid i byen? »Sommeren er særligt smuk på Refshaleøen.Helt ude på spidsen kan man se ud over hele København. Og så er der en hjemløs kat, som jeg har kaldt Bat Cat«. Hvor dufter der bedst i byen? »Strøget. Om efteråret dufter der af brændte mandler, popkorn og den der sursøde lugt af friture. En dag vil jeg gerne gå ned gennem Strøget med bind for øjnene for at opleve, hvordan duftene hele tiden skifter«. Hvis du fik en stor pose penge, hvad ville du så forandre i byen? »Der findes så mange små eksperimenterende teatre, men man ved sjældent, hvor de ligger. Posthus Teatret har jeg for eksempel først lige lært at kende. Hvis jeg fik en masse penge, ville jeg sætte skilte op i hele København, hvor der stod ' Teater 1 km' og ' Teater rundt om hjørnet'.Bare for at skabe mere opmærksomhed omkring dem«. Hvis du havde en bulldozer, hvad ville du så fjerne? »Ikke noget. København er jo summen af alle de forskellige bygninger og steder.Det, jeg ville fjerne, betyder måske noget særligt for andre. Der er sikkert også nogen, der ikke kan se charmen ved Gasværket, men jeg ville være virkelig ked af, at det blev fjernet. Alt i den her by har sin værdi, og jeg tror, vi skal værne om det forhold, vi hver især har til den«. Hvor ville du tage en date med hen? »Min sidste date var på Espresso House i Lyngby. Egentlig skal der bare være god kaffe. Og sofaer. Jeg kan godt være ret ucharmerende ved sådan et formelt bord. Det må godt være lidt loose, altså«. Hvornår bliver du irriteret på byen? »Når bilister dytter helt aggressivt for at skynde på én, bliver jeg sur. ' Hold hånden fra hornet!', kunne der stå på min valgplakat«. Hvad kunne vi lære af udlandet? »Vi skulle satse mere på de hyggelige og originale steder i stedet for butikskæderne.Der er rigeligt med H&amp;M'er, Zara'er og Barasso'er«. Hvad mangler København? »Flere free hugs-skilte. Der skal spredes noget kærlighed, og det er en ret modig måde at gøre det på. Jeg tror, vi har en masse holdninger til hinanden uden at snakke sammen. Vi skal have mod til at se hinanden i øjnene i bussen eller smile til en fremmed på Strøget. Jeg elsker den københavner, der har overskud til at hjælpe en barnevogn ud af bussen. Det er en kæmpe øjenåbner på en dag, hvor man selv er lidt introvert«.ibyen@pol.dk 
Hun er ikke meget for biler, der dytter helt uhæmmet - og så savner hun skiltning til byens små teatre. 16-årige Thit Aaberg er aktuel i ' Vildheks' på Østre Gasværk.
Skuffelsen stod malet hen over slovenerens ansigt, da Benjamin Verbic efter opgøret kom traskende hen mod pressen i gangen under CASA Arena.»Jeg er meget irriteret og trist over, at jeg fik rødt kort. Jeg lod holdet i stikken, men de gjorde det heldigvis godt i anden halvleg, så vi fik da i det mindste ét point,« forklarede han om det røde kort, dommer Peter Kjærsgaard tildelte ham kort før pausen for at sparke ud efter Horsens' Jonas Thorsen - en kendelse, Verbic dog ikke var helt enig i.»Det var et frispark til mig, hvor der var to spillerne som sparkede mig, så jeg væltede, og når man vælter, så ryger ens ben op i luften. Det var ikke bevidst, at jeg sparkede ud efter ham, men jeg gav dommeren muligheden for at give mig rødt kort. Så jeg er både frustreret over mig selv og dommeren.« Ståle Solbakken så dog ikke helt situationen på samme måde som FCKs delte topscorer.»Jeg er skuffet over, at Verbic sætter os i den situation. Det var en af de få ting, som dommeren ramte rigtigt i dag,« sagde Ståle Solbakken, som dermed sagt langtfra var tilfreds med dommer Peter Kjærsgaards præstation.»Han indledte med at give William (Kvist, red.) et gult kort, hvilket var fint nok, men så må du lægge linjen der. Herefter bliver der lavet tre-fire grusomme taklinger, som ikke giver gult. Så hvad skal spillerne tænke om linjen? Efter min mening gik det alt for hurtigt for ham,« lød det kontant fra nordmanden, der for tredje kamp i træk måtte se sit hold rejse tilbage til København uden at kunne tage tre point med i bussen.»Det var vel et retfærdigt resultat.De får lagt et vist tryk på os med deres dødbolde i først halvleg. Vi kom bedre med, men får så det røde kort. Vi får to kæmpe chancer efter pausen, før Vavro går forkert af et indlæg, hvor de så scorer. Da har vi så 10 minutter, hvor vi har det svært.Men til sidst har begge hold faktisk muligheden for at vinde. Så drengene skal have ros for, at de var meget mentalt stærke og fysisk gode.«.Svære vilkår mod BrøndbyNæste søndag spiller FCK en af sæsonens største kampe, når Brøndby kommer på besøg i New Firm-derbyet i Parken. Men med det røde kort til Benjamin Verbic må løverne fra Østerbro undvære sin vel nok bedste spiller i det opgør. Allerede inden søndagens kamp i Horsens stod det faktisk klart, at FCK ville være uden sloveneren, hvis blot, han ragede et gult kort til sig - noget han selv egentlig havde var meget bevidst om.»Det værste ved det hele er, at jeg går glip af det derby. Før kampen sagde flere folk til mig, at jeg skulle passe på med at få gult, så jeg er meget irriteret lige nu, for vi ved alle sammen, hvor stor en kamp sådan et derby er. Så jeg håber, at holdet spiller godt.« Udover karantænen til Verbic, kan Ståle Solbakken tilføje Nicolai Boilesen til den efterhånden lange liste over spillere, han må klare sig uden mod Brøndby. Venstrebacken, der bejlede til at blive udtaget til Danmarks VM-kvalkampe mod Irland, blev nemlig udskiftet med en fiberskade allerede i slutningen af første halvleg.»Med det kampprogram, vi har lige nu, er vi hårdt presset på mange parametre. Vi er amputeret som hold lige nu. Vi er frygtelig skadesramt,« sagde FCK-manageren.sporten@sporten.dk '' Det var et frispark til mig, hvor der var to spillerne, som sparkede mig, så jeg væltede, og når man vælter, så ryger ens ben op i luften. Det var ikke bevidst, at jeg sparkede ud efter ham Benjamin VerbicFakta: KAMPENS KARAKTER7 AC Horsens var takket være adskillige dødbolde bedste hold på banen i første halvleg, men formåede ikke at udnytte det. Det gjorde luftkongen Okosun dog midt i anden halvleg og så endda med fødderne. Derefter lignede det totalt kollaps fra FCKs side, men i stedet fik udeholdet lidt heldigt udlignet på et afrettet frispark. Indtrykket, man sidder tilbage med, er, at Horsens nok en gang imponerer med sine begrænsede midler, mens FCK stadig vakler på udebane.Den floveBenjamin Verbic, FC København For anden gang i FCK-tiden solgte han holdkammeraterne med et dumt rødt kort.Den sjoveSimon Okosun AC Horsens Horsens' Air Force One vandt alle dueller i luften og kunne endda også score med fødderne.Den groveRobin Olsen, FC København Tordnede sammen med Vavro på et frispark og begge måtte efterfølgende have behandling.
RØDT CHOK Benjamin Verbic var meget skuffet over sit røde kort, som var afgørende for, at FCK  for tredje kamp i træk ikke fik tre point på udebane.
Det er som om, der er blevet smidt et tung tæppe af sorg over Ragnhildgade, for alle kendte Servet Abdija. Den kun 16-årige dreng, der mandag blev likvideret af omkring seks dødbringende skud lige foran sin egen opgang.Dér er havet af blomster, lys og kærlige beskeder kun vokset sig større siden mandag, og der står stadig folk med øjnene fikseret i jorden.Ingen af dem har lyst til at stille op med billede eller navn til Ekstra Bladet, men fortæller velvilligt om både Servet og sorgen.I et legehus på en legeplads i gården sidder en stor gruppe unge drenge tæt sammen og med bøjede hoveder.- Han sad altid her sammen med os, siger en af drengene til Ekstra Bladet og peger ned på det lille stykke bræt ved siden af sig selv.- Det er tomt, siger han og kigger ned i jorden.Skal være hjemmeDrengene er vant til, at de kan færdes fredeligt i smørhullet - Ragnhildgade, der ligger på ydre Østerbro og grænser op til Nørrebro.- Der er blevet skudt på alle sider af os, men aldrig før herinde i gården, siger en af drengene.Et stenkast derfra ligger nemlig både Mjølnerparken og Rovsinggade, som har været et regulært skydetelt i forbindelse med den verserende bandekonflikt.- Vores mødre har altid sagt, at vi godt må være ude om aftenen, så længe det er inde i gården, siger han.Men det har drabet på deres kammerat på mange måder ændret.- Nu vil vores mødre have, at vi er hjemme, inden det bliver mørkt.- Før kunne vi sidde og hænge til sent, men det er slut, fordi vores mødre er bange, siger en af kammeraterne.- Vi er selvfølgelig også selv bange, det kunne have været os alle sammen, tilslutter en anden af drengene sig.Kunne have været min brorRundt omkring på stierne i gården står folk i små klynger og taler om tragedien.- Det er skræmmende, at det er sket her inde i gården.Et kæmpe chok, siger en nabo.- Det kunne have været min bror, han er præcis samme alder - det er så meningsløst, siger en ung pige.De har alle sammen enten set ham vokse op i gården, leget med ham, gået i samme klasse, dyrket boksning eller spillet fodbold med ham.Af alle beskrives Servet Abdija som en god dreng, der passede sin skole, og hjalp ældre damer i nabolaget med at bære deres taske.Billedet af den søde og ordentlige dreng, der ikke stod med hverken et ben eller en tå i det kriminelle miljø, bakkes op af Københavns politi, der i første omgang har afvist, at drabet har rødder i den københavnske bandekonflikt på grund af den 16-åriges baggrund.Ekstra Bladet mødte tirsdag Servets fætter, der også beskrev ham som en sød og god dreng, men at han alligevel havde et indtryk af, at den kun 16-årige dreng havde fået nogle dårlige bekendtskaber.Politiet arbejder fortsat med at finde frem til et motiv på drabet.kmr@eb.dk Det er skræmmende, at det er sket her inde i gården. Et kæmpe chok Af alle beskrives Servet Abdija som en god dreng, der passede sin skole.
16-ÅRIGE SERVET.
Der er både helt konkrete og mere abstrakte beviser på, at islamistisk fundamentalisme udfordrer åndsfriheden.Ja, ifølge Henrik Dahl, folketingsmedlem for Liberal Alliance, er radikal islam helt åbenlyst den største trussel mod åndsfriheden. Se bare på politiets massive bevogtning af synagogen i København og det, han kalder " koranklodser", som er de betonklodser, som myndighederne har opstillet ved gågader for at sikre sig imod terrorangreb.Og så er der den massive selvcensur, der ifølge ham er opstået efter attentater på islamkritikere som eksempelvis svenskeren Lars Vilks, der var målet, da Omar el-Hussein angreb Krudttønden på Østerbro i København i 2015." Der er ikke nogen mennesker, der har politibeskyttelse af andre årsager end salafi-ster. Der er intet, der truer åndsfriheden og det liberale demokrati som islamistisk fundamentalisme. Det er selvklart. Det er på grund af dem, vi opsætter ' koranklodser' og bevogter jødiske institutioner, og det er på grund af dem, at vi har pålagt os selv selvcensur," siger Henrik Dahl og henviser til den række af islamistiske terrorangreb, der er sket i Europa i de senere år. Tænk bare på angrebene i Paris, der sammenlagt har kostet mere end 100 mennesker livet, lastbilsattentaterne i Nice og Berlin, påpeger politikeren." Derfor er det vigtigt at understrege, hvor stor en trussel ortodoks islam er for ikke bare åndsfriheden, men for hele samfundet. Det er volds-parate mennesker, der har sat Grundlovens frihedsrettigheder under pres. Det er jo alene på grund af dem, at vi indretter os, som vi gør," siger Henrik Dahl.Som folketingsmedlem for Liberal Alliance var han også en del af det politiske flertal, der vedtog en række indgreb mod religiøse forkyndere sidste år. Den såkaldte imamlov fulgte efter TV 2' s afsløringer af radikale imamers opfordringer til vold mod blandt andet kvinder og børn. Flere gange undervejs i den politiske behandling lagde politikerne da heller ikke skjul på, at man ønskede at ramme brodne kar inden for islam i Danmark.Men Henrik Dahl vil dog ikke give islamistiske fundamentalister æren for lovpakken.Når der eksempelvis skulle lovgives imod billigelse af visse ytringer fra religiøse forkyndere, skyldes det primært, at der var et hul i loven, siger han." Og jeg kan slet ikke se, at der var tale om indgreb i religionsfriheden.Der er nogle kulturradikale gejstlige i folkekirken, der ikke er rigtigt kloge, hvis de påstår det. Det viser, at de ikke aner noget som helst om andet end deres egne bittesmå problemer," siger Henrik Dahl.En af de " kulturradikale gejstlige" må i så fald være Birgitte Stoklund Larsen, generalsekretær i Bibelselskabet.I første afsnit af serien om åndsfrihedens udfordringer udtalte hun, at politikerne på Christiansborg udgjorde den største trussel mod åndsfriheden. Politikerne skelner ikke mellem god og dårlig religion og risikerer at gøre alle religiøse grupper suspekte, mener hun. Den køber Henrik Dahl dog langtfra." Det er komplet vrøvl. Jeg har aldrig hørt om en rabbiner eller en præst i folkekirken, der tilskyndede til alvorlige forbrydelser. Derfor er det noget sludder og en forplumring af en alvorlig debat at skyde skylden på politikerne," siger han.Henrik Dahl giver heller ikke meget for et af Birgitte Stoklund Larsens andre argumenter, som også er blevet fremført af en lang række øvrige kirkelige stemmer; at politikerne er blevet ramt af " religionsfobi"." Det er infamt at sidestille kritik af islam med en sygdom, som en fobi jo er. Jeg synes, at det er både sygeligt og barnligt at tro, at kristendommen har noget med de her indgreb at gøre. Kristendommen er jo fuldstændig harmløs i den sammenhæng.Jeg må bare sige, at nogle kredse i det kirkelige Danmark er så langt væk fra at forstå, hvad der foregår i verden, at man nogen gange må tage sig til hovedet," siger Henrik Dahl. J.birk@k.dk Fakta: Serie: Hvad truer åndsfriheden?I dag holdes der åbent møde om oprettelsen af en ny forening for åndsfrihed. Retten til at tænke, tro og mene, hvad man vil, er ifølge initiativtagerne under pres i Danmark, men under pres fra hvad? I denne serie præsenterer Kristeligt Dagblad forskellige bud på, hvad der er den største trussel mod åndsfriheden anno 2017.Henrik DahlFødt i 1960. Folketingsmedlem for Liberal Alliance og medlem af kirkeudvalget.Sociolog. Tidligere universitetsforsker og anmelder i Weekendavisen samt forfatter til blandt andet bogen " Hvis din nabo var en bil".
interview Det er hverken politisk korrekthed eller indgreb fra Christiansborg, der truer åndsfriheden. Ifølge Liberal Alliances Henrik Dahl er islamistisk fundamentalisme den med afstand største udfordring for åndsfriheden.
Det seneste, vi har hørt fra Per Arnoldi, stammer fra Mindelunden på Østerbro i København, hvor et nyt mindesmærke for Anden Verdenskrigs danske krigssejlere blev afsløret af dronningen. ' Sortladne hav' hedder det store granitværk med udskårne bølger og et periskop til at minde om faren - de tyske torpedoer. Over 2.000 danske krigssejlere omkom.Flot, tænker jeg. Effektivt og symbolsk, som meget andet af hans kunst, der i klare farver, i stringente former, i kubistisk inspirerede linjer altid former en lysende pointe, et symbol midt i konteksten, en prægnant besked om en bagtanke, som ikke må være for langt bagved.Tænk f. eks. på hans cirkusplakat, hvor navnet Cirkus Arena (med stok, bowler og bold) står skævt - ikke lige, for cirkus er det skæve, ikke det ligefremme.Hans plakatkunst har altid tiltrukket mig; den undgår det blævrede og blødagtige, står, som den skal, professionelt og virtuost gennemført - udstillet, berømt og belønnet i hele verden, især i Japan.HVORDAN SKRIVER en billedkunstner (bevares, multikunstner) med billeder i hovedet? Ja, man kan jo prøve at tænke på forfatteren Hans Scherfig, der også var maler. Er der nogen overensstemmelse mellem Scherfigs malerkunst og hans romanteknik? Er der ironi i hans billednaivisme? Til dels, men ikke (efter mit skøn) i udpræget grad. Han malede som en rekreation fra skrivearbejdet, hvor han betjente sig af ' den falske identifikationsmodel' - med ædle sadistiske lektorer og højsindede adelige nazister.Det var ironi! Det er hans fredelige elefanter og næsehorn ikke.Per Arnoldi overrasker også som storforbruger af ord. Ordene vælter ud af ham.Her er med andre ord tale om en coffee table-bog til højprofileret konversation, medmindre man har lyst til at gennemlæse 600 siders erindringsskitser, fordelt på især ham selv plus over 1.000 andre levende og døde personligheder. Fra Andy Warhol til John Wayne til Oscar Wilde til Henrik Wiehe til Willumsen til Wiinblad til Frank Lloyd Wright, for blot at tage nogle w'er.Bliver ord mere betydningsfulde af at stå på en linje for sig selv? »Oplysning i stedet for opstandelse«.»Eftertanke i stedet for meditation«. »Konstruktive og funktionelle utopier og ikke medicinmænds mørketale«. Jo, måske - i andre afsnit, lange eller korte, jager tankerne af sted i sætningsrokader, som ikke altid er letlæste, fordi man undervejs føler sig overvurderet, som en, der lige hører ordet ' Giersing' og glad nikker, ja, ja, men næppe er maleren Giersing tegnet op (i øvrigt fint gjort!), før man, måske og måske ikke, er tilbage ved Øster Søgades hårdtslående Gymnasium i 50' erne og faderen ved Københavns Sporveje eller visse studenterscener i landet, den magiske café Drop Inn, hvor boheme og intelligentsia engang mødtes, eller ved det unikke universelle, skæve cirkusliv i Arena, før vi skal et smut til New York og alle andre steder i verden.PER ARNOLDI MÅ have en hukommelse som et overmenneske - men ikke evnen til at slippe fra hukommelsen i tide. Det er intet under, at hans søn Jokum er blevet en fremtrædende dramatiker! Hermed ikke sagt, at bogen ikke er interessant.Det er den. For der gives ikke rabat på hans kendsgerninger og fornemmelser, og der er ingen billet til gratister.Hvis Arnoldi var lige så stor en billedkunstner, som bogen er fyldestgørende, ville vi have en verdenskunstner blandt os..Har vi ikke det? Er vi lidt misundelige over en enestående, en solo-, karriere? Skal De ikke have en plakat på væggen, er det kun...? og her kommer så 25-30 store internationale organisationer, foruden DSB, Novo Nordisk, Operaen etc., etc. Bogen er gennemillustreret med næsten alt andet end Arnoldi selv. »Nænsomt« illustreret, mener han (og skriver så en halv side om det).Jeg tror egentlig, han har ret. Forrest i bogen, før al kommercialisme, internationalisme og uudgrundelig energi, spadserer Arne Ungermanns lille Palle alene rundt inde på græsplænen, der ikke må betrædes. En solist med succes - da også i egne øjne.bettina.heltberg@pol.dk 
Billedkunstneren Per Arnoldi overrasker som storforbruger af ord i erindringsværk om sig selv og mange andre.
Det første, jeg tænkte på, var en stillezone.Altså en afdeling i et tog, hvor samtale ikke er tilladt, og hvor man derfor kan koncentrere sig om at læse, arbejde eller bare sidde og hvile sig og være lidt i fred, mens man lader sig fragte fra en by til en anden. Men i Louise Alenius' verden handler begrebet stillezone om noget andet og mere alvorligt.Under titlen ' Silent Zone' har den danske komponist arbejdet med musik for døende og endda selv opført musikken for terminale patienter bare få timer, inden de udåndede. Nu præsenterer hun en hel opera med titlen ' Silent Zone', og som publikum til forestillingen bliver man helt automatisk stille.For denne gang handler det ikke om at dø. Det handler om det, der for nogle kan være vanskeligere. Nemlig om at skulle leve med svigt og overgreb i form af incest.På en nedlagt transformerstation på det ydre Østerbro i København, hvor Alenius' opera spiller under hele Copenhagen Opera Festival, lister man tyst langs rummets rå mure, mens sangere, skuespillere og musikere færdes inde mellem scenografiens hvide vægge.Ydervæggene i huset er fjernet, så vi kan se direkte ind i en dysfunktionel families hverdag, hvor voksne og børn ikke har det godt, og hvor havregrynene ved morgenbordet vokser i munden, til den mælkede vælling bobler over mellem de tavse læber. Hvor drengen brækker sig, og hvor faderen voldtager ham i soveværelset.Der er køjesenge til børnene, og det nytter ikke for den lille pige at kalde på far.For far er allerede inde i værelset, og det, han foretager sig med pigen, er unævneligt og ødelæggende for pigens liv.LOUISE ALENIUS HAR tilsyneladende et projekt, der handler om at lade tonerne bringe os derhen, hvor ordene ikke kan.Med en minimalistisk musik af fragmenter og melodier i mol får vi ved hjælp af fi-re strygere, klaver og slagtøj samt en række tavse skikkelser, som viser os familiens medlemmer både som børn og voksne på samme tid, i langsom gengivelse indblik i det forfærdelige.Et køleskab, et spejl, en støvsuger..overfladisk set er vi vidner til en banal hverdag. Men en voldsom drone af katastrofe klinger neden under den, og det gør ondt at se den lille pige med hulahopring og voksenmakeup. Musikken er enkel.I grunden uden modstand. Men den går i stykker, stivner, og mens man bevæger sig rundt om det, man kunne kalde en operainstallation med seks rum, eksploderer en kontrabastone pludselig.Morten Grove Frandsen lader sin falset svulme af smerte. Kontratenoren har nok at se til med incestuøst farvede uropførelser i år, mens priserne regner ned over ham. Det seneste legat i rækken får han ved en koncert i Tivoli på søndag. For bare et par måneder siden sang han den klovnesminkede Sukkerfar i Lasse Schwanen-flügel Piaseckis opera ' Falling Awake' på Folketeatret, hvor han var den svigtende voksne. Her er han barnet, mens den rutinerede Sten Byriel endnu en gang har påtaget sig en grænseoverskridende rolle, som faren og forbryderen. Det må koste kræfter, men han gennemfører det, mens Gitta-Maria Sjöberg som moren går forstenet rundt.' SILENT ZONE' ER et stykke stramt struktureret operateater. På en måde en tavs forestilling, trods ordene, om noget af det forfærdeligste, man kan forestille sig. Det er rigtigt set af den ellers så folkelige og underholdende Copenhagen Opera Festival at fortsætte linjen med ny musikdramatik oven på Efterklangs og Karsten Fundals stemningsmalende ' Leaves', der forrige år udspillede sig i de underjordiske gange under Københavns tidligere kommunehospital.Ved siden af alt det farverige og flotte må der godt være noget, der gør ondt.Hvad sangerne synger, er ikke let at høre.Men brudstykker af den engelsksprogede libretto står som maveknugende graffiti rundt omkring på den hvide scenografi, og det er nok.Hvordan spillet mellem erindring og fortrængning, overlevelsesstrategier, anklager og selvransagelse præcist forløber, er det heller ikke let at gennemskue, mens det 70 minutter lange mareridt udspiller sig. Vil man vide, hvordan Alenius forestiller sig dét, kan man læse om det i en forklarende folder, man får stukket i hånden på vej ud. Væk fra det, man ikke kan holde ud at tale om, men som Alenius med sin stivnende, fragmenterede musik tilbyder en anden måde at komme tæt på.Sjovt er det ikke. Men som kunstværk fungerer det fremragende.thomas.michelsen@pol.dk Fakta: FAKTA Copenhagen Opera FestivalFestival for opera i København, der lægger vægt på det folkelige med en hel del gratis begivenheder uden døre.Festivalen varer til og med onsdag i næste uge og byder på alt fra fælles morgensang, operettebåd, kinesisk opera og opera på cykel til recitals med sopranerne Elsa Dreisig og Christiane Karg.I år finder festivalen bl. a. sted udendørs ved Torvehallerne, på Vega og i Operaen.WWW operafestival.dk.
Cph Opera Festival Komponisten Louise Alenius er optaget af musikken som det, der kan føre os derhen, hvor ordene ikke kan. Hendes nye opera ' Silent Zone' om incestofre er et stramt struktureret mareridt.
Det er ikke nok, at De bruger spøjse navne; med dem vil De højst kunne skrive en telefonbog,« skrev den polske digter Wislawa Szymborska i et tidsskriftafslag til en forfatterkollega.Så galt står det ikke helt til i Grønnegårds Teatrets »Don Ranudo«, om end Claus Flygare excellerer i mystiske mutantnavne i sin bearbejdelse af Holbergs komedie om adelshovmod.Don Ranudo og hans frue Donna Olympia er ludfattige adelsfolk, der kun har deres lange slægtshistorie tilbage. Den betyder alt for dem, og de er så salige i egen tro, at de nægter datteren Maria at gifte sig med den rige Don Gonzalo, da han ikke kan fremvise en passende anetavle. Gonzalos søster går derfor i ledtog med Ranudos tjenestefolk, og alt ender naturligvis lykkeligt for de unge elskende.De lange opfindsomme, forsirede adelsnavne er lidt sjove, men i længden knap så skægge, og trods Flygares ihærdige forsøg på at peppe teksten op, fremstår »Don Ranudo« som en meget tynd kop te, hvor konflikten er introduceret efter få minutter og intrigen efter lidt flere.Sådan kan det jo fint være i en Holbergkomedie, men det kræver så et fast instruktørgreb, der vinkler Holberg ind i tiden eller i det mindste får teksten til at leve på scenen.Ingen af delene er til stede i »Don Ranudo«, hvor Emmet Feigenberg har instrueret i en stil, der i værste fald kan karakteriseres som skolekomedie med flamenco-twist, i de lidt bedre passager blot gedigen komedie af mest traditionelle skuffe.»Don Ranudo« gemmer på en historie om hovmod af alle slags, der sagtens kunne være relevant i dagens Danmark, hvor vi bruger megen energi på at positionere os i forskellige værdifællesskaber med ganske lille forståelse for de andres. Der kunne også gemme sig en historie om den mere materielle segregering, der også kendetegner vores tid mere synligt end længe - og den berører forestillingen faktisk i en af de bedre scener, hvor det sultne, aldrende par berøver bonden sin frokost.Men det bliver ved anslagene i en diffus iscenesættelse, der gerne vil modernisere, men mest på overfladen, og også gerne vil more, men ikke helt har timingen på plads. At slæbe en scooter på scenen, bedrive lidt svensker-bashing og sige SORT om en afrikansk prins meget højt mange gange gør ikke en forestilling moderne og bliver i dette tilfælde nærmere en understregning af, at der gribes efter det virkelig billige grin.Skuespillerne gør det så godt, som de nu kan. Henrik Koefoed og Lone Hertz har svært ved at finde fodfæste, men finder momentvis melodien, blandt andet i samspil med Jacob Webles fint doserede bonde. Jesper Hyldegaard er solid som tjener Pedro, og Ida Cæcilie Rasmussen har fat i den lange ende med sin kropsvridende tjenestepige Leonora. Tina Gylling Mortensens komiske talent kan ikke slås ihjel, om end forsøget gøres med en opulent, kropslåsende kjole.De unge elskende, Peter Hald og Molly Blixt Egelind, har ikke meget at gøre godt med, men Egelind giver os et enkelt øjeblik af ømhed med sin stille, kærlighedsfyldte nynnen i vinduet.Scenen er helt ude af kontekst med resten af forestillingen, men viser dog, at det kunne have været bedre.Karin Betz står bag den børnefødselsdagslagkageagtige scenografiog kostumer, der måske kunne have fungeret, hvis iscenesættelsen også havde turdet tage skridtet ud på det dybe vand. Nu bliver de blot et lidt skævt påhæng til en forestilling, der indfrier de værste fordomme om traditionelt Holberg-teater. Vi ved, at Holberg kan mere. Vi har senest set det i Aarhus. Lad os håbe, at Feigenberg har mere på hjerte, når han indtager direktørstolen i det nye fusionerede Østerbro Teater til september.kultur@berlingske.dk 
Don Ranudo.
RENOVERING Østre Gasværk Teater i København har længe ønsket at modernisere scenerummet for at optimere de tekniske muligheder og for at kunne udnytte hele det spektakulære rum med en fleksibel publikumsopbygning, som kan tilpasses den enkelte forestilling eller helt ryddes.Teatrets stole har i årevis fået en hård kritik af publikum, som nu kan se frem til en langt bedre siddekomfort.Ønskerne bliver realiseret, nu hvor det efter fire års hårdt arbejde er lykkedes teatret at rejse 38 mio. kroner fra fonde til den forestående modernisering, der skal fremtidssikre teatrets sceneteknik og opfylde kravene til et moderne teaterformsprog.- Østre Gasværks fulde potentiale bliver udfoldet som et helt åbent, prægtigt rum. Det har været længe undervejs, og jeg er simpelthen så stolt over, at vi med en sej, vedvarende indsats endelig er lykkes med det, siger Pia Jette Hansen, der er direktør på Østre Gasværk Teater.Oprindelige rum friholdesV2C står for rådgiverudbud og styring af tid, økonomi og kvalitet.Byggeledelsen omfatter koordinering af levering samt montering af udstyr, styring af økonomi og projektets tidsmæssige forhold samt koordinering af arbejdsmiljø og sikkerhed.Advisor, Søren Hougaard Madsen er desuden overordnet arkitekt på projektet.Den runde bygning bliver fuldstændig ryddet indenfor.Den såkaldte rig, hvori der blandt andet hænger lamper og scenografi, forsvinder og bliver erstattet af en " edderkop" - en diskret rig, som bliver en integreret del af bygningens vægge.Dermed bliver der etableret en elvbærende konstruktion, der er friholdt den eksisterende fredede bygning, og hvor konstruktionen følger og underbygger den oprindelige form på bygningen.Målet er, at konstruktionen fremhæver det oprindelige rum med en så spinkel og elegant konstruktion som muligt.Tanken er at genskabe oplevelsen af det smukke kuppelrum, også når teaterlamperne tændes, og ikke mindst at kunne benytte rumligheden i forestillingerne med et frit udsyn til scenen.Denne nye konstruktion vil løse de håndgribelige, tekniske problemer og ydermere udnytte det rå rums enorme potentiale maksimalt.Bæreevnen af " edderkoppen" vil i fremtiden være 40 tons teaterudstyr.Man vil kunne opleve det runde rum som én stor, åben kuppel, hvor man kan se gulvet, væggen og det hvælvede loft hele vejen rundt, og man vil kunne tilpasse publikumspodier til de enkelte forestillinger - som amfiscene, med publikum på alle sider eller en traditionel publikumsopbygning.Det giver store, kunstneriske udfoldelsesmuligheder.Historisk, fredet bygningGasbeholderen Østre Gasværk er tegnet af arkitekten Martin Nyrop, som også tegnede Københavns Rådhus. Gasbeholderen stod færdig i 1883.Østre Gasværks proportioner er inspireret af Pantheon i Rom: Diameteren er udregnet, så man har hele rummet i sit synsfelt, når man står med ryggen mod muren.Bygningen fungerede i de første mange år som den ene af i alt tre gasbeholdere på Østre Gasværk, som forsynede den nordlige del af København med gas til belysning og varme.Gasværket dækkede dengang stort set hele området fra Nyborggade i syd til Svanemøllen i nord, fra havnen i øst og til Østerbrogade i vest.I 1976 cyklede skuespilleren Morten Grunwald, som dengang var direktør for Bristol Music Center's Teater på Strøget, en dag rundt på Østerbro og ledte efter en større bygning til sit teater.Han kom til det dengang nedlagte Østre Gasværk, sprang over plankeværket og ind ad et vindue til det rå rum, som han straks besluttede sig for skulle være et teater. Østre Gasværk Teater var kort derefter en realitet.Østre Gasværks fulde potentiale bliver udfoldet som et helt åbent, prægtigt rum Pia Jette Hansen, direktør, Østre Gasværk Teater .ProjektetProjektet er støttet af A. P. Møller og Hustru Chastine Mc-Kinney Møllers Fond Til Almene Formaal, Augustinus Fonden og Aage og Johanne Louis-Hansens Fond.Moderniseringen af Østre Gasværk står på fra nytår til sommeren 2018.
Rådgivervirksomheden V2C står i spidsen af en omfattende renovering af Østre Gasværk.
Slaraffenlandet for danske bogudgivelser er ikke nødvendigvis kun danske dagligstuereoler og børneværelser, men ligger også på den lange bane: godt otte timers flyvning østover, på klodens potentielt største bogmarked, det kinesiske.Det kunne H. C. Andersen have talt længe og inderligt om, for han er uden sammenligning den mest populære forfatter for flere kinesiske børnegenerationer.Hans nutidige kolleger, for eksempel Lene Kaaberbøl, der har en halv snes udgivelser derovre, sejler i kølvandet på eventyrforfatterens udødelighed.Børnebogsforfatteren Majbrith Andersens ' Den store numsebog' skal angiveligt have solgt mere end 100.000 eksemplarer i Kina.Kom og ikke og fortæl, at globalisering handler om at outsource industriproduktion.Sandsynligvis tre fjerdedele af den børnelitteratur, der udkommer i Kina, er oversættelser af ikkekinesiske bøger.Den pensionerede politimand og succesrige krimiforfatter Frode Z. Olsen lægger sig nu i samme spor. For et par uger siden udkom den kinesiske udgave af hans ' Når dragen løfter hovedet' fra 2012. Handlingen strækker sig fra Østerbro via Beijing og retur til Stevns og handler også om, når to forskellige ' politikulturer', den kinesiske og den danske, støder sammen.»Der er ingen tvivl om, at krimihistorier fungerer bedst, når forfatteren ved, hvad han skriver om. Når han har haft snuden nede i sine miljøer, når han kender sine personer indgående, og når han kan trække på levet liv, hvad enten det er eget eller andres. I hvert fald er det derfor, at Frode Z. Olsens krimier fungerer overbevisende«, lød det dengang i Politikens anmeldelse af ' Når dragen løfter hovedet'.Bogen blev skrevet og udkom, mens Frode Z. Olsen var udstationeret som politimand på den danske ambassade i Beijing i perioden 2008-13.»Efter tre år på posten i Beijing stod det klart for mig, at jeg ville skrive en krimi, der tog afsæt i en kinesisk virkelighed.Jeg er da godt klar over, at når folk med min baggrund skriver fiktion, forventes der mere end ellers, men for mig har det været vigtigt at fremstille de dilemmaer, der opstår, når to kulturer spiller med og mod hinanden«, forklarer han.MULIGHEDEN FORat udsende en bog i Kina opstod, da han traf den person, han kalder for ' H. C. Andersens kinesiske mor', den fhv. diplomat og professor emeritus Shi Qine, der gennem årtier har været en slags kulturambassadør for dansk litteratur i Kina. Hun virkede som gæstelærer og diplomat i Danmark, Sverige og Island gennem en snes år og landede efterfølgende et professorat i nordisk litteraturhistorie ved et prestigiøst universitet i Beijing.»Hun kom forbi på ambassaden, og jeg præsenterede hende for bogen.Hendes reaktion var, at den skulle da ud til kinesiske læsere«, forklarer den pensionerede politimand.Det er første gang, at den litterært orienterede politimand får en af sine bøger oversat, men han er beskeden, når talen falder på fremtidige muligheder: »Andre skriver mere fremragende end jeg. Min fordel er nok, at jeg gennem min udstationering fik indblik i et miljø, som ikke mange andre danskere kender. Men som udstationeret politimand er man jo også en slags korrespondent«. Kulturministeriets støttepulje for oversættelse af dansk litteratur i udlandet hjalp til, så nu er en dansk krimiforfatter blevet tilgængelig for et publikum, der næsten er større, end fantasien kan rumme.flemming.ytzen@pol.dk 
... INTERVIEW FRODE Z. OLSEN Politimanden og krimiforfatteren Frode Z. Olsen var i fem år udstationeret på den danske ambassade i Beijing. Nu udkommer han i sit værtsland.
Et enigt nævningeting sendte i går makedoneren Besim Ilazi fire år i fængsel efter at have kendt ham skyldig i et voldtægtsforsøg og 21 tilfælde af blufærdighedskrænkelser, forsøg på blufærdighedskrænkelser og ulovlig tvang.Den lange række af krænkelser er sket i forbindelse med en stribe af overfald på kvinder i København i 2015, hvor kvinder på Nørrebro, Østerbro og i Nordvest blev passet op på gaden af Ilazi, der kyssede, slog og slikkede på dem og i enkelte tilfælde forsøgte at trænge ind i deres lejligheder. De fleste overfald skete sent om aftenen og om natten, og i et enkelt tilfælde lykkedes det manden at følge efter en kvinde ind i hendes opgang og tvinge sig adgang til hendes lejlighed, hvor han forsøgte at voldtage hende.Ud over de fire års fængsel blev Besim Ilazi udvist af Danmark for bestandigt, og han skal betale erstatninger til de kvinder, han har krænket.Besim Ilazi er spinkel af bygning med kort sort hår og langt uglet skæg. Han var iført joggingtøj og klipklapper, og det eneste spørgsmål, han havde, da han modtaget sin dom, var, om han selv skulle betale erstatningen til de kvinder, han havde forulempet.»Ja, det skal du. I princippet,« lød det fra dommeren.Skabte frygt i en hel bydelAnklageren lagde særligt vægt på, at manden med sine gentagne blufærdighedskrænkelser af kvinder har skabt frygt i en hel bydel, og at straffen burde skærpes, fordi han havde forsøgt at voldtage en kvinde i hendes eget hjem, hvor hun følte sig tryg, og fordi hun nu skal leve med, at hendes hjem er forbundet med voldtægtsforsøget, som fandt sted klokken lidt i fem en morgen i oktober 2015.Da Ilazi tiltvang sig adgang, troede kvinden først, at han ville røve hendes lejlighed. Hun har forklaret til retten, at han skubbede hende, slog hende, hev hende i håret, rev hendes bluse i stykker og kyssede hende på munden og brystet. Hun lod, som om hun besvimede, og han gik ud i køkkenet, hvor hun kunne se, at han tog sine bukser af. Hun løb ud af lejligheden og ned til sin underbo for at få hjælp.Ilazi selv forklarede, at han var påvirket af alkohol og hash, og at han i øvrigt er »syg i hovedet«. Ifølge hans eget udsagn var det ikke hensigten at have samleje med kvinden. Han tog kun sine bukser af, fordi han var syg og skulle tisse, og desuden havde han ikke revet hendes tøj i stykker, forklarede han og tilføjede, at hvis han havde haft lyst, ville han have haft samleje med hende. Men det var han ikke interesseret i.Ikke »syg i hovedet«Retspsykiatere er imidlertid ikke enige med Besim Ilazi i, at »han er syg i hovedet«, men skulle efter deres opfattelse have en normal straf. Forsvareren bad om tre års fængsel, mens anklager Sidsel Klixbüll havde bedt om fire.Hun var således tilfreds med dommen.»Jeg er tilfreds med, at der blev dømt for voldtægtsforsøg i et af forholdene, og jeg er tilfreds med, at han ud over at blive dømt for blufærdighedskrænkelse også blev dømt for ulovlig tvang, hvilket afspejler, at man har set det her som meget alvorligt. Jeg synes, at det er en passende straf.« Dommen blev ikke anket, og Besim Ilazi skal nu afsone sin straf, inden han bliver sendt tilbage til Makedonien for bestandigt.krnd@berlingske.dk Jeg synes, at det er en passende straf.Sidsel Klixbüll, anklager.
Den makedonske mand, der har været sigtet for talrige voldtægtsforsøg og blufærdighedskrænkelser i København i 2015, er blevet kendt skyldig og får fire års fængsel samt udvisning af Danmark for bestandigt.
01 Mad Pasta-værtshus popper op med tre kokkeTre dage, tre kokke. Det er menuen, når Østerbro-favorit får fint besøg.Vinterferien skal også fejres for de voksne, og det gør de Hos Fischer - den tidligere pub, hvor spillemaskinerne stadig står, og hvor David Fischer, der har arbejdet på Roms bedste restaurant, i 2007 åbnede en lille, lokal, italiensk restaurant. Han træder dog selv til side, når han over tre dage får besøg af tre gæstekokke, som hver især sammensætter en fem-retters menu. Line-uppet er som følger: I aften kan man nyde mad fra kokken Martin Bjørn, der tidligere har været på Søllerød Kro. Tirsdag er det Jens Vestergaard, der før har været på Ensemble, Luns, Melee og nu huserer på MULD. Onsdag er sidste mand på pletten, og her er det David de Silva, der før har stået bag gryderne på Davids Bistro, og som nu er på Kandy Spices. Det koster 450 kr. pr. person at spise de fem retter.Find billetterne på madbillet.dk.Vinterferie pop-up Victor Borges Plads 12, KBH Ø Mandag-onsdag.02 Koncert Trommegruppe fra Japan kommer til FrederiksbergI mere end 35 år har det berømte japanske tromme-ensemble Kodo spillet på den traditionelle japanske tromme taiko. Nu kommer trommeshowet til København. Showet byder foruden trommer på andet slagtøj og fløjter. Gruppens optræden er kendt for sin enorme energi, der byder på masser af musik, kropsdyrkelse, dans og mytologi. Billetter koster fra 340 Kr. på billetlugen.dk.Kodo Julius Thomsens Gade 1, 1970, Frb. C.Torsdag kl. 20.03 Film Se Vinterbrødre med præsentation af filmekspertDen danske film »Vinterbrødre« høstede hele ni Robert-priser, da der forleden var prisuddeling i København.Denne aften kan du se filmen med introduktion af Filmmagasinet Ekkos chefredaktør Claus Christensen.Filmen indgår i en række hvor chefredaktøren har sammensat en serie af de bedste danske film fra år 2017. »Vinterbrødre« er skabt af den islandske instruktør Hlynur Pálmasons og vandt en Robert for bl. a.bedste film, instruktør og mandlige hovedrolle. Billetter koster 80 kr.Vinterbrødre Cinemateket, Gothersgade 55 Tirsdag kl. 19.04 Mad Spis billigt på en lang række af byens gode restauranterDer er gået konkurrence i at tilbyde tre retter til den bedste pris. Dining Week har vokset sig så kæmpestort, at det rammer hele landet, men for et par år siden kom en ny spiller på markedet -nemlig DinnerDays. Her får man tre retter for 200 kr. Nogle af årets highlights er restaurant no. 2, Koefoed, Fuego, Hummer og Bodil.Der kan stadig findes billetter på dinnerdays.com.DinnerDays Hele København Mandag-søndag.05 Talk Hvad kan Charlottenborgs Forårsudstilling?Kom til en talk om Charlottenborgs Forårsudstilling. Her kan man møde kunstner Alexander Tovborg, der er en del af juryen, og Thomas Lindvig, der er bestyrelsesformand for forårsudstillingen.Talken handler om hvad udstillingen kan. Gratis entré.Charlottenborg Art Talk Charlottenborg, Nyhavn 2, Kbh. K Onsdag kl. 17.06 Mad Disneys kendte figurer er tilbage på glatisMød en lang række af Disneys kendte figurer, når de spænder skøjter under fødderne og indtager isen. Forum er forvandlet til skøjtehal og Disney-univers. Der er tre shows begge dage, og billetter fås fra 205 kr.på ticketmaster.dk Disney on Ice Forum, Frederiksberg Onsdag og torsdag.

Den detroniserede tidligere borgmester Anna Mee Allerslev (R) kan nu se frem til, at Folketingets Ombudsmand måske vil granske hendes sag om inhabilitet yderligere.Det sker efter, at BT i en række artikler har skrevet, at Øens Murerfirma stod for hovedentreprisen af Anna Mees lejlighed, og at de angiveligt skulle have betalt regninger for over 25.000 kroner for den tidligere beskæftigelses-og integrationsborgmester.I kølvandet på efterårets bryllups-sag krævede ombudsmanden, at Københavns Kommune skulle undersøge Anna Mees habilitet i kommunale sager, der involverer murerne fra Amager og dets ejer Jan Elving, som hun tidligere har forklaret er en privat ven.Sagen ruller videreDe nye oplysninger får nu Folketingets Ombudsmand til at overveje sagen påny.Det sker selvom undersøgelsen, som advokatfirmaet Horten har lavet for kommunen, viste, at Anna Mee ikke var inhabil i sagen.- Vi har bedt Københavns Kommune om en redegørelse i komplekset, og den skylder vi et samlet svar på. Men det er muligt, at vi inden da er nødt til at bede kommunen om flere oplysninger og redegørelser. Det kan jeg ikke vurdere endnu, siger Folketingets Ombudsmand, Jørgen Steen Sørensen, til Ekstra Bladet.- Men vi vil naturligvis fra vores side afslutte sagen med en samlet reaktion, når vi er klar til det. I den forstand har man ikke hørt det sidste til sagen.Udsigt over SøerneAnna Mee købte i 2016 en 234 kvadratmeter lejlighed på Østerbro med udsigt udover Søerne.Ifølge BT har Øens Murer-firma angiveligt stået for hovedentreprisen i forbindelse med totalrenoveringen af den tidligere borgmesters lejlighed. En opgave, der har kostet omkring 1,7 millioner.Det fremgår af mails, fakturaer og budgetter, som BT er i besiddelse af.Her skulle Øens Murerfirmas indehaver Jan Elving angiveligt også have betalt tre regninger på over 25.000 kroner for Anna Mee.- Vi følger bestemt med interesse mediernes dækning af det her, men det er for tidligt at sige, hvordan vores undersøgelse ender. Nu ser vi blandt andet, hvad der kommer frem den næste tid i medierne, siger Folketingets Ombudsmand.BryllupssagenDen tidligere radikale spidskandidat Anna Mee Allerslev trak sig fra politik 25. oktober 2017 i kølvandet på afsløringen af hendes bryllupsfidus og anklager fra partifæller, der beskrev hende som en korrupt, intrigant løgner.Farvellet til Københavns Rådhus har i den grad gjort ondt på Anna Mee Allerslevs privatøkonomi.Ved siden af borgmesterposten havde hun en række lukrative ben, som indbragte hende en samlet årsindkomst på over 1,3 millioner kroner før skat - plus pension.Selvom Anna Mee trak sig som borgmesterkandidat, kunne hun ikke undgå at stille op til kommunalvalget.Og skæbnen ville det, at Anna Mee blev valgt til Københavns Borgerrepræsentation, selvom hun ikke ville ind.Dog kan hun takke københavnerne for et eftervederlag på 878.318 kroner.Anna Mee afviserEkstra Bladet har prøvet at få en kommentar fra Anna Mee Allerslev, men hun er ikke vendt tilbage på henvendelserne.På Facebook, som har været den tidligere borgmesters foretrukne kanal til at ytre sig om sagerne, skriver hun: ' Fakta er, at der i det omtalte forlig var flere parter involveret, da den pågældende håndværker havde flere anklager. Det er privat, hvordan og hvorfor dette forlig blev udformet, som det gjorde.Men BT kan ikke dokumentere, at Øens Murerfirma uberettiget har betalt nogle regninger for os. Det har de selvfølgelig ikke, og BT kender ikke forliget og kan ikke dokumentere deres grove påstande', står der i opdateringen.Til Ritzau afviser Allerslev, at der er noget at komme efter.- Jeg vil ikke gå nærmere ind i mine private anliggende, men jeg kan sige, at det er faktuelt forkert, at Øens Murerfirma har lavet en totalrenovering af min lejlighed, skriver hun i en sms til Ritzau.Frikendt af advokaterKøbenhavns Kommune satte gang i en intern undersøgelse, efter at Folketingets Ombudsmand ville have dem til at redegøre Anna Mees forhold til ejeren af Øens Murerfirma.Kommunens faste advokatfirma, Horten, blev sat på sagen. Og de kunne midt i januar fortælle, at der var tale om et venskabeligt forhold mellem Anna Mee og Jan Elving baseret på en professionel kontakt. Men ikke et venskab, der kan føre til inhabilitet.Ekstra Bladet ville gerne have hørt advokatfirmaet Horten til deres undersøgelse, men de har ingen kommentarer og henviser til Københavns Kommune.Men heller ikke her er der megen information at hente, da de ikke vil kommentere de nye oplysninger.Vi følger bestemt med interesse mediernes dækning af det her, men det er for tidligt at sige, hvordan vores undersøgelse ender Vi vil naturligvis fra vores side afslutte sagen med en samlet reaktion, når vi er klar til det.
OPLYSNINGER: De seneste artikler i sagen om tidligere beskæftigelses-og integrationsborgmester får nu ombudsmanden til at overveje, om Københavns Kommune skal lave en ny redegørelse.
Siden den økonomiske krise begyndte i 2009, er husstandsindkomsterne i de ti rigeste områder af København og Frederiksberg steget 25-30 procent. Samtidig er indkomsterne i halvdelen af de ti fattigste steget under fem procent.Og i Tingbjerg er den gennemsnitlige indkomst fra 2009 til 2016 faldet med to procent.Det viser en ny undersøgelse af indkomstfordelingen i 66 sogne i København og Frederiksberg, som AE-rådet har udarbejdet. Den konkluderer, at hovedstaden er blevet mere opdelt, og at de rigeste områder stikker af, mens de fattigste står stille.»Når man ser på de ti sogne i toppen og bunden, er der markant forskel på den fremgang i indkomsten, de har haft. Konjunkturfremgangen har især gavnet dem med de høje indkomster.Selv om København er en by i fremgang, så betyder det også, at forskellene bliver større og større,« siger analysechef Jonas Schytz Juul fra Arbejderbevægelsens Erhvervsråd.Sognet med de højeste indkomster er Garnisons Sogn i Indre By omkring Amalienborg, hvor gennemsnitsindkomsten efter skat pr.husstand i 2016 var på 409.100 kroner. Sognet med de laveste indtægter er Tingbjerg i Brønshøj, hvor gennemsnitsindkomsten er 150.000 kroner efter skat. De ti sogne med de højeste indkomster ligger i Indre By, på Østerbro eller Frederiksberg, mens de ti sogne med de laveste indkomster ligger i Brønshøj, Nørrebro og Nordvest - på nær et enkelt på Amager.Overborgmester Frank Jensen (S) peger i en skriftlig kommentar på, at den udvikling ikke kun gælder i København.»De rigeste bliver rigere, mens de fattige ikke er med på opsvinget,« siger han og tilføjer. »Det er en trist udvikling, der er skadelig for sammenholdet og fællesskabet. Det er entydigt dårligt, at så mange børn vokser op i fattige familier. Som socialdemokrat er det hjerteblod, at alle skal have muligheder i vores samfund.« København arbejder på at blande kvartererne, men ansvaret ligger for en stor del på Christiansborg, mener Frank Jensen.Venstres beskæftigelses-og integrationsborgmester i København, Cecilie Lonning-Skovgaard, mener, at man snarere bør glæde sig over, at det økonomisk går godt i København, og at de rige områder med deres skattebetaling kan være med til at finansiere sociale projekter i de mere belastede kvarterer.»Det er et mål at skabe en by, der er mere blandet, men det skal ske med respekt for bydelenes unikke karakter. Og der skal ikke nødvendigvis være det samme antal almennyttige boliger i hvert eneste område,« siger hun.Ønskes: blandede kvartererI sin nytårstale sagde statsminister Lars Løkke Rasmussen (V) med henvisning til regeringens indsats mod ghettoer, at »vi skal genskabe de blandede kvarterer, hvor vi møder hinanden på kryds og tværs,« I København og på Frederiksberg går det dog den modsatte vej.Men det er ikke noget problem, mener den liberale tænketank CEPOS.»Det er kun et af de 66 sogne, der har haft et fald i indkomsten siden 2009. De øvrige 65 har oplevet en stigning. Og det må være det, der er målet. At nogle områder oplever højere vækst end andre, fordi det er mere attraktivt at bosætte sig dér, er ikke noget problem. Sådan vil det altid være,« siger cheføkonom i CEPOS Mads Lundby Hansen.Læs også Magasin side 4.bewi@berlingske.dk alju@berlingske.dk 
»En trist udvikling, som er skadelig for sammenholdet og fællesskabet,« mener overborgmester Frank Jensen.
»Vi elskede miljøet på gallerier, men vi var samtidig også enormt frustrerede,« fortæller Mattis Curth.Han taler om tiden i 2016, hvor han indsamlede materiale til specialet i forretningsinnovation med sin bror, Jeppe Curth, som mange nok kender fra en fodboldkarriere som angriber, der bl. a. førte ham til AaB, Feyenoord og FC Midtjylland.Frustrationen bestod i, at kunstverdenen var svær at blive klog på for udenforstående.Svær komme ind i: »Hvorfor siger galleristen, at et givent værk skal koste 15.000 kr.? Hvorfor er det så svært at finde information om priser? Jeg er 28 år. Jeppe er 33 år. Vi er vant til at booke hoteller på Airbnb, købe ting på Amazon, hvor alt er nemt, og hvor information er tilgængelig.Det var den ikke her.« Og netop det problem ønsker brødrene at løse med appen Artland, der også var omdrejningspunktet for deres specialeskrivning.Traditionelt set sker et kunstsalg, ved at folk tager til galleriernes udstillinger.Kunstkøberne kommer altså ind fra gaden på god gammeldags manér, tilser et værk og køber, fortæller Mattis Curth, der med brormand ønsker at hive kunstverdenen og kunstmarkedet ind i det 21. århundrede, fra analogt til digitalt format.Forbinder sælger og køberkan kunstsamlere og gallerier nu gratis uploade kunstværker fra deres private samlinger, som således bliver synlige for potentielle købere og kan sorteres efter bl. a. pris.»Vi er jo fra en generation, der er vant til at vågne om morgenen og gå på Instagram eller Facebook. Vi er vant til først at opdage noget digitalt, for derefter at opsøge det fysisk. Så vi håber, at Artland vil appellere til en helt ny generation af kunstkøbere.Vi gerne vil være kunstverdenens svar på Linkedin og Instagram,« fortæller Mattis Curth.Og det går ganske godt for Artland, der allerede i opstartsfasen fik investorer med på projektet. I dag har firmaet 17 ansatte, der holder til i kontoret på Østerbro i København. For to måneder siden gik tjenesten globalt.»Det giver mening, at vi er så mange ansatte på Artland, for det er et meget skalérbart projekt. Der er et kæmpe hul i markedet, som vi kan indtage og blive en social markedsplads, der bl. a. er med til at skabe dialog mellem kunstsamlere og købere på en smart og overskuelig måde,« siger Mattis Curth.Kunst for alleI skrivende stund er der omkring 1.000 værker til salg på Artland, der prismæssigt spænder fra 500 kr. til 500.000 kr. Så der er rig mulighed for at købe værker, hvis man ikke er rig. Brødrene Curth fortæller da også, at de håber på, at den digitale platform kan være med til at lægge fordomme ned, som man kunne have om kunstverdenen - og derved hive en ny generation af købestærke unge ind på markedet: »Rigtig mange unge er bange for at gå på galleri første gang. Så står man der og ser på en gallerist, som kigger på en, som om man ikke er rig nok til at være der. Og ofte er dén følelse det stik modsatte af, hvad galleristerne egentlig tænker. De vil gerne snakke med så mange som muligt. Også selv om de ikke køber noget.«.Kan kunst sælges online?Brødrene har været overrasket over, hvor positiv respons, de har fået fra gallerierne generelt. Også mange etablerede spillere i kunstverdenen har taget positivt imod Artland, fortæller Jeppe Curth, der da også tror, at Artland løser et problem for dem: »Gallerier er måske vant til at registrere deres kunstværker i regneark og har måske været bange for at gå digitalt, fordi de var i tvivl om, hvorvidt kunst egentlig kan sælges online? Alle er i gang med at vænne sig til den digitale tidsalder,« siger den tidligere fodboldspiller, der nu er "angriber" i kunstverdenen.rasmus.palludan@jp.dk Fakta: KUNSTSALG ArtlandArtland er en platform, der etablerer kontakt mellem private kunstsamlere og købere.Appen har i dag over 10.000 brugere og har i to måneder været global. Den blev etableret i 2016 og har p. t. over 1.000 værker til salg.Over 6.200 værker er uploadet af brugere. Over 2.100 gallerier og 98.000 kunstnere er registreret på platformen.Dyreste værk til salg koster 500.000 kr. Det billigste koster 550 kr.Over 50 nationaliteter er repræsenteret blandt brugerne/ kunstsamlerne.
Med en app vil den tidligere fodboldspiller Jeppe Curth med sin bror hive kunstsalg ind i det 21. århundrede.
Der bygges som bekendt overalt i København, men samtidig ligger et stort antal kvm ubrugte hen. Det drejer sig især om tagstrukturerne i de ældre ejendomme i brokvartererne, hvor der, ifølge en beregning foretaget af Danmarks Tekniske Universitet, kan bygges boliger til op til 22.000 nye københavnere.Men det er ikke let at få tilladelse til at bygge under de gamle tage, og derfor har Akademisk Arkitektforening og nogle af byggeriets øvrige organisationer skrevet et åbent brev til Københavns Kommune, hvori man opfordrer til at anlægge en mere positiv tilgang til den mulige udnyttelse af københavnske tagetager til gode boliger. Det skal blandt andet virkeliggøres via lempeligere tilkendelser af byggedispensationer og en enklere sagsbehandling.Et nyt look til byenNatalie Mossin, der er formand for Akademisk Arkitektforening, ser gerne, at man tænker innovativt, når de ubrugte kvm skal bygges om til nye københavnerhjem. Hun mener, at der under de gamle tage vil kunne skabes arkitektur, som ikke vil ødelægge, men derimod udvikle Københavns egenart: »Der er mange eksempler på, at man kan videreudvikle tagetager og nytænke med respekt for det, der gør ejendommen til noget særligt.Jeg kan nævne et klassisk eksempel: museet Tate Modern i London, hvor man har lagt en gennemsigtig glasetage oven på en gammel murstensbygning. Også her i København sker der allerede noget nyt på byens tage - f. eks.Birkegade-karréen og Østergro på Østerbro, der er opført oven på ældre bygninger. De nævnte eksempler har føjet noget nyt til byen, som har givet den nogle arkitektoniske kvaliteter, vi ikke har set før,« siger Natalie Mossin.At bygge boliger til 22.000 nye københavnere oven på ældre etageejendomme vil naturligvis gøre noget ved byens udseende. Det anerkender Natalie Mossin, som ikke mener, man bør satse på en optimal udnyttelse af kvm, på den måde at der skal kunne bo så mange mennesker i dem som overhovedet muligt:.Der er en maks-grænse»Det er klart, at hvis man bygger nye boliger til 22.000 mennesker, som er det maksimale potentiale ifølge DTUs beregning, så ryger der nogle værdier undervejs. Men hvis vi ser på sådan noget som grønne gårdrum i karréerne på f. eks. Nørrebro, så er det jo heller ikke noget, der altid har været der. Det er noget, man på et tidspunkt har besluttet sig for at udvikle, og i dag ser vi dem som en helt naturlig del af byen. Til gengæld har vi glemt det særkende, der var ved de tætte baggårdsbebyggelser. Det samme vil kunne gøre sig gældende, hvis man udnytter byens tage og begynder mere frit at bygge oven på det nuværende,« siger Natalie Mossin og uddyber: »Det kan lade sig gøre en del steder, fordi den typiske københavnske etageejendom fra 1850-1950 er fuldmuret og dermed godt kan bære en etage eller to mere. Det kunne være spændende at se, hvordan det kunne gøres, samtidig med at man tager hensyn til det, der gør de forskellige bygninger og kvarterer til noget særligt.« Natalie Mossin understreger, at nytænkning ikke kun drejer sig om banebrydende arkitektoniske greb, men også om noget så simpelt som størrelsen på de nye boliger, man ender med at opføre: »Der er især et meget stort pres på små boliger i København, og også her kunne man jo bruge tagarealerne til at tænke ud af boksen.Man kunne f. eks. arbejde med andre typer lejligheder i andre størrelser end dem, man har i resten af ejendommen,« siger hun.Fakta: BLÅ BOG Natalie MossinInstitutleder for Institut for Bygningskunst og Teknologi ved Det Kongelige Danske Kunstakademis Skoler for Arkitektur, Design og Konservering; formand for Akademisk Arkitektforening Alder: 43 år.Karriere: Inden Natalie Mossin tiltrådte sin stilling som institutleder i 2017, arbejdede hun som associeret partner i Smith Innovation fra 2013 til 2017. 2009-2012 programchef i Dansk Arkitektur Center. 2005-2009 projektleder og partnership advisor, Byggeriets Innovation. 2000-2005 ph. d.-studerende ved Statens Byggeforskningsinstitut. 2003-2004 gæsteforsker ved Columbia University, New York. Færdiguddannet som arkitekt fra Kunstakademiets Arkitektskole i år 2000.Privat: Natalie Mossin bor i København, er gift og har to børn. Sin fritid bruger hun mest på børnene og sit tillidshverv for Akademisk Arkitektforening, samt på at tage del i det sociale miljø i den andelsforening, hun har været med til at stifte.
Natalie Mossin, der er formand for Akademisk Arkitektforening, vurderer, at de mange uudnyttede kvm under Københavns tage kan bruges til at videreudvikle byens unikke udseende og atmosfære.
Trods henvendelser fra omkring 100 borgere mangler Københavns Politi stadig at høre fra centrale vidner i sagen om drabet på 16-årige Servet Abdija.»Der er ingen tvivl om, at der er unge mennesker, som ved, hvem gerningsmændene er,« sagde efterforskningsleder Hans Erik Raben fra Københavns Politi torsdag til Ritzau.Servet Abdija blev mandag aften ved 21-tiden dræbt af seks skud foran sit hjem på Ragnhildgade på grænsen mellem Ydre Nørrebro og Ydre Østerbro i København.Siden har politiet arbejdet intenst på at opklare sagen, men efterforskningen er stadig i sit indledende stadie, og politiet har endnu ikke haft held til at finde gerningsvåben, formodet flugtbil eller formodede gerningsmænd.Onsdag indrømmede Hans Erik Raben, at politiet var »noget på bar bund i forhold til, hvilken retning vi skal gå«. Torsdag oplyste politiet, at de har hørt fra 97 borgere i sagen, og at de fortsætter med »en hel masse afhøringer«, for politiet er overbevist om, at der er børn og unge helt ned til 13 år, der stadig ligger inde med central viden om drabet.Hans Erik Raben gentager sin opfordring til vidner om at kontakte politiet, ligesom han opfordrer forældre til at tage en snak med deres børn, hvis de tror, at børnene har kendskab til sagen.Ifølge politiet har skyderiet ikke relation til bandekonflikten mellem Loyal to Familia og Brothas, der har raset med talrige skyderier hen over sommeren og ind i efteråret. Dog vurderer Hans Erik Raben, at den 16-årige folke skoleelev ikke var noget tilfældigt offer. Forbrydelsen betegnes som en regulær likvidering.I det kriminalpræventive samarbejde i Københavns Kommune, SSP, oplever man, at der er mange børn og unge, som er meget berørte af, hvad der er sket.»En del unge kommer ud i vores klubber og er meget oprørte. De er undrende og meget kede af det, ikke mindst fordi de ikke kan forstå det.De er bekymrede, for nu siger politiet, at han (Servet Abdija, red.) er en pæn og god og almindelig dreng, så de spekulerer på, om det kunne have været dem,« siger sekretariatschef Tommy Laursen.For at tage hånd om de unge har kommunen valgt at give tre fritidsklubber ekstra lange åbningstider, mens yderligere en institution holder ekstraordinært åbent i efterårsferien og har fået tilknyttet psykologer, så børn og unge kan henvises hertil.Hvad angår politiets efterlysning af unge vidner, opfordrer Tommy Laursen også forældre til at være ekstra opmærksomme på markante adfærdsændringer hos deres børn.»Som ung er det svært at håndtere at ligge inde med en viden om sådan en sag. Det er meget stressende.Hvis man som forældre observerer, at ens barn pludselig virker stresset eller agerer anderledes end normalt, tror jeg, man skal sætte sig i sofaen og snakke med dem,« siger han.Er man som barn eller voksen nervøs over at skulle henvende sig direkte til politiet, kan man også gå til SSP-medarbejderne, lyder det fra Tommy Laursen. Det vigtigste er, at man deler sin viden.Politiet ønsker at høre fra alle, der har set Servet Abdija i tiden op til drabet. Mandag var den 16-årige blandt andet forbi sin fars pizzeria på Guldbergsgade med nogle venner, ligesom han spillede fodbold ved Tagensbo Skole, inden han klokken cirka 21.05 blev passet op af to-fire gerningsmænd foran sin opgang 48 på Ragnhildsgade. Gerningsmændene råbte ham an og skød ham herefter seks gange, inden de løb væk ad stisystemet og ud til en formentlig mellemstor og mørk bil ved Studsgaardsgade, har politiet oplyst.matg@berlingske.dk 
Københavns Politi efterlyser unge vidner efter skuddrabet på 16-årige Servet Abdija. Imens opfordres forældre til at være opmærksomme på adfærdsændringer hos deres børn.
Thit kender alle, der arbejder bag kulisserne på Østre Gasværk Teater. Når hun går rundt bag scenen eller i garderoben, råber hun hej, sender en joke af sted eller vinker. Thit er også noget ganske særligt - og ret vildt. Hun har som 16-årig fået hovedrollen som Clara i stykket »Vildheks« på Østre Gasværk.Thit havde været til flere auditions til rollen som Clara, men inden teatret kunne fortælle, hvem der havde fået rollen, skulle hun ud at rejse.»Jeg tog til London med min efterskole. Da vi kom hjem, regnede jeg med, at min mor, far og lillebror ville tage imod mig på Hovedbanegården.Men der stod også et kæmpe hold af mennesker med blomster og et kamerahold.Og så sagde de: Du har fået rollen som Clara,« fortæller Thit, mens hun sidder i halvmørke ved et bord bag publikums siddepladser på Østre Gasværk Teater. Det store teater, der ligger på Østerbro i København, har det sidste stykke tid fyldt meget i Thits liv.Fuld af Vildheks»Siden 1. august har jeg øvet replikker og koreografi stort set hver dag. Jeg har kun fri om søndagen,« fortæller hun.Og de mange timer, hvor hun har øvet sig i at kunne spille Clara, har virket: »Jeg tænker som Vildheks, og jeg drømmer som Vildheks. Jeg er fyldt op af Vildheks,« griner hun.Rollen som Vildheks har haft en ekstra bonus, som Thit ikke umiddelbart havde forventet.»Da jeg lige havde fået rollen, ringede jeg til min bedste ven Laurids over Skype. Jeg fortæller ham, at jeg har fået rollen som Clara i Vildheks.Mens vi taler, bliver han nødt til at lægge på, fordi han bliver ringet op på sin telefon.Kort efter ringer han op igen og siger, at han har fået rollen som Oscar, der er Claras bedste ven i stykket. Til at begynde med tror jeg ikke på ham,« siger Thit.Men det er ikke nogen joke. Thits bedste ven i virkeligheden har også været til audition til en rolle i Vildheks. Og han har fået rollen som Claras bedste ven.Voksent arbejdeMidt i at det har været sjovt og fedt at få hovedrollen i et stort stykke, så har det også betydet, at Thit har måttet træffe nogle valg.Hun skulle egentlig være startet i 1. g i gymnasiet, men det valgte hun at droppe - indtil videre. Der er heller ikke meget tid til at være sammen med sine venner. Når hun har fri om søndagen, er hun tit så træt, at hun har brug for at slappe helt af.»Men jeg har nogle fantastiske venner, der har forståelse for, at det er sådan. Hver dag sender vi hinanden en Snapchat, en video eller en besked om, hvordan det går,« siger hun.Det kan nemlig være svært, at der er så mange mennesker, der har forventninger til Thit.»Jeg vil gerne være overskudsagtig og kunne det hele. Men nogle gange skal man også kunne bede om hjælp. Det skulle jeg lige lære.«.chhi@kidsnews.dk Fakta: H E Y, H V A D BET YDER DET..Kulisse: Den særlige baggrund, der bliver lavet til scenen i en teater-forestilling. At være bag kulisserne betyder også, at man ser alt det, der foregår skjult, når en stor forestilling skal sættes i gang.Audition: En slags optagelsesprøve til teater eller film.Replikker: Det som skuespillerne siger på film eller i teaterstykker.Koreografi: De trin og bevægelser man laver i en dans.Thit AabergH 16 år H Har rollen som vildheksen Clara i teaterstykket Vildheks H Var 9 år, da hun begyndte at spille teater for alvor H I Vildheks er hun på scenen i halvanden time uden pause. Hun skal kunne huske alle sine replikker i stykket udenad - der er ikke nogen hjælp.VILDHEKS VILDHEKSPremiere: 14. september på Østre Gasværk Teater Alder: Kan ses, fra man er 9 år og opefter Vildheks bygger på en serie af bøger, som forfatteren Lene Kaaberbøl har skrevet.Historien handler om pigen Clara, der en dag bliver kradset af en sort kat og derefter bliver hvirvlet ind i en verden fuld af magi. Clara er normalt en stille skolepige, men nu bliver hun pludselig forfulgt af den tidligere vildheks »Kimæra«. Premiere: 14. september på Østre Gasværk Teater Alder: Kan ses, fra man er 9 år og opefter Vildheks bygger på en serie af bøger, som forfatteren Lene Kaaberbøl har skrevet.Historien handler om pigen Clara, der en dag bliver kradset af en sort kat og derefter bliver hvirvlet ind i en verden fuld af magi. Clara er normalt en stille skolepige, men nu bliver hun pludselig forfulgt af den tidligere vildheks »Kimæra«.
16-årige Thit Aaberg har hovedrollen i stykket Vildheks, der kan ses på Østre Gasværk Teater.
Hvor bor du?»Nørrebro. Jeg har boet her i sådan cirka 23 år. Men jeg flytter til Christianshavn til september«. Hvad kan du lide ved Nørrebro? »For mig er det bare tryghed. Det er hjem. Jeg kan godt lide det multikulturelle miljø, der er her. Før der kom mange døgnåbne butikker rundt om i byen, var der altid grønthandlere på Nørrebro, der havde døgnåbent. Der har altid været gang i den. Der er liv og bevægelse, og det giver mig ro. Folk her er gode til at tage imod hinandens forskelligheder og acceptere dem«.Hvad kan du ikke lide ved Nørrebro?»Jeg synes, det er ærgerligt, at boligpriserne stiger her, fordi Nørrebro er blevet fancy. Fordi det er fancy at være slum. Så det er synd for dem, der altid har boet her, når huslejen stiger hele tiden«.Hvad kunne København lære af udlandet?»Det er svært at sige på en dag som i dag, hvor solen skinner, og jeg synes, København er verdens bedste by. Vi har mange festivaler og alt muligt om sommeren, men om vinteren sker der ikke så meget.I andre storbyer sker der noget hver dag - også om vinteren. Der kunne godt være flere aktiviteter i København om vinteren - noget, der taler til forskellige mennesker, får folk lidt ud af deres komfortzone, så de blander sig mere med forskellige mennesker«.Tager du nogle gange ud og hører musik?»Det sker. Jeg er ikke så god til at gå til koncerter, fordi jeg tit kommer til at overanalysere folks optræden, så det falder tit til jorden for mig. Men når jeg gør, er det mest for at høre danske musikere.Jeg har ikke et fast sted, jeg kommer. Jeg jager mere koncerten, end jeg jager venuen.Det ærgerlige ved venues i København er, at der er sindssygt dårlig lyd. Jeg har oplevet dårlig lyd i Pumpehuset, og det nye Tap1 har heller ikke været så godt. Jeg synes, steder som Vega og Royal Arena har god lyd«.Har du et stamsted?»Hele Indre By er mit stamsted. Jeg bevæger mig meget rundt i Indre By med mine venner. Vi har ikke nogen plan for dagen, men vi mødes vilkårlige steder, som for eksempel Israels Plads. Vi spiser pizza i Gothersgade på Pizzahuset eller tager på Fredco's og får en sandwich«.Hvor går du i byen?»Ja, det har jeg jo gjort lidt i. Jeg tager mest på klubber som Chateau Motel eller Arch, hvor vi har vores ugentlige gang. Det er i hvert fald tæt på hver uge.Der skal jo ske et eller andet. Nogle gange tager vi også på Toga Bar og drikker øl«. Hvad har København for meget af? »Vejarbejde«.Hvad ville du vise udenlandske gæster?»Jeg ville tage dem med til steder, jeg betegner som typisk danske eller københavnske.Som Nyhavn, Christianshavn og Christiania. Selv om det er super kliché, er det stadig kun os, der har de her steder. Men jeg ville ikke vise dem Den Lille Havfrue, for det viser ikke mit København.Og her den anden dag opdagede jeg et nyt sted. Jeg gik en random tur forbi Ofelia Beach, slottet, hvor dronningen bor, og kom også forbi Bibliotekshaven, hvor jeg aldrig har været før. Det burde man vise turister. Det er ikke en park, men meget dansk og majestætisk og flot«.Hvad irriterer dig ved København? »Når arrangementer som maraton spærrer hele byen af. Der er mange andre fede steder, man kunne løbe, der ikke nødvendigvis er Indre By. Måske Ørestad, hvor der er mere åbent. En anden ting er, at man skulle have udvidet og vedligeholdt den gamle Israels Plads i stedet for at rive den ned og lave noget helt nyt. Den gamle plads havde noget charme. Den nye er mere futuristisk«.Hvis du fik en kæmpe pose penge, hvad ville du så ændre i byen?»Jeg ville bygge nogle store multihaller, så vi kunne lave flere arrangementer i løbet af vinteren«. Hvorfor har du valgt, vi skulle mødes på Israels Plads? »Jeg havde et forhold til den gamle Israels Plads. Jeg har altid hængt meget ud her som teenager med mine venner. Måske fordi der var en basket-og fodboldbane.Og uanset om man boede på Østerbro, Nørrebro eller Frederiksberg, så mødtes vi her, for så kunne vi nemt finde hinanden. Den sidste folkeskole, jeg gik på, var Zahles, og så blev det jo også min folkeskolegård, og på en måde endte jeg med at bruge hele min dag her. Israels Plads har været et omdrejningspunkt for min ungdom«.tine.kirkensgaard@pol.dk 
Rapperen Kesi flytter til Christianshavn efter 23 år på Nørrebro. Torsdag fylder han 25 år og fejrer det med koncert på Vega.
Tirsdag 21.03.2017 | 3 sektioner | kr. 35,00 | Uge 12 | Nr. 80 Onsdag 22.03.2017 | 4 sektioner | kr. 35,00 | Uge 12 | Nr. 81 Erhvervsstyrelsen slår nu ned på mystiske skuffeselskaber med adresse i Danmark og med direkte relation til den omfattende sag om hvidvask gennem danske banker.Konkret har Erhvervsstyrelsen i starten af juni anmodet om tvangsopløsning af firmafabrikanten Dan Consulting (Strand House), som har stået bag og administreret en lang række skuffeselskaber i Danmark. Herunder tre selskaber, der modtog 145 mio. kr. i en international sag om hvidvask, og som havde den litauiske håndværker og tidligere professionelle stråmand Arunas Masenas som direktør.Det har ikke været muligt for Berlingske at opklare, præcis hvem der står bag Dan Consulting, der formelt set er ejet af en mand med et russisk-klingende navn bosiddende i Storbritannien.Indtil for nylig var en tidligere taxavognmand fra Østerbro direktør i selskabet, men af selskabsregistret fremgår det, at han fratrådte som direktør i maj. Han har ikke ønsket at tale med Berlingske, mens det ikke har været muligt at få kontakt til tre tidligere direktører for selskabet.Det er den tidligere taxavognmand, der har underskrevet det seneste årsregnskab for Dan Consulting (Strand House), som bærer præg af at have været en tur gennem Google Translate: »Today the management having behandlades and godkendt the Annual Report of Dan Consulting (Beach House) Ltd. for the year 1 July 2015 to 30 June 2016th. The Annual Report is presented in accor dance with the Danish Financial Statements Act,« som det noget hakkende fremgår af regnskabet for 2015/ 16.Endvidere fremgår det, at det første indsendte regnskab til Erhvervsstyrelsen ved en fejl var en kopi af regnskabet for året før.Erhvervsstyrelsen har anmodet om tvangsopløsning 7. juni i år med henvisning til selskabslovens paragraf 225, som bl. a. kan skyldes, at selskabet ikke har en lovlig ledelse, at selskabet mangler revisor, eller at selskabet ikke har indsendt godkendt årsrapport.Tvangsopløsningen sker i kølvandet på, at Berlingske i april kunne afdække, hvordan 39 overførsler fra en kæmpe hvidvasksag i Moldova havnede i tre danske selskaber med Arunas Masenas som direktør. Selskaberne er såkaldte kommanditselskaber, der tidligere er blevet voldsomt udskældt for at blive anvendt af lyssky udlændinge til skattesvindel og hvidvask.De tre umiddelbart tomme gennemstrømningsselskaber blev administreret af firmafabrikanten Dan Consulting (Strand House).Allerede dengang varslede Erhvervsstyrelsen, at man havde kig på Dan Consulting: »Det, jeg kan sige, er, at vi mere generelt interesserer os for et selskab som Dan Consulting, som indgår i en kæde af selskaber med grænseoverskridende transaktioner. Vi kigger på, om regnskabs-, revisor-og hvidvaskloven er opfyldt,« sagde Victor Kjær, vicedirektør i Erhvervsstyrelsen i april.Onsdag kunne Berlingske fortælle, at Københavns Politi åbner en efterforskning af sagen om Arunas Masenas, der igennem en årrække var direktør for mere end 250 selskaber.»Det er begrænset, hvad jeg kan sige, da der er en større efterforskning i gang. Der er en række ting, som vi skal have undersøgt nærmere.Arunas Masenas er blevet afhørt, og det har givet anledning til en række yderligere efterforsknings skridt, der skal foretages,« sagde politiinspektør Torben Svarrer fra Københavns Politi.Fakta: AFSLØRINGER Hvidvask for milliarderTvetydig DRAKES chefjurist i Danske Bank BUSINESS. 04-08 Berlingske bragte 21. marts de første afsløringer af hvidvask for milliarder, der involverer flere danske banker. k å il å ål D bli i d Danske Bank-topchef Thomas Borgen erkendte i Berlingske 22. marts, at storbanken havde fejlet i sag om hvidvask.Samtidig kunne Berlingske fortælle, at Sydbank smed mistænkelige kunder fra samme sag ud af banken. Berlingske kunne 27. marts fortælle, at Danske Bank og Nordea ifølge myndighederne i flere lande har haft en rolle i to opsigtsvækkende internationale kriminalsager om korruption og organiseret tyveri af mere end én milliard offentlige kroner. indsatsomdirektør i en række 30. april stod den herboende litauiske håndværker Arunas Masenas frem og fortalte, hvordan han er blevet brugt som stråmand i selskaber med tilknytning til sagen om hvidvask.
Erhvervsstyrelsen har anmodet om at tvangsopløse selskabet Dan Consulting (Strand House), som stod bag selskaber, der blev brugt i storstilet sag om hvidvask.
I sidste uge ankom der et brev. I forbindelse med et bankskifte var en af de faste PBS-overførsler åbenbart smuttet, så den gamle bank meddelte nu - pr. papirbrev såmænd - at regningen var mere end forfalden og skulle betales prompte. Brevet var dateret den 11. april, ankom i postkassen den 24. april og lod meddele, at hvis ikke regningen var betalt senest den 20. april, ville den blive pålagt en strafrente på 100 kr.Det kan man kalde en god forretningsmodel, især hvis den var baseret på kold kalkule fra bankens side. Men selv om der ofte kan være grund til at rette sin vrede mod bankernes grådighed, så er den ret beset uskyldig her. Jo, fedterøvene kunne have sendt brevet som A-post, men hvem - selv den mest underfrankerede bankmedarbejder - er i stand til at forestille sig, at det vil tage fjorten dage at sende et brev fra Østerbro til Nørrebro i København i et land med verdens højeste porto? Men det gjorde det, og det kan man så som borger og bankkunde vælge at gøre oprør mod eller trække resigneret på skuldrene over. Som en kær medkommentator på avioner, sen sagde, da anekdoten blev delt, så er "afvikling" jo ikke engang dækkende; der er nærmere tale om en "opløsning". Det drejer sig naturligvis om postvæsenet, det fælles nordiske Postnord, som blev resultatet af fusionen mellem det danske og det svenske postvæsen tilbage i 2009. Det er et holdingselskab, der ifølge sig selv og sin hjemmeside tilbyder kommunikations-og logistikløsninger.Det kan så diskuteres, hvordan det går, i hvert fald er virksomheden i så dyb krise, at den nu går tiggergang hos staten. Forklaringen er enkel: Der bliver ikke sendt breve nok længere til, at der er penge i at bringe dem ud, og samtidig har Postnord ikke formået at skabe en rentabel forretningsmodel baseret på andre kommunikations-og logistikydelser. Det arbejdes der på, forstår man.Det her handler ikke om at få det cyklende, cerutrygende postbud tilbage, som altid havde tid til en tår kaffe og til at blive og se, hvad brevet eller pakken mon indeholdt.Han forsvandt sammen med landsbylægen, bogbussen og alle de andre decentrale institutisom man engang mente skabte infrastrukturel sammenhængskraft og værdi. De var urentable, ligesom andre statslige institutioner som telefonvæsen, energiforsyning, lufthavnsdrift og andet arvegods fra frilandsmuseet åbenbart også var det.Nej, Danmark er hoppet på moderniseringstoget med store ambitioner.Vi bryster os af at være det mest digitaliserede land i verden.Det offentlige er holdt op med at sende fysiske breve, hvilket i sig selv bør gøre det umuligt at drive et postvæsen, og så er det bare synd, Sonnyboy, for de 2-300.000 ældre, som efterlades som digitale analfabeter, der forsøger at finde rundt i junglen mellem borger.dk og e-boks, og i øvrigt dør de jo nok en dag, tænker man sikkert, for det er ingen hemmelighed, at det især er de ældre, der er udfordret.Vi gennemfører i stedet med stolthed digitaliseringen i rivende hast, uden at staten i parentes bemærket i øvrigt er i stand til at levere bredbåndsforbindelser til hele landet. Teknologien har mange fordele, men i sidste ende handler det vel også om, hvad det er for et land, vi gerne vil have, for mens Skat har opgivet at finde 80 mia.forsvundne kr., Nets børsnoteres, forgyldes og ender i kæmpegæld, Dong sælges til en kapitalfond osv., kan man spørge sig selv, om ikke medkommentatoren har ret i, at det hverken er afvikling eller udvikling, men opløsning af den infrastruktur, som man ellers altid har ment, var en art berettiget public service i et land med et skattetryk på 60 pct.palle.weis@jp.dk Det her handler ikke om at få det cyklende, cerutrygende landpostbud tilbage.

At slå græs var noget nær det værste, jeg vidste, som helt ung. Det var en af de ting, mine forældre måtte tvinge mig til med trusler om færre lommepenge. Teenage-Simon syntes, det var selve essensen af forstads-og voksenlivets kedsomhed. At vandre der i haven. Op. Ned. Ryk lidt ind. Op og ned igen. Det var, som om det var et billede på livet, der bare kørte af sted uden andet formål end at få tingene til at se præsentable ud, og når teenage-Simon nåede den sidste bane, var det som tunnelen til det næste liv og sollyset, man gik mod. Hvorfor fanden havde mine forældre valgt det her? Da jeg fyldte 15, fik jeg job som dukkefører i Tivoli, og hver eneste aften fra forår til tidligt efterår tog jeg toget fra Hellerups sterile og trætte villaveje ind til Københavns Hovedbanegård. Ind til farvet lys og fyrværkeri. Ind til byture på en tirsdag med folk, der var meget ældre end mig. Ind til en menneskelig mangfoldighed, jeg ikke havde oplevet før, og ind til en energi, det var svært at få øje på, når man efterfølgende vågnede i Hellerup, og teenage-Simons far endnu en gang hidsede sig op over, at kommunen havde skruet op for dut-lyden i det nærmeste lyskryds. Alene for at genere ham.København og Indre By blev en fascination, en magnet og en eskapisme. Ligesom teenage-Simon syntes byen konstant at vokse lidt. For hvert besøg blev byen mere end Strøget og Købmagergade.Fik flere sidegader, flere specielle tøjbutikker og andre spisesteder end Ankaras buffet. Og ligesom teenage-Simon var København i konstant forandring.Diskotek Emma blev til Karel, der blev til The Bank. Vejarbejde summede overalt af nyskabelse.I 2. g mødte jeg min nuværende kone.Hun havde egen lejlighed på Østerbro (hvilket jo praktisk talt er Rådhuspladsen, når man kommer fra forstaden).Hun kom selv fra Hvidovre og ville aldrig tilbage. Vi var enige om aldrig at ville tilbage - sammen. Vi drømte om en lille lejlighed på Højbro Plads. Så var man altid midt i alt det sjove. Vi kiggede på lejligheder på Sønder Boulevard, for så kunne man jo bare lige gå ud i rabatten, hvis man savnede en have.Men ak, den brutale virkelighed. SU kan ikke købe mange københavnerlejligheder, og vi måtte nøjes med at sidde på en meget lille altan - i forstaden - og kigge drømmende efter 1A, som den passerede og kørte ind mod Stormbroen, Kongens Nytorv og livet.Af en eller anden grund skete der pludselig noget. Det farvede lys blev irriterende, diskotekerne larmende og vejarbejdet besværligt. Den lille altan forvandlede vi med glæde til et rækkehus.I et kvarter med lukkede arealer, fælles legeplads og naboer, der ved, hvad man hedder. Skulle vi kede os, er København H kun 11 minutter væk med et B-tog. Mens jeg skriver, leger min søn i haven. Gud, græsset skal da slås. Jeg tror, at 4 centimeter vil være pænest.ibyen@pol.dk Fakta: MikroportrætAlder og beskæftigelse: 26 år, journaliststuderende og far, snart også til dreng nummer 2.Hvad bestiller du i baren? Fadøl.Jo mørkere, jo bedre.Hvad er dit yndlingssted? Lige nu er jeg vild med Papirøen. Jeg elsker at kigge på København hen over vandet, mens jeg fortærer burger med konfiteret and.

Enhver forælders værste mareridt var for nyligt tæt på at gå i opfyldelse for Bettina Bahrs.Hendes søn på ti år var vej hjem fra tennis, da han ifølge Bettina Bahrs blev antastet af en sortklædt mand i en hvid varevogn. Det skete tæt på deres hjem i Viby Sjælland.»Min søn går på Parkvej i Viby 150-200 meter fra vores hjem, da der kommer en hvid varebil kørende.Bilen standser, og der kommer en mand ud, som går hen og tager fat i armen på min søn. Min søn falder tilbage og sparker ham i skridtet, hvorefter han får vristet sig fri og løber.Jeg har aldrig set noget lignende det rædselsslagne blik, han havde i øjnene, da han kom hjem. Det var en meget skræmmende oplevelse,« fortæller Bettina Bahrs.Mandag aften var hun mødt op i en stuvende fuld gymnastiksal på Jyllinge Skole.Slik og pokémon-kortBaggrunden for mødet var en række anmeldelser om en børnelokker, der angiveligt er på spil i skolegården på Jyllinge Skole og mange andre steder.De første anmeldelser kom ind i januar. De drejede sig om en mand, der forsøgte at lokke skolebørn med hjem ved at love dem slik og pokémon-kort. En mand blev anholdt og varetægtsfængslet, men blev kort efter løsladt igen, da Østre Landsret ikke fandt, at der var tilstrækkeligt grundlag for at varetægtsfængsle ham. Han er dog stadig sigtet.Siden januar har politiet modtaget en hel stribe anmeldelser om lignende episoder i så forskellige steder som Roskilde, Hillerød, Lille Skensved og Østerbro.En mand har angiveligt lokket med både krammere og hundehvalpe og i flere tilfælde hevet fat i armen på børn. Men børnenes signalementet af manden varierer. Nogle gange er han mørk i huden, andre gange hvid. Nogle gange er hans bil en hvid kassevogn, andre gange en mørk kassevogn og nogle gange er det en stationcar.Vicepolitiinspektør Michael Flemming Rasmussen forsøgte at tale de mange bekymrede forældre til ro ved at sige, at politiet ikke ser en sammenhæng mellem anmeldelserne.»Vi har nedsat en gruppe, der ser på de her sager, og vi kan altså ikke se nogen sammenhæng. Både signalementet af manden, den bil der bliver beskrevet og den modus, der bliver anvendt, er forskellig i sagerne, og derfor tror vi ikke det er den samme gerningsmand,« sagde han til de mange bekymrede forældre.Han mente i stedet, at sagen er kørt op i medierne og især på Facebook, hvor der har været en livlig debat.Lod sig ikke beroligeMen Bettina Bahrs blev ikke beroliget af vicepolitiinspektørens ord: »Jeg har haften meget konkret oplevelse, hvor min søn blev forsøgt hevet ind i en bil, så jeg kan ikke bare sætte mig ned og tage det roligt,« siger hun til BT.Flere andre forældre på mødet lod sig heller ikke berolige. En mor sagde: »Hvis I kommer for at betrygge mig, så mangler jeg stadig noget, der gør mig tryg. Det forlyder, at der går en mand rundt her i Jyllinge og tager fat i børn. Det er noget, jeg som mor må forholde mig til«. De skeptiske forældre krævede handling af politiet. En far foreslog, at der blev sat midletidig overvågning op på Jyllinges tre indfaldsveje.En anden far foreslog, at politiet gransker kriminalregisteret for at se, om der bor dømte sædeligshedskriminelle.Andre ville vide, om det er sikkert at lade deres børn gå på legepladsen, og de kan cykle hjem alene og om der er ordentligt opsyn med børnene i kommunens daginstitutioner.Inge Christensen, der er direktør for Børn og Unge i Roskilde Kommune, siger at kommunen på baggrund af sagerne har øget opsynet med børn i skoler og daginstitutioner.»Vi har bedt skolerne om at indsætte flere gårdvagter, og så har vi været i kontakt med daginstitutionerne for blandt andet at sikre, at der opsyn med børnene, når de er ude på legepladsen,« siger hun.jvl@bt.dk '' Jeg har aldrig set noget lignende det rædselsslagne blik, han havde i øjnene, da han kom hjem.Det var en meget skræmmende oplevelse Bettina Bahrs, mor.
FRYGT Politiet forsøgte i går at berolige en række bekymrede forældre, der frygter, at en børnelokker er løs i Jyllinge.
Linus skal kraftedeme huske at dække sin mand op. Han bliver sat af hver eneste gang, og så svært kan det jo heller ikke være, råber Linus' far. Men Linus har spillet fodbold hele formiddagen, han er frustreret, langsom og færdig. Få sekunder senere kikser opdækningen igen, modspilleren stryger lige forbi ham, tager et hurtigt træk rundt om målmanden, og sparker bolden ind i netmaskerne. 5-0 og stadig tre minutter tilbage af ydmygelsen.Far losser Lloyd-skoen hårdt ind i træbanden, så det runger i hele hallen.Ligesom sønnike ligner han en, der drømmer sig så langt væk som muligt fra denne ugudelige sportshal på den gale side af Tølløse, tilbage til storbyen, sikkert Østerbro eller Brønshøj eller måske Amager, hvor nydelige fædre med velplejet, tilbagestrøget hår, sports-coat og nyvasket Passat ikke råber ad deres børn.Men Linus' far kan simpelthen ikke lade være. Han er ikke holdets træner, det overlader han til fyren i træningsdragten ved siden af. Det er bare, som om faderfølelserne, engagementet og forventningerne får frit løb, for Linus ER jo langt bedre end det her, han ved sgu da godt, hvordan man spiller fodbold. Han træner jo i en af Københavns mere velansete klubber, spiller kampe hver weekend, så hvis drengen alligevel ikke kan finde ud af at huske, hvad træneren har lært ham, hvorfor i alverden skal far så gå tidligt fra mellemlederjobbet tre dage om ugen for at køre ham til og fra træning? For slet ikke at nævne weekenderne, som kunne bruges meget mere fornuftigt, fremfor at stå i en nedslidt sportshal i Nørre Bøvlinge, hvor stanken fra cafeteriets friturekoger er så hamper, at den sætter sig i tøjet fra Troelstrup. Linus' far har forventet mere af Linus, så han sukker højlydt og banker igen til banden, denne gang med knytnæven, for at signalere, at far selvfølgelig ikke er sur. Far er bare ikke kørt hele vejen herud for at se Linus tabe.Det er Linus nu heller ikke. Men han er 11 år. Der er grænser for, hvor mange instrukser, hans hjerne kan bearbejde på samme tid. Det er noget med antallet af nerveforbindelser mellem de to hjernehalvdele, og det ved far også godt. Men far deler sin søns fritidsinteresser, som fædre nu gør. Far er bare engageret. Derfor råber han.Nyt angreb. Denne gang lykkes det Linus at komme mellem modspilleren og bolden, men der er fart på, angriberen kolliderer med Linus, som ryger i gulvet. Det gør ondt, han er ked af det, forskrækket og forslået, tårerne triller ned, dommeren stopper kampen, holdkammeraterne trøster ham, far råber »på benene igen!«. Men lige lidt nytter det. Linus vil hjem til mor, der ikke råber ad ham, og som synes, at fodbold først og fremmest skal være sjovt. Slutfløjtet lyder, og Linus og far fortrækker til cafeteriet. Linus beder om fritter. Far siger nej. Det har Linus ikke godt af, siger han og beordrer ham ud i bilen. Så de kan komme hjem til der, hvor fædre ikke råber ad deres børn.»Linus vil hjem til mor, der ikke råber ad ham, og som synes, at fodbold først og fremmest skal være sjovt.«.

- Hvis du vil skrive noget seriøst, så læs Tove Ditlevsens digt ' Der bor en unge pige i mig, som ikke vil dø', siger veninden Karen Thisted, der har kendt Suzanne Bjerrehuus i en menneskealder.Det er hermed gjort.Digtet handler om den unge pige, der lever i mange voksne kvinder, og selvom det godt nok har en noget melankolsk tone og tangerer identitetskrise, er der paralleller at drage.Suzanne Bjerrehuus fylder 70 i dag, men hun er stadig lige så smuk, frisk og frejdig som en 25-årig.Det er meldingen fra Karen Thisted.- At hun bliver 70 år, er for mig og mange andre totalt uforståeligt. Hun er altid 25 år. Årene har ikke sat sig på hende. Hun ser lige så lækker ud som altid, og hun bliver ved med at være en skolepige.En grinebider. Hun er meget, meget godt selskab, siger hun.Sex-brevkasseSuzanne Bjerrehuus er datter af en damefrisør og voksede op på Østerbro. Med fi-ne karakterer fra grundskolen blev hun optaget på privatskolen Ingrid Jespersens Gymnasieskole.I 1976 blev hun uddannet jurist på Københavns Universitet.Inden da havde hun dog allerede gjort sit indtog som model og Miss Danmark-vinder. Ja, den bramfri Bjerrehuus havde sågar poseret nøgen som Ekstra Bladets Side 9-pige og medvirket i stjernetegns-filmen ' I tyrens tegn'.Siden arbejdede hun i embede som jurist flere steder, herunder i Det Konservative Partis politisk-økonomiske afdeling. Hun opstillede endda for partiet i Amager-kredsen, men blev stemplet af sine egne, efter hun deklarerede sin kærlighed til fristaden Christiania.Hun slog et slag for seksuel frigørelse som sex-brevkasse-redaktør på Ekstra Bladet, og hun har medvirket i flere tv-programmer, blandt andet det prisvindende ' Mormors bordel', hvor hun sammen med Karen Thisted kastede lys over den ellers lyssky business.Ramt af senskaderDet skal dog ikke være nogen hemmelighed, at mens Suzanne Bjerrehuus fortsat er ung af sind, har senskaderne fra den kræftbehandling, hun fik for 20 år siden, ramt hendes helbred hårdt.I en sms til Ekstra Bladet skriver hun det ligeud: ' Jeg har meldt mig ud af offentligheden'.Og når det kommer fra Suzanne Bjerrehuus, ved man, at det er alvor.Senskaderne betyder, at hun har problemer med at trække vejret, og hendes ellers livlige snakketøj er også hårdt ramt.Trods helbredet er hun dog lige så engageret i både sit eget og andres liv, som hun plejer.' De senskader skal frem i lyset', skriver hun på Facebook.Sønnen: Hun betyder altSønnike Oliver Bjerrehuus er ikke et sekund i tvivl om, hvad hans mor betyder for ham.- Hun betyder alt for mig som mor og som farmor til mine børn, og jeg synes, at hun er et rigtigt dejlig menneske, og jeg sætter pris på den tid, vi har sammen, siger han.Den 42-årige model, hvis far er Suzanne Bjerrehuus eksmand Ole Brøndum-Nielsen, regner med at lægge vejen forbi sin mor i dag.- Hun plejer ikke rigtigt at fejre sin fødselsdag, men vi skal sikkert sidde og hygge sammen og drikke en kop te.nick@eb.dk ;all@eb.dk Årene har ikke sat sig på hende. Hun ser lige så lækker ud som altid.Fakta: BLÅ BOGFødt: 22. februar 1948 i København.Uddannelse: Cand. jur. fra Københavns Universitet i 1976.Ægtefælle: Bestyrelsesformand Asger Aamund (gift 22. januar 1988).Børn: Oliver Bjerrehuus (født 6. oktober 1975).Forældre: Jørgen Peter Bjerrehuus og Inger Bjerrehuus.Bøger: ' Er vinter nær...' (2000) og ' Livet i mine mænd' (2002).Film: ' I Tyrens tegn' (1974), ' Mig og Mama Mia' (1989) og ' Noget i luften' (2011).Tv-programmer : ' Super Chancen', ' Eleva2ren', ' Surfing Suzy' og ' Mormors bordel'.
DAG: - Det er ikke til at fatte, for hun er lige så smuk, frisk og frejdig som en 25-årig, lyder det fra veninden.
Mod er blevet the sh* t inden for selvudvikling og følelsesretorik.Misforstå mig ikke, jeg synes ikke, vi skal stoppe med at være modige eller tale om modige mennesker, jeg synes bare, at der er gået inflation i ordet. Forleden faldt jeg over en kursustitel, der hed "Vil du gerne være mere modig i hverdagen?" Say what - jeg troede kurset handlede om, hvordan man redder en ældre mand med en hjertestarter på vej hjem fra arbejde, eller hvordan man stopper et bankrøveri, når man alligevel er ude at handle, men nej, kurset handlede derimod om begrebet "hverdagsmod" - mod til ikke at være en pivskid og mod til at tage beslutninger i hverdagen.Den havde jeg ikke lige set komme. Sådan et kursus kan jo være ganske nyttigt for folk, der lider af angst eller mærkelige fobier, men når man læser teksten, så henvender kurset sig til ganske almindelige mennesker, primært kvinder, der gerne vil være bedre til at være modige i hverdagen.Vi lader den lige stå et øjeblik.Men der er mere om snakken. Det selvudviklingsmod dukker mere og mere op. Vi lever åbenbart i en tid, hvor det at tage relativt simple beslutninger i eget liv er en kæmpe ting. Det handler mere om, hvad andre tænker om os, end om hvad vi selv har lyst til at gøre.En damebladsartikel, der handler om, at Jette tog en modig beslutning, da hun holdt op med at farve sit hår og nu har det smukkeste grå hår, er ikke fri fantasi, men virkelighed. Nej, Jette er IKKE modig, Jette har flot gråt hår, Jette er en frisk kvinde, der går op i sit udseende, Jette kan til nød være spændende, men hun er godt nok ikke modig. Hvori ligger det modige? At turde bede frisøren lade være med at farve håret brunt? Eller at turde face naboen Inge, der spørger, om Jette da ikke har fået nyt hår? Kigge sig selv i spejlet og sige det er da meget flot med gråt hår, nu gider jeg ikke bruge en formue på hårfarve mere? Nej vel.Stik da endelig Jette og andre kvinder med hang til hårfarveskift tusind tips og tricks til, hvordan man får det perfekte grå hår, og hvordan man lægger farvedåsen på hylden, men lad venligst være med at blande mod ind i det.I efteråret lagde jeg en post op på Facebook, hvor jeg skrev, at vi nu havde sat vores hus til salg og ikke anede, hvad der så skulle se. Vi anede ikke, om vi skulle flytte væk fra Amager, købe en ejerlejlighed på Østerbro eller leje et bondehus på landet. Hold da op. Masser af likes og søde kommentarer. Og mange, især kvinder, skrev godt gået, og hvor er du modig. Jeg ved jo godt, at de mente, at det var "modigt" at sælge sit hus uden at vide, hvad vi så skulle. Men endnu en gang nej. Der er ikke meget mod over at sætte en kasse af et hus til salg, som man har haft i 14 år, indkassere den fede skattefri friværdi, tage pengene under armen og gøre noget andet. Vi endte med at tage et "modigt" valg og investere i en fed penthouselejlighed med kæmpe tagterrasse, 2,2 kilometer fra vores gamle hjem. Så er man da helt ude af egen comfort zone. Og ja, der var mange følelser involveret i den beslutning - frustration over vores gamle bank, der gjorde, at vi måtte finde en ny, og tårer i øjenkrogen, da Vilhelms gamle tøjdyr måtte på genbrugsstationen efter 10 års pitstop i kælderrummet, men modig følte jeg mig godt nok aldrig.Så skal vi ikke bare være enige om at sætte en stopper for det der "modighedsporno" og nøjes med at bruge udtrykket, når der virkelig er grund til det. Om personer, der virkelig sætter sig ud over egne behov og tager beslutninger, der gør en forskel for andre mennesker end dem selv.Og når vi nu er ved det, skal vi ikke også lade være med at gå så højt op i, hvad andre mennesker mener om os? Så længe vi ikke går rundt og generer nogen og prøver at opføre os nogenlunde ordentligt, så tror jeg altså ikke, at vi behøver at finde det indre mod frem ret ofte.Der er ikke meget mod over at sætte en kasse af et hus til salg, som man har haft i 14 år, indkassere den fede skattefri friværdi, tage pengene under armen og gøre noget andet.
Skal vi ikke være enige om at sætte en stopper for det der "modighedsporno" og nøjes med at bruge udtrykket modig, når der virkelig er grund til det?
Uopmærksomhed i trafikken er stadig et stort problem.En ny undersøgelse fra Rådet for Sikker Trafik og brancheorganisationen Forsikring og Pension afslører, at mange danskere har travlt med meget andet, når de kører bil.Eksempelvis svarer 28 procent af de adspurgte i undersøgelsen, at de taster på GPS, selv om de kører mere end 40 km/t i deres bil.-Uopmærksomhed koster alt for mange liv i trafikken.Vi ser mange ulykker, hvor en bil pludselig kører over i modsatte vognbane og rammer en modkørende. Det er vigtigt, at vi får flere til at køre bil, når de kører bil, siger Lisbeth Sahl, seniorprojektleder i Rådet for Sikker Tra-fik.I de her uger sætter Rådet for Sikker Trafik og Forsikring og Pension fokus på uopmærksomhed på vejene med kampagnen ' Kør bil, når du kører bil', som kan ses i tv, i biografer og på sociale medier.En af de personer, der på meget tæt hold har oplevet konsekvenserne af en uopmærksom bilist, er 37-årige Anne Mette Alberg.En morgen i april 2013 var hendes mand og dengang fi-re-årige datter Augusta på vej mod datterens børnehave.Datteren var i sin flyverdragt af sted på en lille cykel med cykelhjul. Ved Nordre Frihavnsgade på Østerbro i København, hvor familien boede dengang, skulle faren og datteren krydse vejen via en fodgængerovergang.-Der bliver aldrig holdt tilbage ved det fodgængerfelt, så min mand orienterer sig grundigt. Der kommer først en bil, som drøner forbi.Men næste bil er omkring 100 meter væk, så han tænker, at de sagtens kan nå over, fordi bilen vil standse, når bilisten ser dem, fortæller Anne Mette Alberg.Fløj op i luftenFordi faren regner med, at de enten kan nå over, inden bilen er henne ved fodgængerfeltet, eller at bilisten standser inden, træder han og datteren ud i fodgængerovergangen.Men bilen standser ikke.-Den kvindelige bilist sænker ikke farten. Bilen snitter min mand på armen og rammer støttehjulene på min datters cykel, så hun bliver kastet halvanden meter op i luften. Først der bremser kvinden, fortæller Anne Mette Alberg.Familien boede ikke langt fra, hvor uheldet skete, og faktisk kunne Anne Mette, som var hjemme med familiens yngste datter, stå på svalegangen og følge med i efterspillet til uheldet.-Jeg kunne jo ikke gå fra vores yngste datter, men jeg kunne stå og se, at min datter blev båret ind i ambulancen, fortæller hun.Heldigvis slap både datteren og manden fra uheldet uden skader, men datteren turde først sætte sig op på en cykel et år senere.Et splitsekundI dag er Anne Mette Alberg selv ved at tage kørekort til bil. Hun kan ikke forstå, hvordan bilister kan finde på at have travlt med så meget andet, når de kører bil.-Man sidder i et kæmpe fartøj, der kan slå ihjel, og det tror jeg, at mange glemmer.Jeg bliver vred, når jeg hører, at 28 procent taster på GPS, mens de kører over 40 km/t. Jeg tror, at de fleste glemmer, hvad det kan få af betydning. Jeg var et splitsekund fra at få halveret min familie. Hvis de var gået over et sekund senere, eller kvinden havde kørt lidt stærkere, så havde jeg mistet min familie, siger Anne Mette Alberg til Ekstra Bladet.Bilen snitter min mand på armen.Fakta: DET LAVER DANSKERNE BAG RATTETEpinion har for Rådet for Sikker Trafik og Forsikring og Pension spurgt 1.074 bilister i november 2017: Hvor ofte gør du følgende - meget ofte, ofte eller engang imellem - når du kører bil med minimum 40 km/t? Sidder i egne tanker: 57 procent Drikker: 49 procent Spiser: 32 procent Betjener GPS: 28 procent Finder ting frem eller lægger ting til side i bilen: 23 procent Læser sms'er, mail, Facebook, m. v.: 12 procent Skriver beskeder (sms, mail, Facebook m. v.): 10 procent Tager overtøj af eller på: 7 procent Taler i telefon (håndholdt): 7 procent Læser papirer, kort, m. v.: 7 procent.
Anne Mette Alberg bliver vred, når hun hører, hvor uopmærksomme bilister kan være bag rattet.
Det er den store trailer, der først fanger min opmærksomhed. Den er fyldt med affald, som skal på genbrugsstationen, og jeg kan ikke lade være med at kigge ned i bunken af træ og papir for at se, om der er noget, jeg måske kunne bruge. I løbet af de seneste 17 år er vi blevet en nation af genbrugskrejlere. Vi kører det ene læs skrammel ned på genbrugsstationen efter det andet - og tager til tider lige så meget med hjem. Vi bytter gammelt til noget andet gammelt, og en udflugt til genbrugsstationen kan være lige så udbytterig som en tur i Ikea. Bare billigere og uden kødboller.Traileren er en af de 30 genstande, der indgår i Nationalmuseets nye udstilling, ' Din ting - vores historie'. Den er valgt, fordi der kører godt 900.000 trailere rundt i Danmark, hvor de - som denne, der er fra Skiveegnen - bliver brugt til at transportere haveaffald, brugte møbler, gamle malingrester og alt mulig andet til den lokale genbrugsstation. Affaldssortering er noget af det, der kendetegner vor tid, tag bare et kig ud under din køkkenvask eller i din indkørsel.' DIN TING - VORES HISTORIE' folder Danmark ud siden årtusindeskiftet igennem 30 genstande - heriblandt traileren.Udstillingen kommer med et bud på, hvad der optager os danskere, og hvad der er sket i Danmark siden år 2000. Vi har fået nøglekort og NemID. Er begyndt at bruge mobiltelefoner. Flere og flere lever som singler og laver kaffe med kapsler. Vi er blevet en nation af løbere, og det årligt tilbagevendende DHLløb er verdens største motionsløb. Vi er vilde med slægtsforskning, diskuterer friblødning og er pludselig blevet kendt i hele verden på grund af vores hygge.Men vi er også et land, der går i krig - illustreret ved et privat foto af en dansk soldat på vej til Afghanistan. Vi har været udsat for et internationalt stormvejr takket være Muhammedkrisen - illustreret med det bøjede skilt fra den danske ambassade i Damaskus, som blev brændt ned i februar 2006.Vi har oplevet flygtninge komme gående på vores motorveje og diskuteret, hvor mange smykker og kontanter, de må være i besiddelse af. Rørende illustreret med de mange breve og smykker, som danskere sendte i protest til integrationsminister Inger Støjberg i december 2015.Vi er kort sagt blevet mere digitale, mere aktive på den internationale bane, og vi har oplevet, at verden pludselig er kommet meget tæt på. Så tæt på, at vi har været udsat for terrorangreb, hvilket vises ved hjælp af døren fra Krudttønden på Østerbro - fyldt med skudhuller - og små breve, stearinlys og perleplader, der blev lagt foran moskeen i Krystalgade i februar 2015.ALT DET VIDSTE vi godt i forvejen. Det hele er jo så tæt på, at man kan huske det meste. Udstillingen er en tur ned ad memory lane, hvilket er et vilkår, når man viser samtidshistorie.Det triste er så, at det bliver lidt tamt præsenteret. Bortset fra traileren, en hashbod fra Christiania og enkelte fritstående montrer - blandt andet med Andreas Mogensens dragt fra hans 8 dage i rummet - er genstandene sat op på en række langs udstillingssalens ene væg.Man går således fra pibestopper til mobiltelefon til kræftparyk til økologiske dagligvarer og så videre, mens man læser sig igennem fine tekster og ser små film på ophængte skærme. Det er okay, men også meget traditionelt.' Din ting - vores historie' er et godt bud på, hvad der præger vores tid - og en påmindelse om, at vi lever i en tid fyldt med omvæltninger. Men behøvede det blive fortalt så tørt?lars.hedebo@pol.dk .
De seneste 17 år er vi blevet mere optaget af at sortere affald, være på nettet og gå i krig, fortæller ny udstilling på Nationalmuseet. Det vidste vi godt, så hvorfor har museet ikke skruet op for præsentationen?
De fleste kender den danske virksomhed Vipp for deres pedalskraldespande og toiletbørster - måske også for deres køkkener, møbler og service. I denne måned føjede det familieejede firma en helt ny dimension til deres designunivers, da de åbnede et - på mange måder - temmelig utraditionelt hotel. Det består indtil videre kun af to ' værelser': et luksus-shelter midt i den smukke sydsvenske natur og en gigantisk loftslejlighed på Islands Brygge i København.Man kan booke en overnatning på nettet, hvor der på klassisk vis er nyredte senge og friske blomster. Men roomservice, reception og morgenmadsrestaurant skal man lede længe efter.»Man kan sige, at det her er vores fortolkning af et hotel. Vi ligger nok et sted midt mellem et hotel og en Airbnb-udlejning,« forklarer Kasper Egelund, som er direktør for Vipp.Meget mere end et hotelSolen strømmer ind gennem de skrå vinduer i det enorme rum og lander på de brede, lyse gulvplanker. Her er designermøbler, kingsizesenge, et fritstående badekar - og i midten af det hele et fuldt funktionelt Vipp-køkken. Turen rundt i det 400 kvm gennemrenoverede loft i to etager, som er det ene af Vipps to hotelværelser, er uden tvivl en fryd for enhver designentusiast.I virkeligheden er Vipp Hotel dog langt mere end bare en overnatningsmulighed for turister med god smag. Loftet på Islands Brygge er en slags crossover mellem et showroom og en privat lejlighed - et udsøgt udstillingsvindue for Vipps brede palet af designprodukter.Med et fint ord kan man kalde det retailintegration, for hele øvelsen handler nemlig om at integrere Vipps design i et miljø med andre designobjekter, - møbler og kunst.»Vi vil gerne give gæsterne en følelse af at være på besøg hos nogen, der virkelig brænder for arkitektur og kunst. Når du besøger Vipp-butikken er det et rent Vipp-univers. Det her kan noget helt andet, og det er det, der gør det relevant for forbrugerne,« fortæller Kasper Egelund.Drevet af passionDirektøren, som i øvrigt er barnebarn af Vippspandens opfinder, indrømmer dog samtidig, at hoteldrift næppe kommer til at være en god forretning.»Det er drevet af en kæmpe passion. I virkeligheden er det for meget et sats - et for langhåret projekt - og det er helt sikkert ikke lønsomt for os at drive hotel. Men vi vil gerne turde gøre noget, som er anderledes,« siger Kasper Egelund.Og netop derfor planlægger han at føje flere værelser til hotelporteføljen. Allerede næste år åbner Chimney House på Østerbro i København, og på sigt drømmer Kasper Egelund om at åbne et værelse i USA. Han tror nemlig på, at luksusoplevelser er det nye sort.»Selv om vi kan købe alt hjemme fra sofaen, vil vi jo stadig gerne ud. Vi vil bare have kvalitetsoplevelser - hvad enten det handler om gastronomi, kulturoplevelser eller rejser,« siger han.Tilsyneladende tiltaler idéen om en luksusovernatning på Vipp Hotel kunderne, for allerede et minut efter, at der blev åbnet for booking af de foreløbigt to overnatningsmuligheder, havde en nordmand reserveret et ophold.redaktion@boligen.dk Fakta: Kort om VippHistorien om Vipp startede i Randers, hvor Holger Egelund lavede den første pedalspand i 1939 til sin kones frisørsalon.I dag har VIPP 47 ansatte. En overnatning i Vipp Loft koster 1.500 euro, mens en nat i Vipp Shelter koster 1.000 euro.2.049Mæglerne har solgt 2.049 helårsgrunde i de første 10 måneder af 2017. Det er flere end i hvert af årene fra 2011 til 2016.Kilde: Boligsiden.dk.
Turister, kunder og samarbejdspartnere bydes velkommen i et hotel-univers, hvor Vipps produkter mikses med kunst, design og arkitektur. Retailintegration kalder firmaet sit nyeste tiltag.
I arkiverne under British Library har jeg engang fået lov at kigge nærmere på nogle af verdens ældste skrifter.Nogle af dem skrevet på papir for næsten tusind år siden. I århundrede efter århundrede havde de modstået tidens tand, fordi nogen havde passet på dem.Men også fordi papir er holdbart. Selv når biblioteker oversvømmes helt af vand, kan gennemblødte bøger og arkivalier reddes ved hjælp af frysetørring.Men én ting kan papir ikke klare, og det er, som ved ethvert barn ved, ild. Et farvelagt håndskrift skabt af en munk i et kloster i 11- 1200-tallet kan lyse så frisk, som var det blevet til i går, hvis det er blevet opbevaret sikkert, men ild kan det ikke modstå. Det ved man alt om i Københavns Kommune, hvor ilden brænder lystigt i disse år.Man digitaliserer nemlig, for det sparer plads! Selv folkebibliotekerne har som bekendt mistet tiltroen til papiret og har, siden de påbegyndte deres målrettede kassationer, brændt enorme mængder. Fra 2012 til 2016 er mere end halvtreds tusind titler forsvundet fra folkebibliotekerne på nationalt plan. Flere og flere titler findes i ganske få eksemplarer.I 2016 findes ca. 61 procent af titlerne kun i ti eller færre eksemplarer i hele landet.NÅR JEG FARER i blækhuset, for nu at bruge et udtryk, som hører den formastelige papirbårne fortid til, er det på grund af sidste uges nyhed om, at Københavns Kommune uden videre har brændt P. V.Jensen Klints håndtegninger af Grundtvigskirken, Danmarks mest fantastiske bygningsværk.Ingen tænkte på, at originaltegningerne af genistregen på toppen af Bispebjerg Bakke, som blev skabt af tre generationer af familien Klint, måske kunne tænkes at være kulturarv, og have anden værdi end den rent formelle.Ved samme lejlighed er tegninger til Bakkehusene, Danmarks første rækkehuse og Bellahøjhusene, Danmarks første højhuse, røget i forbrændingen. I de sidste fire år har kommunen skannet og destrueret de gamle fysiske arkitekttegninger fra områderne Husum, Brønshøj, Damhussøen, Vanløse, Utterslev, Emdrup og dele af Nørrebro og Østerbro.Den planmæssige og åndløse destruktion har forståeligt nok fået arkitekter og kulturhistorikere m. fl. til at råbe stop, og heldigvis så højt, at teknik-og miljøborgmester i Københavns Kommune Morten Kabell (EL) nu har stoppet den fremadskridende katastrofe. »Vi er heldigvis ikke nået ind til bykernen, men uanset hvad: Det er forkert. Det er kulturarv«, udtaler Kabell.MAN SPØRGER SIG SELV, om Kabells kommunale pyromaner havde fortsat deres afbrændinger, når de var nået til Regensen, Rundetårn og resten af indre by? Det er helt uforståeligt, at Københavns kommune ikke på forhånd fik en fast procedure på plads med relevante fagfolk fra f. eks. Stadsarkivet, så man havde kunnet udvælge og sikre de tegninger og sagsakter, som indlysende har eller kan kan have betydning for eftertiden. Det har man naturligvis gjort i Aarhus.»Stadsarkivet er kommet med en udtalelse om, at tegninger kan bortskaffes efter endt skanning (...) derfor har vi lagt os op ad deres vurdering«, er det eneste, man har kunnet få ud af den såkaldte enhedschef for byggesagsdokumentation i kommunen.Måske Stadsarkivet er den største skurk i denne sag? Problemet med digitalisering og efterfølgende bortskaffelse er, og det er det principielle i forhold til papir versus digitalisering, at it-systemer ikke holder særlig længe. Filformater bliver afløst, detaljer forsvinder ved konverteringer til nye formater, selve de programmer, der skal bruges, bliver ændret. Og dertil kommer så alt det, der har at gøre med de sanselige kvaliteter.NÅR ET MATERIALE kun består digitalt, har man løftet det ind i det uhåndgribelige og immaterielles endimensionelle sfære. Den helt konkrete stoflige fornemmelse, man oplever ved originalmaterialer, har sin egen værdi og betydning. Den giver os noget ekstra, den forbinder os i tid med dem, der skabte dem, vi føler os i direkte forbindelse med dem.Fotokopier og skanninger af originalmaterialer har slet ikke den samme magi, for eftertiden bliver en skannet tegning til ' flad' information i stedet for ' bred' og ' dyb'.Jeg har på Det Kongelige Bibliotek set og forsigtigt rørt ved Jørgen Brønlunds lille sorte dagbog fra Danmark-Ekspeditionen, hvori rummes hans afskedsbrev fra 1908. Det er skrevet med rystende, forfrosne hænder, inden han døde på Grønland.Der er tydelige fingeraftryk, det er lidt nusset, det er kort sagt levende den dag i dag. Papir er godt. Vi er nødt til at passe på vores vigtigste papirer.jes.stein.pedersen@pol.dk Fotokopier og skanninger af originalmaterialer har slet ikke den samme magi.Fejl og fakta 02.12.2017:Københavns Kommune har brændt »P. V. Jensen Klints håndtegninger af Grundtvigskirken, Danmarks mest fantastiske bygningsværk«, stod der i klummen Signatur på debatsiderne onsdag 15.11. om kommunens digitalisering af sit byggesagsarkiv.Vi kan lykkeligvis oplyse, at der næppe er tale om de eneste originaltegninger, der findes af kirken.
SIGNATUR Skandalen om afbrænding af originaltegninger til Grundtvigskirken er principiel.
Udviklings- og entreprenørselskabet Kom-Kbh står bag et nyt kontordomicil i Dragør. 
Flere og flere ønsker hjælp til at finde den optimale balance mellem isolering og ventilation. 
Når familien Zobel og de øvrige deltagere i eftermiddag siger farvel til Peter Zobel, så vil det ikke kun være en afsked med en far, en morfar og en nær jagtkammerat.Det vil også være et farvel til en mand, der både fik sat sit præg på erhvervslivet og på jetsettet. Et overhoved for en familie, som i årtier har fascineret danskerne.Da Peter Zobel kom til verden den 18. juni 1936 som andet barn af Hermann Zobel, lå det i kortene, at han skulle følge i sin far Hermann Zobels fodspor som direktør for det engelskejede forsikringsselskab Codan.Hermann Zobels farfar havde overtaget posten fra sin far, Hermann Zobel senior.Peter Zobels farfar kom fra et arbejderhjem på Østerbro og formåede at klare sig rigtig godt i den hastigt voksende forsikringsbranche.I en ung alder blev han direktør for det engelskejede forsikringsselskab London i Danmark, der senere først opkøbte og dernæst skiftede navn til Codan.Leder og direktørMens den gamle Hermann Zobel var kendt for at være en varm og omsorgsfuld leder og direktør, så var hans søn - Peter Zobels far - kendt for at være mere kontant.Og det fik Peter Zobel også at mærke i sin barndom i Trørød i Nordsjælland. Disciplin og patriarkalsk opdragelse var dagligdag -bl. a.beskrevet i bogen ' Zobel - historien om et Dansk Dynasti'.Peter Zobel, der havde kol og døde 81 år gammel, har selv sat ord på.»Min far så helst, at jeg blev nummer ét. At jeg skulle være den bedste.Det krævede hans stolthed. Og levede jeg ikke op til mine pligter og fik topkarakterer, så røg jeg ind i meget kraftige irettesættelser. Undertiden ledsaget af korporlig afstraffelse,« sagde Peter Zobel til BT i 1978.I 1979 overtog han posten som direktør efter sin far.Zobel-familien havde sideløbende med succes i erhvervslivet også fået en høj social status. De plejede omgang med adelen, og da dronning Margrethe i 1966 blev forlovet, blev Peter Zobel hurtigt en del af den senere prins Henriks nærmeste vennekreds.Udseende og fremtoningMens Zobel-familien plejede omgang med nogle af Danmarks rigeste, så skulle deres egen formue tælles i millioner -ikke milliarder.For mens vennerne ofte ejede store virksomheder, ejede familien ikke selv forsikringsdynastiet Codan.At have et godt omdømme og omgås de rette mennesker betød meget for Peter Zobel. Han ville have sin vilje og gik op i sit udseende og fremtoning.Og så lagde han ikke skjul på, at han elskede smukke kvinder.»Der er ingen tvivl om, at han havde en indre Peter, der sagde: ' Hvordan ser jeg ud?',« siger Klaus Moe, der var informationschef i forsikringsselskabet Hafnia, da Codan købte en del af det i 1990' erne: »Men jeg kunne faktisk godt lide manden -også selv om han forsøgte at blæse folk ud. Men når han slappede af, så var han også lidt sjov og sarkastisk.« Samme indtryk har vennen Christian Kjær, der både beskriver Peter Zobel som en ' tyran' og som ' en rigtig god og sjov ven'.Peter Zobel sov stille ind søndag på Bækkeskov Gods.Han bliver i dag bisat kl. 14 fra Sankt Pauls Kirke i Indre København.silb@bt.dk 
BISÆTTELSE Familie og venner tager i dag afsked med den danske erhvervsmand.
Skalerbarhed er et af de store buzzwords i IT-industrien - når man én gang har brugt penge på at udvikle en digital platform, skal den kunne genbruges på andre markeder og til andre tjenester.Nordea Ejendomme har taget begrebet til sig i sit nye kontorkoncept Our Office, som er en mellemting mellem et kontorfællesskab og traditionelle kontorlejemål.Tre af Nordea Ejendommes eksisterende kontorfællesskaber - på Østerbro i København, i Glostrup og i Lyngby - er opgraderet til det nye brand, som blev introduceret ved en event i sidste uge. Under en rundvisning fortalte vicedirektør Henrik Steenstrup til Berlingske Business Ejendomme, at det er en klar ambition at komme videre ud i hovedstaden, og måske i resten af landet.Han vil ikke sætte tal på, hvor mange lokationer man sigter efter. Men tanken er som i IT-branchen: Der har været betydelige omkostninger ved at udvikle konceptet - men nu er de betalt, og så kan man komme billigere i gang ved hver ny lokation.Ingen pangfarverOmkostningerne er blandt andet gået til designkonceptet, som er udviklet af den verdensberømte tegnestue Henning Larsen. Designet er elegant og klassisk dansk - det er ikke i Our Office, at man møder pang-farver eller dristige eksperimenter.Selv om kunderne betaler pr. kontorplads, er der en klar forskel i forhold til de fleste andre kontorhoteller: Virksomhederne lejer et helt lokale af gangen, så medarbejderne kommer ikke til at sidde sammen med folk fra andre virksomheder. Der er dog klart lagt op til, at de forskellige lejere møder og omgås hinanden på fællesarealerne, og når det kommer til det sociale samkvem, lægger Henrik Steenstrup også vægt på en anden feature: Lejere kan ' møde' hinanden på et fælles intranet og på en app. Disse services skal ikke bare tjene praktiske formål i forbindelse med lejemålene, som f. eks. at booke mødelokaler. Det er også meningen, at lejerne skal hjælpe hinanden og måske, ud over at være naboer, blive forretningspartnere.Små kunder kan blive storeMed Our Office følger Nordea Ejendomme en vej, som også andre store ejendomsselskaber som Jeudan og Aberdeen har fulgt.Ved at bevæge sig over mod moderne kontorhoteller sikrer man sig, at man også har et tilbud til små og unge virksomheder. Det er der måske her og nu ikke så meget omsætning i, men hvis de små virksomheder vokser sig store og får brug for mange flere kvadratmeter, vil man være glad for at have kundekontakten til dem. På den måde har koncepter som Our Office en plads i den samlede portefølje i et stort ejendomsselskab.Samtidig er det naturligvis en måde, hvorpå man kan nedbringe tomgang.»Med Our Office styrker vi vores tilbud og imødekommer markedets efterspørgsel efter fleksible kontorløsninger. Vores lejere har taget godt imod idéen, og vi håber på at skabe merværdi og optimale betingelser for vækst for dem gennem det nye koncept,« udtalte Henrik Steenstrup i forbindelse med indvielsen af Our Office i Lyngby.Læs også Berlingske Business Ejendomme i næste uge, hvor vi har tema om kontorhoteller.Vores lejere har taget godt imod idéen, og vi håber på at skabe merværdi og optimale betingelser for vækst for dem gennem det nye koncept.Henrik Steenstrup, vicedirektør i Nordea Ejendomme.
Tre af selskabets kontorhoteller er blevet opgraderet til det nye koncept, Our Office, hvor man på en gang giver kunderne privatliv og mulighed for tæt samarbejde - blandt andet gennem nettet og en app.
På Sølvtorvet er håndværkerne i gang. Det har de været en rum tid, og resultatet af deres banken, boren og regeren bliver endnu en Netto-butik, selv om der faktisk ligger nogle stykker i forvejen sådan indenfor rimelig rækkevidde, herunder en på Blegdamsvej, en på Nørreport og en i Sølvgade.Men nu kommer der altså endnu en, og den kommer til at ligge i den bygning, der tidligere husede en - ikke synderligt velbesøgt - thailandsk restaurant og en café uden nogen videre synlig identitet.' Eastern Corner' var navnet, og før det blev til and i rød karry og jasminris i dampende bunker, lå der en bar med det nordamerikansk klingende navn ' Silver Dollar', en bule af vistnok værste skuffe, hvor flabede fætre godt kunne risikere at få et par over nakken - især hvis de var langhårede og så hovne ud.For endnu længere tid siden stod der ' Restaurant Corner' på facaden, og i det etablissements storhedstid, var der mulighed for både jazzmusik og noget at spise og drikke - Dan Turèll har levende beskrevet, hvorling, ledes han en hel uge i træk hver aften lyttede til den amerikanske pianist Earl Hines, som var på programmet der i 1960' erne.Det vil ikke ret mange hverken vide eller tænke over, når supermarkedet om et par måneder skinner gult og stærkt med den karakteristiske skottehund som logo. Og det er der for så vidt heller ingen grund til at lamentere over; verden forandrer sig, byen er en levende størrelse, en molok, der æder sine egne børn for at kunne vokse og forny sig.Så ude på Strandlodsvej på Amager er der på relativt kort tid vokset et helt nyt kvarter frem. Hvor der tidligere var sådan lidt halvforfalden småindustri, en autoophugger og et bilværksted med speciale i gamle Corollaer og Kadetter, ligger der nu stolte knejsende beboelsesejendomme, sushi-barer og caféer med smoothies, så de forpustede motionsløbere kan få lidt at styrke sig på efter dagens cardio-kilometre.Nogle vil måske nok savne møbellagrene, de tomme gasbetonbygninger og kunne huske historierne om, at der i området var både pornoindustri og meget andet i gamle dage, og der var hverken hipstere, djøf'ere eller cand. mag. er i moderne kultur og kulturformidmen håndværkere, ekspedienter og knejper, hvor folk hed Finn og Svend Aage, som drak hof og røg cigaretter og spiste spegepølse og wienerbrød.Men det er lige meget.For sådan er det ikke længere, og det er udtryk for en absurd nostalgisk sentimentalitet at ønske de nye huse og indbyggere væk og borte.Nede i Nordre Frihavnsgade lå der engang en tre-fire slagtere, to osteforretninger, et par viktualiehandlere og en isenkræmmer, som også havde glas og porcelæn. Sidstnævnte har for længst kalket vinduerne, men til gengæld ligger der nu en butik, som sælger naturvin og økologisk gin - og der er ikke den variant af elegant lingeri, der ikke forefindes i mængden af butikker med ting til damer. Det er fint, medmindre man står og mangler eksempelvis en pakke herrelommetørklæder, et sort slips eller en paraply; så må man ind til byen. Og det er godt. For så kommer man lidt ud, får cyklet sig en tur og mulighed for at tænke over, at København faktisk slet ikke er én by, men mange.Kernen er K, men ude omkring ligger så satellitterne Nørrebro, Vesterbro, Østerbro - og endnu længere ude Nordvest, Sydhavnen, Valby og Frederiksberg, der alle har deres egen stemning og udvikler sig på forskellig vis.Ude i Nordvest, for enden af Fasanvej er en Lidl vokset frem, dér i det underlige grænseland mellem Frederiksberg og Ydre Nørrebro - området med Højbanen, det gamle Novo Nordisk - og brændselshandlere, Harrys Place med den originale Børge og engang en forretning, der solgte parallelimporterede Adidas-sko til fornuftige priser, så det kunne betale sig at tage turen helt fra Sjælør til Fasanen, og når man alligevel var der, kunne man købe sig et par billige andensorteringsjeans hos Nodahls Herretøj på Nørrebrogade, stykket mellem Lundtoftegade og Hyltebro.Nu er der bland selv-slik i rå mængder og interessante tyske varianter af Fanta med smag af mango og lime og tropiske kemikalier.Det skal man ikke kimse af.For man skal huske på, at når forsynet lukker en dør, så åbner der sikkert en Netto. Eller en kaffebar.henrik.palle@pol.dk Verden forandrer sig, byen er en levende størrelse, en molok, der æder sine egne børn for at kunne vokse og forny sig.

Politiet har fået ekstraordinært travlt efter den ballade, der opstod søndag aften lige efter Brøndbys Simon Tibbling havde afgjort superliga-kampen mellem Brøndby og FC København umiddelbart før sidste dommer-fløjt.»Da jeg efterlod sagen (i går, red.), var antallet af oprettede sager nået op på 46,« siger Brian Toftegaard, der er vicepolitiinspektør ved Københavns Vestegns Politi, til BT.Bunken af sager kan de kommende dage dog sagtens nå at vokse sig endnu større, tilføjer han: »Det kan jeg ikke udelukke. Der er jo rigtig meget videomateriale, der skal gennemgås, og ud fra det regner vi med, at vi kan identificere og oprette endnu flere sager og sigtelser mod dem, som lavede ugerningerne.« Ifølge BT's oplysninger handler mindst 19 af sagerne om vold mod tjenestemænd, mens mindst to har vold mod stadionkontrollører som omdrejningspunkt.Det er ikke tilfældigt. Frustrationerne hang ikke kun sammen med Brøndbys 1-0-scoring, men var den gnist, der antændte flammen og raseriet mod politiet efter en hændelse, der går tilbage til pokalfinalen 25.maj i år. Her blev en af FCKs capoer (en person som sætter gang i sange og visuel opbakning på tribunen, red.) anholdt under FCKs march fra Rådhuspladsen mod hjemmebanen Parken på Østerbro.Siden har en af FCKs rabiate grupperinger haftet horn i siden på politiet, som man har ledt efter muligheder for at komme i karambolage med. I går fik man så muligheden for at gøre netop det, da et stort opbud af kampklædte politibetjente førte opsyn med lokalderbyet. Det fortæller kilder med tæt kendskab til begivenhederne søndag aften.Først blev en sikkerhedsvagt slået i ansigtet med en knytnæve, da FCKs fans løb frem mod baglinjen for at demonstrere deres vrede over Brøndby-scoringen. Og siden kom politiet altså til - og så bød den længe ventede mulighed sig.Står til lange karantænerDerfor kølede politiets indgreb på udebaneafsnittet heller ikke den voldelige stemning ned. I stedet tændte det yderligere op under FCKgrupperingen.Politiet valgte da også at trække sig fra afsnittet, da de ikke ønskede at optrappe situationen yderligere.Urolighederne blev dokumenteret på direkte tv af TV3 Sport samt af overvågningskameraer på Brøndby Stadion. Billedmateriale som FC København og politiet i går begyndte at gennemgå.»Foreløbig er over 20 personer blevet identificeret, og de vil nu blive idømt langvarige eller livsvarige karantæner, ligesom vi deler vores viden med politiet med henblik på eventuelle retsforfølgelse.« skrev FC København i går i en pressemeddelelse.Klubben håber på, at den kan finde endnu flere mennesker på overvågningen, så ballademagerne ikke kan være med næste gang, FCK skal spille.»Vi vil i de kommende dage holde et møde med et bredt udsnit af fanrepræsentanter i FCKs fanmiljø for at komme yderligere til bunds i sagen og undgå lignende episoder i fremtiden.« lyder det fra FC København.Kriminel tilknytningSamme gruppe, som stod bag balladen under kampen, havde inden åbningen af udebaneafsnittet stormet tribunen og tvunget sikkerhedsvagter til at flygte. På videoklip kunne man se, hvordan urostifterne søgte konflikt med politiet og kastede romerlys efter dem.Grupperingen, der kalder sig Copenhagen Casuals, kan samle i omegnen af 100 mand, og har et tæt samarbejde med den tyske fodboldklub Hamburger SV. Sammen arrangerer de slåskampe mod andre fanfraktioner rundt om i Europa.Slåskampene finder oftest sted i skove, hvor hver fraktion stiller med samme antal fans. Herfra gælder det slet og ret om at slå de andre ned hurtigst muligt, hvorefter man kan kalde sig vinder og dermed erhverve sig håneretten.De personer der deltager i slåskampene, og sandsynligvis også stod bag balladen på Brøndby Stadion i går, kommer både fra kriminelle baggrunde og den danske kampsportsscenes elite. Tidligere har BT skrevet om, hvordan Hells Angels har hvervet et større antal medlemmer til støttegruppen AK81 gennem FCKs fanscene. Dengang fortalte den daværende chefen for Rigspolitiets nationale efterforskningscenter, Kim Kliver, at rockerne interesserer sig for folk i hooliganmiljøet, fordi de ' er villige til at slå på tæven og holde styr på territoriet'.Hvornår Københavns Vestegns Politi melder mere ud til offentligheden, er endnu uvist.»Det kan jeg ikke udtale mig op.Lige nu er sagen landet hos det, vi kalder for almen efterforskning, som sagsbehandler på alt det efterfølgende.De er i denne periode lagt lidt ned, så jeg har lovet at skåne dem. Lige nu har vi ingen pressekontakt på det, der sker i sagen fremadrettet,« vicepolitiinspektør Brian Toftegaard.BT har forsøgt at få en kommentar fra FC København, der ikke ønskede at udtale sig ud over det, klubben havde sendt ud på sin egen hjemmeside.jham@bt.dk ,idskovsporten.dk 
FODBOLDVOLD Det var ikke så meget Brøndbys tilhængere, der var målet, da ' fans' af FC København i går gik  amok. I stedet var det politiet, det skulle gå ud over, fortæller kilder til BT.
Professor Frederik Stjernfelt er noget i Danmark så usædvanligt som ubange i tanke og tale. Som da han den 17. februar 2006, da visse dramatiske begivenheder udspillede sig i anledningen af Muhammed-tegningerne, noterede (i Weekendavisen): »Under indflydelse af de dramatiske begivenheder i sagen om Muhammed-tegningerne er det velkendt, at et nyt adfærdskodex er under udvikling. Dette kodex udgør ikke noget eksplicit regelsæt, og ingen forestiller sig et tillæg til Grundlovens paragraf 77 om ytringsfrihed. Kodexet er snarere implicit og vejledes af en norm - der må udvises respekt over for religioner. Ytringer, der ikke lever op til dette, må undgås. Kodexet tilsigter således at sikre, at nykulturradikale ekstremister ikke bringer sig selv og andre i fare «.60 spørgsmålArtiklen bar overskriften »Må vi se Jul i Valhal?« og stillede tres spørgsmål til det nye kodex, herunder om man må kritisere Tidehverv, nævne korstogene eller for den sags skyld brødfrugten, der »som bekendt er strengt tabuiseret blandt yamierne på Batan-øerne, hvor den blotte omtale af frugten opfattes som en aggressiv krænkelse«. Stjernfelt så med andre ord klart, hvad spørgsmålet drejede sig om, og skar med den frie tankes svalende ragekniv gennem de lagkagelag af vrøvl, der fyldte debatten dengang og til dels endnu.MenMan kunne få den tanke, at han simpelthen holder så meget af friheden til at tænke, sige og skrive, hvad man vil, at han insisterer på at praktisere den. I hvert fald har han sammen med Jacob Mchangama begået et mægtigt værk træffende betitlet "Men" om ytringsfrihedens historie med mange interessante nedslag; f. eks. den om venstre-fløjen, der i forbindelse med pornografiens frigivelse også ønskede at frigive billedporno med børn - altså rigtigt levende børn, der blev misbrugt - fordi de kirkelige mørkemænd sandelig ikke skulle sætte grænser for livsytringerne.Men som få årtier senere gerne ville lade religiøse autoriteter bestemme, hvad man kunne tegne eller ikke tegne.Bogen havde også et andet, aktuelt spor, nemlig blikket på Luther og reformationen, hvor forfatterne pointerer, hvordan reformationens indførelse i Danmark ikke skabte hverken ytringsfrihed eller trosfrihed, men snarere undertrykkelse.En kritik, som Stjernfelt senere har videreført i sin bog om Luther, aktuel i reformationsjubilæet, hvad der har bragt ham i strid modvind i de lutherske kredse, der ellers satte pris på hans karske kritik i andre sager.Semiotik og Røde MorDer er dem, der mistænker Stjernfelt for bevidst at søge det magelige tredje standpunkt, hvormed man holder sig fri af smudset, men det forekommer ærlig talt urimeligt; snarere er der tale om en nærmest sadistisk fornøjelse ved at trampe på åndelige ligtorne og påpege dobbeltstandarder, hykleri og almindeligt vrøvl og sludder.Frederik Stjernfelt er professor i videnskabsteori, idéhistorie og semiotik ved Aalborg Universitet København og virker som anmelder og skribent ved Weekendavisen.Han var redaktør af tidsskriftet Kritik fra 1993 til 2012, og er forfatter til en lang række bøger; ud over de nævnte kan man fremhæve "Adskillelsens politik" (2008) og "De Anstændige" (2013), begge skrevet sammen med Jens-Martin Eriksen.Men Stjernfelt skriver også om fodbold, om Røde Mor, om semiotik og om alt mulig andet, der optager ham.Han har modtaget en række priser for sit arbejde og har været medlem af Det Danske Akademi siden 2001. Desuden er han medstifter af netværket Fri Debat. Frederik Stjernfelt bor ved søerne på Østerbro i København, hvor metrobyggeriet i øjeblikket dagligt udfordrer balancen i de mange, mange bogreoler i lejligheden. Han er gift med oversætter Agnete Dorph Stjernfelt og far til kunstneren Agnes Stjernfelt og tegneren Karoline Stjernfelt.Frederik Stjernfelt, professor i videnskabsteori, idéhistorie og semiotik, København Ø.lillelund@jp.dk 
Frederik Stjernfelt holder så meget af den frie tanke, at han ligefrem praktiserer den - på en aldeles ubange facon.
Stein Bagger ændrer nu forklaring og indrømmer, at han udmærket var klar over, at han ansatte et HA-medlem, da han hyrede den daværende rocker Brian Sandberg som sikkerhedsvagt.Indrømmelsen står i skærende kontrast til, hvad Stein Bagger sagde til Ekstra Bladet i marts: - Baggrunden var egentlig meget enkel: Der skulle være et vagtselskab oppe ved kontoret, og det havde vi fået forskellige tilbud på. Dengang fik jeg opfattelsen af, at han gerne ville være en hæderlig mand - det var en noget besynderlig situation, når jeg vidste, hvad jeg lavede.- Den chance fik han. Og så blev det til, at han blev min livvagt. Igen ender det med, at det er det, som er hele historien. Og sådan bliver det igen; uanset hvad jeg siger: Det kan jeg ikke forandre.- Hvorfor er det ham, som involveres? - Jeg blev introduceret for ham uden at kende ham og fik at vide, at han havde muligheden for at vurdere sikkerheden.Kunst for mange pengeMen nu ændrer Stein Bagger altså forklaring: - Jeg kan ikke huske, hvornår det kommer frem, så lidt afhængig af, hvad for nogle tjek-spørgsmål I har, det må tiden jo vise. Men på et tidspunkt så går det jo op for mig, at han er medlem af Hells Angels. Så tænker jeg: Så kan det jo være, der er færre, der kommer og laver indbrud, siger Stein Bagger.- Hvorfor det er vigtigt at have vagtværn på deroppe? - Der var trods alt kunst for rigtig mange penge deroppe.Der var B&amp;O-skærme og højttalere og designermøbler, og man kan roligt sige, at det var en lækkerbisken for indbrud.- Du er altså i tvivl, om du ved, at han er medlem af HA, eller om det er noget, du finder ud af lige kort tid efter, at du har hyret ham? - Jeg vil helst ikke have noget klinket, så siger jeg bare: Jamen, det vidste jeg så.- Kendte du Brian Sandberg, inden at han møder dig på Jægersborg Allé første gang? - Nej.- Du trænede jo meget på det tidspunkt. I kan ikke have mødt hinanden i træningscentret eller et eller andet i den stil? - Joh, det har du faktisk ret i. Så det er ikke rigtigt.Du har helt ret. Han trænede inde på Nygårdsvej på Østerbro.Så det er helt forkert, hvad jeg siger. For han var også inde i VIP-omklædningen.- Udfører han andre opgaver end at sørge for sikkerheden omkring IT Factory? - Nogle gange oplevede jeg, at han foreslog nogle opgaver, som jeg måske ikke syntes var så nødvendigt.Men han ville vel gerne have flere ordrer, hvad ved jeg.Han har jo været med, engang vi var i KB-hallen. Han har været i Frankrig. Hvis du så endelig kan sige noget om Frankrig, så kan du sige, at der er måske ikke helt åndssvagt. Fordi Anette dengang havde temmelig mange dyre smykker.- Og hvis du er på en båd, så kan du altså ikke flygte.Så lige på dét punkt har han vel egentlig udført en okay opgave.- Bruger du ham til at udføre nogle lyssky opgaver? - Nej.- Så du hyrer aldrig Brian Sandberg til at begå kriminalitet? - Nej. Eller det skal igen siges - for han har jo faktisk hjulpet til, da Jens Veggerby hentede et maleri. Og det mener jeg, retten har bedømt som kriminalitet.- Men har du eksempelvis bedt Brian Sandberg køre ud og hente nogle penge hos nogle, der skyldte? - Nej, det har jeg ikke gjort.pej@eb.dk ;lcp@eb.dk .Dengang fik jeg opfattelsen af, at han gerne ville være en hæderlig mand - Ja.- Hvad? Jeg blev introduceret for ham uden at kende ham Nogle gange oplevede jeg, at han foreslog nogle opgaver, som jeg måske ikke syntes var så nødvendigt.

70 I DAG. Som rektor på Metropolitanskolen kæmpede Hans Lindemann gennem 18 år for at vise, at man kunne drive et gymnasium på Nørrebro i København. Den kamp måtte han til sidst opgive, så han til sin egen store skuffelse blev den sidste rektor på Metropolitanskolen.Til gengæld blev det en lige så stor glæde for ham, at afløseren - Gefion Gymnasium (en sammenlægning af Østre Borgerdyd Gymnasium og Metropolitanskolen, København K ) - som han var arkitekten bag, er blevet hovedstadsregionens mest populære gymnasium. De seneste to år har Gefion Gymnasium fået flest ansøgere af alle, og med 20 procent af eleverne, som har indvandrerbaggrund, har gymnasiet vist, at man kan drive et gymnasium i København med en bred og blandet elevgruppe. Netop som Hans Lindemann altid har ønsket det.Metropolitanskolen var engang kendt som byens fineste gymnasium og blev udødeliggjort af Hans Scherfig i romanen ' Det forsømte forår'. Men for 10 år siden måtte Hans Lindemann erkende, at det var en umulig opgave at drive et gymnasium på Nørrebro, når politikerne havde truffet beslutning om, at de gymnasier, der havde det nemmest - de populære og eftertragtede, der lå i Gentofte eller tæt på det københavnske caféliv - også skulle belønnes med det højeste tilskud gennem taxameterordningen.Metropolitanskolen havde i de år mange glade og dygtige elever, der elskede skolen og fik en god uddannelse, men der var for få af dem. Der kom ikke mange studenter fra Nørrebro, og unge fra andre bydele søgte nødig hen i et område med bandekrig og ballade i Ungdomshuset.Hans Lindemann indså, at det i længden ville blive en underskudsforretning, og derfor endte det med, at Metropolitanskolen og Østre Borgerdyd Gymnasium, som også var nødlidende, fusionerede og tilsammen skabte en stor succes.Det skete, kort tid efter at Metropolitanskolen havde fejret sit 800-års jubilæum.HANS LINDEMANN boede i sine første 16 år i en 2-værelses lejlighed på Østerbro.Hans far var bankmand, hans mor var kontoruddannet, og så var der også en lillesøster i den lille lejlighed. Hans Lindemann blev familiens første akademiker, da han blev cand. scient. i matematik og fysik ved Københavns Universitet.Herefter arbejdede han i 16 år på Falkonergårdens Gymnasium, hvor han blev det, der i dag kaldes vicerektor, før han i 1992 blev ansat som rektor på Metropolitanskolen.Det blev også til 18 år her frem til fusionen i 2010. Efter at Gefion var skabt, holdt Hans Lindemann op med at have fast arbejde, men han er fortsat aktiv i nationalkomiteen for United World College, hvor han er med til at udvælge elever til 2-årige ophold på en UWC-skole, og er i bestyrelsen for UWC Red Cross Nordic i Norge. Han har også siden 2004 været med til to gange om året at arrangere Model European Parliament Baltic Sea Region.Hans Lindemann, der betragter sig selv som københavner med stort K, valgte efter at have boet hele livet i storbyen, at flytte fra Københavns Nordvestkvarter til Allerød sammen med sin kone, der er pensioneret sygeplejerske. Det har den store fordel, at de dermed kom tættere på de to sønner og deres familier med i alt fire børnebørn. Og så kan far og sønner følges ad til byen og de faste pladser på Nedre C i Parken i weekenden.

JEG HAR ONDT AF min kollega Mads Glenn Wehlast.Han har fået til opgave at argumentere for, at Brøndby vinder pokalfinalen. Det kræver vist en ganske god fantasi..Bevares, klubben fra Vestegnen har rykket sig gevaldigt i denne sæson under Alexander Zorniger, og det er tydeligt at se, hvad de blå-gule vil. Problemet er bare, at deres overfaldsfodbold ikke bider på FC København.NÅR KØBENHAVNERNE Kristi Himmelfartsdag går ind på hjemmebanen, vil de ikke være bange for Brøndby.Til gengæld tror jeg, at FCK har våben, der giver nervøse maver i gæsternes omklædningsrum.Det er muligt, at Andreas Cornelius aldrig har scoret mod Brøndby, men hverken Röcker og Hermansson har kunnet styre ham i denne sæson.Den bomstærke FCK-angriber har viftet de to Brøndby-forsvarere væk, som var de irriterende fluer på en steghed sommerdag. Det kommer han også til torsdag, og det ville ikke overraske mig spor, hvis ' Corner' benytter sit sidste derby til at score sit første mål mod ærkerivalen.SÅ ER DER dødboldene, som ofte viser sig afgørende i fodbold.Brøndby skal have straffespark for at have en chance for at omsætte en dødbold til mål mod FCK.' Zanka', Johansson, Cornelius og Santander styrer luftherredømmet på Østerbro, og FCK'erne formår bedre end nogen andre i dansk fodbold at bruge hovedet.Både den indvendige og udvendige del.I denne sæson har holdet lavet 30 mål på hovedstød - ét af dem faldt på Brøndby Stadion, da Benjamin Verbic blev matchvinder anden påskedag.APROPOS VERBIC får han en fremragende arbejdsbetingelser på højrekanten, hvad enten det bliver landsmanden Gregor Sikosek eller Svenn Crone, han står over for.Venstre back er så absolut det svageste punkt på Brøndby-holdet. Kasper Kusk kørte Sikosek over i derbyet tidligere på måneden, og Verbic er i stand til det samme.Nu vil Brøndby-tilhængere nok sige ' jamen, hvad så med FCK's højre back'. Og ja, naturligvis er Peter Ankersens skade et problem, men det er trods alt ikke større, end at det nok skal gå.Jeg ville først for alvor have været bekymret, hvis det havde været et vigtigt opgør i Champions League.BRØNDBY-TILHÆNGERNE SKAL NOK sørge for at give deres hold stor støtte i Parken, men det er også kun på tilskuerpladserne, at de det seneste årti har kunnet matche FC København.Fodbold afgøres stadig af de 22 spillere på banen, og her er FCK's 11 mærkbart stærkere end Brøndbys 11.Vi kan tage dem på bænken med i ligningen, og hvor mange fra Brøndbys hold ville egentlig kunne komme på FCK's? Fredrik Rønnow kunne nok slå Stephan Andersen af bænken, Hany Mukhtar ville med lidt godt vilje snuppe en kant. Så er vi vist også igennem.DET ER OVER ti år siden, at Brøndby har vundet i Parken, og det er ingen tilfældighed. FC København er ganske enkelt bedre, og den der med, at Brøndby skulle være mere motiverede, køber jeg ikke.Tro mig, vinderkulturen driver ned ad væggene på træningsanlægget på Frederiksberg, og FCK vinder ikke, fordi de gerne vil. De gør det, fordi de skal.Nøjagtig som de plejer.gisle@eb.dk Vinderkulturen driver ned ad væggene på træningsanlægget på Frederiksberg ".

90 ÅRPeer Høegh Toftdahl, fhv. telefondirektør og civilingeniør, Granada i Spanien. Tilbage i 1955 afsluttede han uddannelsen til elektroingeniør og fik sin første ansættelse hos Jydsk Telefon, hvor han ledede trafikafdelingen og var edb-chef. Senere fik Peer Høegh Toftdahl stillingen som adm. direktør hos Fyns Telefon, hvor han sad i chefstolen indtil 1990. Han har desuden beklædt en lang række tillidsposter og været medlem af flere sagkyndige udvalg. Han var fortaler for en samling af telefonselskaberne i Danmark og statens teleaktiviteter efter liberaliseringen af telesektoren.Han var desuden med til stiftelsen af Tele Danmark, nu TDC, hvor han sad i bestyrelsen fra 1991 til 1993.75 ÅRPreben Kirkegaard, dr. med. og overlæge, Gentofte. Som en af landets mest anerkendte kirurger har Preben Kirkegaard flere gange opereret dronning Margrethe. Han er kendt for at udføre den første danske levertransplantation på et menneske i 1991, efter han i flere år som overlæge på Rigshospitalet eksperimenterede med levertransplantationer på grise.Det førte til, at han i 1998 blev professor ved Københavns Universitet med ansvar for udvikling af transplantationskirurgien på Rigshospitalet. Preben Kirkegaard trak sig i 2009 tilbage fra hospitalsgangene, men driver dog stadig sin privatklinik på Østerbro, hvor han udfører småkirurgi inden for mave-tarmområdet.70 ÅRDan Thomas Bæhring, direktør, Frederiksberg. Dan Thomas Bæhring, der er uddannet merkonom, arbejdede i mange år sammen med stifteren af den danske glødelampeindustri, Søren Madsen, hvor han var souschef i virksomheden SM-Larmpen. Da virksomheden lukkede i 1993, videreførte Dan Thomas Bæhring aktiviteterne sammen med kompagnonen Torben Matthiessen under navnet DBS lys A/ S.Han er desuden kendt som foredragsholder og har undervist i Lysteknisk Selskab (i dag Dansk Center for lys). Arbejdsmæssigt er Dan Bæhring i en nedtrapningsfase for at hellige mere tid til hustruen Birgit, børn og et barnebarn.60 ÅRKim Buck, guldsmed og professor, København. Kim Buck er blandt landets fremmeste smykkedesignere og har bl. a. designet flere smykkekollektioner for Georg Jensen. Han blev udlært guldsmed i 1982 og dimitterede fra Københavns Institut for Ædelmetal i 1985. Siden 1990 har han drevet sit eget værksted og galleri. Han har vundet en lang række priser for sit smykkedesign og er i dag ansat som Design Director i det kinesiske smykke-firma Hiersun I Do, der har over 500 butikker i Kina.Ved siden af sit arbejde med smykkehåndværk er Kim Buck desuden tilknyttet Art Institute of Nanjing University som gæsteprofessor.50 ÅRFrank Siim Sørensen, adm.direktør, Thurø. Vejen til den øverste chefstol i livsstilskæden Inspiration startede allerede som 15-årig i Brugsen i Verninge på Fyn, hvorfra han blev udlært.Efterfølgende blev han den yngste brugsuddeler nogensinde, da han som 20-årig blev uddeler i Brugsen i Bolbro på Fyn. I 1992 satte han skub på karrieren og købte et supermarked i Gråsten, som efter kort tid blev en del af butikskæden Aktiv Super. Senere blev han markedschef, derefter kædechef for hele kæden, og i 1996 lancerede han, sammen med købmændene i Centralkøb, SuperBest. 16 år efter den succesfulde lancering af SuperBest stiftende han Inspiration, hvor han i dag sidder som adm. direktør.

Danmark. Store hvide turistbusser, prangende biler og mere ydmyge køretøjer standser i en lind strøm foran den tyrkiske ambassade på det ydre Østerbro. Her har tyrkere siden i mandags kunne stemme ja eller nej til den forfatningsændring, som vil give den tyrkiske præsident Recep Tayyip Erdogan flere beføjelser.Ude foran ambassaden står Ayse Cicik, der til daglig er sygeplejerske på Hvidovre Hospital, men i dag er her som frivillig for at hjælpe til og sørge for, at alt foregår i ro og orden.»Der kommer otte ja-busser og tre nej-busser i dag«, fortæller Ayse Cicik.På spørgsmålet om, hvordan hun kan vide det, svarer hun, at det ved man bare. Man ved, hvem der organiserer ja-busser, og hvem der står bag nej-busser, og hvor mange der kommer.Ayse Cicik sympatiserer selv med Erdogans parti, AKP.»Vi har brug for en leder, der fører os«, siger hun.Ayse Cicik ved ikke, hvordan det er med nej-busserne, men ja-busserne er gratis. Forlydender om, at det er Erdogans parti, AKP, der betaler for at fragte ja-stemmer til ambassaden, afviser hun dog.»Busserne er sponsoreret«, forklarer hun.»Frivillige har ringet rundt til forretningsfolk og handlende for at få dem til sponsorere busserne. Jeg har selv set sådan en liste over sponsorer«. Når man er kommet gennem metaldetektoren og træder ind i valglokalet, er det som at træde fra en dansk villavej direkte ind i Tyrkiet. Ved valgborde i mørkt træ har tilforordnede via en computer forbindelse til hjemlandet og tjekker på den måde, om vælgerne har ret til at stemme uden for Tyrkiet. Derefter får de lov til at gå om bag en af de fem stemmebokse af pap og afgive deres stemme.Afstemningen om den ny forfatning deler ikke bare den tyrkiske befolkning, men er også kritiseret af vestlige lande for at give præsident Erdogan helt uhørte magtbeføjelser.Forfatningsændringen vil blandt andet give ham lov til at opløse parlamentet i krisesituationer som kupforsøget sidste år, og han vil ligesom den amerikanske præsident få mulighed for at udstede dekreter. Endvidere får han mulighed for at hyre og fyre ministre og topembedsmænd.Men de fleste af de vælgere, Politiken taler med, mener, at forfatningsændringen er en fordel for Tyrkiet og vil give deres land mere frihed og samtidig sikre, at det bliver lettere at regere.Det bekymrer heller ikke mange af ja-sigerne, at Tyrkiet beskyldes for ulovligt at overvåge tyrkiske statsborgere i Danmark og 37 andre lande, som Tyrkiet mener er tilhængere af Fetullah Gülen-bevægelsen. Den tyrkiske regering beskylder Gülen-bevægelsen for at stå bag det mislykkede militærkup i juni sidste år.»Selvfølgelig skal Tyrkiet have styr på Gülen-tilhængere. De har jo forsøgt at gennemføre et militærkup. Det er forræderi«, som en 34-årige lastbilchauffør fra Høje Taastrup siger.Blandt de kurdiske vælgere er begejstringen over forfatningsforslaget til gengæld til at overse.Sores Bilikan er formand for sammenslutningen af kurdiske foreninger i Danmark, Feykurd. Han er her, selv om han ikke har stemmeret.»Ja-sigerne er ikke klar over, hvad de siger ja til - at de stemmer på en diktator, på en sultansk magt. De tror, det svarer til systemet i USA. Men Erdogan kommer til at bestemme alt«, siger han.torben.benner@pol.dk 

Hvis jeg nu en formiddag cykler ud ad Nørrebrogade i det tidlige forår. Og lad os nu sige, at jeg ikke har travlt, men at jeg godt nok skal nå noget, og jeg har et sted, jeg skal være på et bestemt tidspunkt. Og at jeg i forhold til tid gerne vil orientere mig.Gerne vil se, hvad klokken er. Så kigger jeg op for at se på et ur, placeret lige over en butik. Klokken er halv fem.Det giver ingen mening. For jeg cyklede fra mit hjem på Østerbro cirka kvart over to. Meget mystisk.Jeg cykler videre og rammer Assistentens gule mure, og snart er der et ur til. Klokken er lidt i otte.Jeg er forvirret. Lidt undrende. Jeg får det varmt. Nu bliver jeg en smule fortumlet.Der er et par kirkeklokker, der ringer et sted i baggrunden, jeg kan ikke orientere mig, og folk overhaler mig på cykelstien. Og nu ser jeg på næste ur, at klokken snart er ni.Jeg bremser min cykel og hopper af.Står ind til siden på fortovet. Står i venteposition.Står i skyggen. Står i vejen.Går i stå. Står i stampe. Går i spåner. Og forårets tid på Nørrebrogade er tilsyneladende en uforståelig størrelse med et ur på hvert gadehjørne, der alene eksisterer for at desorientere mig. Så jeg kan stå på Nørrebrogade og kigge over på Runddelen og glemme tiden og glemme, hvor jeg skulle hen.FOLK BEVÆGER SIG i gang og i takt omkring mig, og deres stemmer runger i mine ører. Jeg overvejer at følge efter dem, se, hvor de skal hen. Jeg kunne også gå ind på Assistentens og lede efter erantisser. Rulle mig i vintergækker og grave krokus op med tæerne. Mon der går lam i løsdrift derinde? Forårets tid viser sig som illusion og koncept på Nørrebrogade, hvor der ikke er et eneste ur, som viser timens korrekte klokkeslæt. Det kan være farligt for dem, der cykler ud ad gaden og glemmer tiden og i stedet bliver opslugt af forår og gade. Og jeg kigger lidt rundt efter kaninen fra ' Alice i Eventyrland', der kan vise tiden og minde mig om min forsinkelse: Du kommer for sent, Kathrine! Se nu at komme afsted, Kathrine! Men der kommer ingen kanin, og jeg er ærligt talt heller ikke sikker på, at jeg ville kunne genkende ham, hvis han nu kom forbi. Så jeg skal i stedet være min egen redningskvinde og tage mig sammen og tage min telefon frem og lære klokken at kende.Klokken er halv tre om eftermiddagen..Jeg forbander foråret. Og jeg forbander de mange ure ude af takt på denne gade, for de forpurrer min tidsfornemmelse.Og jeg elsker de mange ure ude af takt på denne gade, for de forpurrer min tidsfornemmelse. Og jeg elsker også foråret. På Nørrebrogade går tiden i stå.ibyen@pol.dk Fakta: MikroportrætAlder og beskæftigelse: 22 år, studerer moderne kultur på Københavns Universitet.Yndlingssted på Nørrebrogade? Runddelen, hvor man fra et godt hjørne både kan kigge ind til Assistentens Kirkegaard og ned ad Jagtvej.Yndlingsforårsbebuder i København? Alt det grønne, der spirer frem og springer ud. Og at folk gør ophold på gader og bænke.Hvad er din bedste forårssang? ' Dog Days Are Over' af Florence + The Machine.

En række yngre kvinder sidder på skift foran et kamera i en tom stue på Østerbro og taler om sex.Den sex, de har, den, de ikke har, den, de har haft, og den, de drømmer om.Interviewene er lavet gennem en længere periode, og kvindernes udseende ændrer sig lidt fra klip til klip, ligesom det sted, de står i deres sexliv.Oprindeligt var optagelserne, som Lea Glob og Mette Carla Albrechtsens dokumentar Venus - Let's Talk About Sex består af, tænkt som indledende research til en erotisk film baseret på virkelige kvinders sexliv med de to instruktører i hovedrollerne.Projektet er udsprunget af et ønske om at tale åbenhjertigt om krop, seksualitet og begær for at få flere erfaringer at spejle sig i.Planen om at iscenesætte nogle af kvindernes fortællinger blev droppet til fordel for den collage af intime interview om sårbarhed, krop og begær, det er blevet til.Collage af kvindelivMed sin fremgangsmåde og sin ambition om at lade kvinder tale rent ud, og stå ved det hele, minder projektet om Jytte Rex' Kvindernes bog fra 1972, hvor en lang række anonyme kvinder fortæller nøgternt om deres liv og især om deres kærligheds-og sexliv.Bogen er præget af en bramfrihed, som nok er nemmere at opnå på skrift end på film. Flakkende blikke, generte fnis og de klumper, der engang i mellem skal synkes, spiller da også en væsentlig rolle i Venus - Let's Talk About Sex.Kvinderne er unavngivne, de fleste er unge, og der er ikke meget kropshad at spore. Stemningen er tillidsfuld og intim, og kvinderne får god tid til at forklare sig.Det er mest interessant, når kvinderne fortæller længere historier om oplevelser, de har haft, og forhold, de har været i, og mindst interessant, når formen minder om voxpoppen, og kvinderne besvarer spørgsmål om, hvilke kropsdele de bedst kan lide, og hvor mange de har været sammen med.Det kan måske tjene et seksualoplysningsmæssigt formål at give andre kvinder et sammenligningsgrundlag, men det adskiller sig ikke så markant fra den viden om andre kvinder, man kan få ved at læse et helt mainstream dameblad som Woman. I de passager, hvor interviewmaterialet er svagest, bliver det tydeligt, hvor løs filmen er i formen - ret beset er det bare sammenklippede interview med en stemningsfuld, men også meget løsrevet prolog.En god frigjort medsøsterOpfordringen til at stå ved sig selv, ens krop og seksualitet, gennemsyrer Venus - Let's Talk About Sex, og visse steder i filmen kammer det over og begynder at ligne et krav.En kvinde, der lige så forsigtigt har talt om sin blufærdighed og de problemer, den har givet i hendes forhold, bliver - som de andre medvirkende - bedt om at tage sit tøj af. Kvinden har måske nok meldt sig til filmen for at arbejde med sine hæmninger, men det virker alligevel mere grænseoverskridende end frigørende, når instruktørerne beder hende tage mere og mere tøj af. Som om hun skylder dem at være en god, frigjort medsøster.Det til trods er Venus - Let's Talk About Sex en sympatisk fremstilling af forskellige kvinders erfaring med det mest heftige og sårbare.loni@information.dk Det virker alligevel mere grænseoverskridende end frigørende, når instruktørerne beder hende tage mere og mere tøj af. Som om hun skylder dem at være en god, frigjort medsøster.
En række yngre kvinder fortæller om deres seksuelle erfaringer i ' Venus - Let's Talk About Sex'. Det er ikke stor kunst, men sympatisk seksualoplysning.
Med medister og stuvet spidskål på tallerkenen til søndagsmiddag hos min svigerfar falder familien i snak om min datters kommende fødselsdag. Hvad mon hun ønsker sig? »Mit højeste ønske er, at Bellis får killinger«, lyder det fra den snart syvårige.Om bordet lyder et synkront grynt fra de voksne, og jeg selv opdager, at jeg nok har kværnet for meget peber over kålen, for noget sidder fast, og jeg må hoste et stykke stødt peber fri.»We need to have the talk«, siger jeg med alvor i stemmen hen over bordet til min kæreste. Når det er nødvendigt med the talk, skyldes det, at vi gennem Bellis' første leveår har løjet om kønnet på det gråstribede kattedyr.Min datter tror, Bellis er en hun, deraf navnet. Vi voksne ved, at dyret er en kastreret han. Hvordan kom det så vidt, at jeg blev en curlingfar, der lyver om kattens køn og kvier mig ved at fortælle min datter den drømmeknusende sandhed? Det glade vanvid begyndte med, at min datter brændende ønskede sig en ' pigekat'. Og det skal være en pigekat', forstod vi. I december forrige år kom vi hjem med en lille klump pels med ører og hale fra en familie, der var overbevist om, at det var en hun.Vores datter blev jublende lykkelig, da hun åbnede lugen til transportburet.Stor overraskelse. Alt var godt. Glad og sød killing. Ingen problemer. Min datter navngav hende Bellis. Fast forward til første besøg hos dyrlægen, som efter en rutinepræget undersøgelse sagde: »Ahem, du sagde, at Bellis er en hun?«. Pinlig tavshed i klinikken. Mere behøvede hun ikke sige. Jeg havde også en mistanke om, at der var lidt for meget fylde mellem kattens bagben til, at det kunne være en hun, og mistanken blev bekræftet. Herfra var der to muligheder.Og vi valgte den i første omgang nemme løsning: Løgnen. Curlinghankatten er selvfølgelig en hun. Det er jo ikke alle katte, der får killinger, vel? Vi forsøgte os siden med en halvkvædet vise over for vores datter om, at det kan være svært at se forskel på køn, og at det altså ikke var helt sikkert, at Bellis var en pigekat og ville få killinger.»Jeg ville ønske, at I først havde fortalt mig det, når jeg var blevet større«, lød datterens svar, og vi forstod, at vi måtte fastholde løgnen.Siden da har jeg gentagne gange på engelsk måtte sige til besøgende, at »she thinks it's a girl, but yes, it's a boy«. Løgnen har sit eget liv. Selv når vores datter sover, siger vi, »hun er altså en sød kat...«. Enhver med indblik i politiske skandaler ved, at det altid er the cover-up, der fælder ministre og præsidenter. Sådan er udsigterne også i vores mikrokosmos på Østerbro, hvor hr. og fru Curling beskytter deres datter mod den frygtelige sandhed: Bellis er en han, og han får aldrig killinger.Lige nu lever vi med løgnen. Men vi ved, at den engang bliver afsløret. PS: Til Alices venners forældre. Læser I dette, er I med i pagten. Vi forventer tavshed og troskab. Nu er det også jeres løgn!.anders.schmidt@pol.dk 
Min datter tror, at hun hver dag nusser med en hunkat. Det gør hun ikke. Løgnen om Bellis har fået sit eget liv.
" Skal jeg pendle?, skal min ægtefælle og børn med?, eller skal jeg se mig om efter et nyt job?".Der har været noget at tale om hjemme ved spisebordene hos mange ansatte i staten aftes.Tidligere på dagen blev deres bange anelser og borgmestres håb om nye arbejdspladser afløst af vished, da regeringen offentliggjorde sin plan for, hvilke statslige styrelser og nævn, der skal skifte adresse.1800 arbejdspladser flytter de kommende år fra hovedstaden til provinsen som led i regeringens anden udflytningsrunde af statslige arbejdspladser." Ligesom mange andre lande har Danmark oplevet, at balancen er tippet mellem land og by. Vi har et grundlæggende ansvar for at få Danmark til at hænge sammen," sagde statsminister Lars Løkke Rasmussen (V), da han præsenterede planen.For at nævne nogle skal Lønmodtagernes Garantifond til Frederikshavn, Miljømærkesekretariatet til Løgstør, Dansk Sprognævn til Bogense, og Lokale-og Anlægsfonden til Nyborg.Men det er de fire universitetsbyer Aarhus, Odense, Aalborg og Roskilde, der med tilsammen 1191 stillinger tildeles flest nye arbejdspladser.Absolut topscorer er Odense med 465 stillinger, hvoraf de fleste tilføres, når Miljøstyrelsen forlader Østerbro i København.306 stillinger går til Aarhus, 264 til Roskilde og 156 til Aalborg.Det vækker undren hos regeringens støtteparti, Dansk Folkeparti, at udflytningerne falder ud til de større universitetsbyers fordel." Regeringen har slået sig op på, at vi skal have et mere sammenhængende Danmark - med en klar målsætning om, at vores større provinsbyer skulle tilgodeses langt mere i forhold til statslige arbejdspladser.Men det bliver de jo ikke, når man flytter så mange af arbejdspladserne til de få universitetsbyer, der jo i forvejen klarer sig ganske, ganske glimrende," siger partiets erhvervs-og vækstordfører, Hans Kristian Skibby.Foruden de godt 1800, der nu skal i gang med at pakke flyttekasserne eller finde andet job, kommer 1600 medarbejdere, som skal ansættes i skattevæsenet uden for hovedstaden.De fik allerede besked i juli sidste år.Dermed er det samlede antal flytninger færre end i regeringens første runde fra 2015, som talte 3900 stillinger.I øjeblikket gennemgår Rigsrevisionen, hvordan det er gået, og hvad det har kostet.Men regeringen har ikke villet vente på konklusionerne, fastslog statsminister Lars Løkke Rasmussen: " Vores politik trækker vi ikke nede i Rigsrevisionen, den trækker vi i vores regeringsgrundlag.Det er en politisk ambition, at staten skal have et mere ligeværdigt aftryk i Danmark." Men ifølge minister for offentlig innovation Sophie Løhde (V) er det gået bedst de steder, hvor flytningen er gået hurtigt. Det har sikret, at den berørte institution hurtigere er kommet på omdrejningshøjde med sine opgaver.Derfor skal medarbejderne denne gang rykke ind i eksisterende bygninger og ikke vente på, at der bliver bygget nyt." Dermed kan vi lave en proces, der samlet set vil gå hurtigere end i forbindelse med den første runde," fortalte hun til gårsdagens pressemøde.Hvor mange, der vælger at flytte med, er selvsagt uvist.Men ved den første runde gjaldt det kun for cirka fem procent af ansatte organiseret i Djøf.Og formanden for Djøf Offentlig, Sara Vergo, forventer ikke, at det bliver meget anderledes nu." Jeg tror ikke, at mange flere flytter med rent fysisk, altså flytter deres familie til den anden ende af landet," siger hun." Men det kan godt være, at man vil lykkes med at få flere til at pendle i en periode. Og det har også stor betydning, netop for at opbygge erfaring og overføre viden til de nye medarbejdere." LEDER SIDE 10.
statslige job skal flyttes fra hovedstaden. De fleste af dem får Aarhus, Odense, Aalborg og Roskilde. Men de klarer sig jo glimrende, lyder kritikken.
»Nummer 78!« lyder det ud i lokalet på Øresunds Apotek på Østerbro i København. Næste kunde går til den ledige medarbejder, der står klar til at ekspedere ved disk nummer tre.Døren ud til Østerbrogade bliver åbnet og lukket i flæng. Kunderne trækker på skift et nummer i automaten og stiller sig bagerst i lokalet.61-årige Jane Amorøe står klar med nummer 79. Hun besøger jævnligt apoteket.»Jeg tager medicin mod forhøjet kolesterol og for lavt stofskifte, og så har jeg en lungesygdom,« fortæller Jane Amorøe.I fremtiden er der en mulighed for, at Jane Amorøe ikke behøver at tale med sin læge, når hun skal have fornyet sine recepter. Lægemiddelstyrelsen og Styrelsen for Patientsikkerhed har i en ny rapport kigget på mulighederne for, at farmaceuter og farmakonomer kan udlevere lægemidler, uden at der foreligger en recept fra lægen.Det er Jane Amorøe glad for at høre.»Det ville da være lettere, hvis apoteket kan forny mine recepter, så jeg slipper for at rende til læge hele tiden. Hvis det drejer sig om medicin, man kan blive afhængig af, kan jeg dog godt forstå, at lægen skal indover, men jeg kan ikke se pointen i, at jeg behøver at gå til læge med min medicin hver gang,« siger Jane Amorøe.»Jeg vil dog ikke være tryg ved, at apoteket bare kan udlevere receptpligtig medicin. Det skal være noget medicin, som min egen læge på forhånd har sagt god for, og som derfor kun behøver fornyelse.«.Apoteker stiller ikke diagnoserDette er Tue Askaa, der er apoteker på Øresunds Apotek, enig i. Han mener, at det vil gavne kunder og læger, hvis apotekerne får lov til at forny recepter. Det skal dog ikke være apotekernes opgave at stille diagnoser og på den baggrund sælge receptpligtig medicin, mener Tue Askaa: »Det er vi ikke uddannede i. Og som djævelens advokat vil jeg være bekymret for, at det vil medføre en overdiagnosticering af patienterne, fordi apotekerne kan tjene flere penge, hvis de stiller flere diagnoser og dermed sælger mere medicin,« lyder det fra apotekeren: »Farmaceuter er klædt på til at forny recepter. Mange patienter fornyer i forvejen ved at sende en SMS til lægen, så det vil ikke være mindre sikkert at gå på apoteket for at få recepten fornyet.« Lykke Fugl Andersen er 24 år og har arbejdet som farmaceut i et halvt år. Hun er åben over for forslaget om, at hun skal være med til at udskrive receptpligtig medicin, og hun mener ikke, at dette nødvendigvis kun skal gælde forlængelse af recepter.»Vi vil også kunne stille simple diagnoser som eksempelvis øjenbetæn delse - det gør man allerede i Storbritannien. Det vil dog kræve efteruddannelse eller et modul på studiet, inden vi er klædt på til opgaven, men jeg er åben over for det,« siger hun.Det er dog vigtigt, at kunderne privat kan fortælle om problemer og symptomer, mener Lykke Fugl Andersen: »Det vil ikke være sjovt at stå ved skranken og fortælle om symptomer på eksempelvis børneorm. Man skal finde frem til, om man skal kunne gå afsides med patienten, såfremt man skal stille en diagnose, for kunderne skal have den diskretion, de ønsker.«.juli@berlingske.dk Som djævelens advokat vil jeg være bekymret for, at det vil medføre en overdiagnosticering af patienterne.Tue Askaa, apoteker, Øresunds Apotek.

De fleste topidrætsfolk er kun kendt for deres sportslige resultater.Kun få bliver, ligesom skuespillere, politikere og tvværter, kendisser, som er bredt kendt i offentligheden.Elitesvømmeren Jeanette Ottesen er en af de få. Hun er selvfølgelig kendt for sine fremragende resultater.Hun har vundet DM masser af gange, høstet medaljer ved EM og VM, og ved OL i Rio sidste år vandt hun bronze i 4x100 meter medley.Men hun er også kendt fra interview, hvor hun har fortalt om sig selv, sin sport, sine parforhold og sin graviditet. Hun optræder jævnligt i de kulørte ugeblade, hun deltog i Vild med dans på TV2, og på sin blog fortæller hun - med tekst og foto - om sit liv med mand, graviditet, træning og rejser. Hun har desuden vakt opsigt med smukke og vovede fotos af sig selv, som er blevet solgt på auktion til fordel for velgørenhedsarbejde.Den kønne, humør-og talentfulde svømmer er kendt af de fleste, og hun har ikke kun eksponeret sig selv, men også svømmesporten, som traditionelt har stået i skyggen af andre sportsgrene.Hun er født og opvokset i Kgs.Lyngby nord for København, og hun begyndte at svømme som 12-årig. Talentet var åbenbart, og allerede som 13-årig deltog hun i sit første internationale stævne. Som 16-årig deltog hun i OL i Athen, og siden er det gået slag i slag. Det egentlige internationale gennembrud kom i 2008, hvor hun ved EM i Kroatien vandt guld i butterfly, som sammen med crawl er hendes favoritdisciplin.Hun har deltaget i fire OL, men det er tvivlsomt, om hun kommer med i 2020. Sammenlagt er hun en af de danske svømmere med flest medaljer.Hader at hoppe i vandetDet har været hårdt at nå dertil, selv for et konkurrencemenneske som hende. Siden de tidligste teenageår har svømningen fyldt det meste, fortalte hun i et interview i Berlingske for et år siden. Det daglige regimente har bestået af otte timers søvn, sund mad på faste tidspunkter, fire timers træning og restitution. Hun sagde alligevel i interviewet, at hun aldrig har været en ' træningsnørd'.»Hver evig eneste gang slæber jeg mig af sted til træning. Og jeg hader, HADER, at hoppe ned i det kolde vand. Det værste tidspunkt er lige det øjeblik, hvor jeg rammer vandoverfladen, jeg vænner mig aldrig til det,« sagde hun.Hun fortalte også, at den intensive træning og de hårde konkurrencer kan betyde, at kroppen bagefter føles som om, at den er ramt af in-fluenza. På et tidspunkt havde hun trænet så meget, at det resulterede i et brud på et ribben, hvorefter hun måtte holde to måneders træningspause.»Ens krop bliver medtaget, elitesvømning er ikke sundt, det er ekstremt, og derfor er det usundt. Alt, hvad der er ekstremt for kroppen, er usundt. Jeg vil ikke ende i en så dårlig fysisk forfatning, når jeg er færdig med at svømme, at jeg ikke kan løfte mine børn op i mine arme,« sagde Jeanette Ottesen.Fødte en velskabt datterApropos børn. Onsdag før jul fik hun og hendes mand, den engelske svømmer Marco Loughran, deres første barn, en velskabt datter. Om moderrollen kommer til at betyde et stop for karrieren, er uvist, foreløbig holder hun pause, har hun skrevet på sin blog.ma@berlingske.dk Fakta: JEANETTE OTTESENHun er født og opvokset i Kgs.Lyngby. Har gået på Falkonergårdens Gymnasium.Hun er en af de mest vindende danske svømmere nogensinde.Lyngby-træneren Mick Steen Nielsen kaldte den 13-årige Jeanette for »en pudsig kombination af en lille pige og et benhårdt konkurrencemenneske«. En anden karakteristik lød: »fysisk perfekt skabt til svømning, høj, slank og med nogle store fødder«. Hun er giftmed engelske Marco Loughran, der er tidligere elitesvømmer. Parret bor på Østerbro.
30 ÅR I DAG Jeanette Ottesen er en af de mest vindende svømmere nogensinde. Forleden blev hun mor for første gang.
Der er stor mangel på små boliger i København. Mens der i mange år har været et politisk fokus på at bygge nye og større lejligheder til byens børnefamilier, svinder de mindre lejligheder i antal. Antallet af lejligheder på mindre end 70 kvadratmeter er dermed faldet med 7,2 procent siden 2000. Som illustration af den store efterspørgsel på små lejligheder kunne Politiken i går fortælle om en tvangsauktion over en 71 kvadratmeter stor lejlighed i Nansensgade i det centrale København, hvor prisen endte på 3,7 millioner kroner.De københavnske ejerboliger er steget støt i pris de seneste 25-30 år, men de små lejligheder er nu dem, der stiger mest.Det viser en undersøgelse fra Boligøkonomisk Videncenter.»Der er sket et stort skift. Indtil 2013 har det været de store lejligheder, der er steget mest i pris. Men fra slutningen af 2013 er de små lejligheder begyndt at stige mere«, forklarer seniorøkonom Marc Lund Andersen fra videnscentret.Ifølge centrets tal er små lejligheder på under 60 kvadratmeter steget med 64,3 procent fra fjerde kvartal i 2013 og frem til nu. I samme tidsrum er de store lejligheder på over 90 kvadratmeter steget med 36,2 procent.»Det er altså en markant forskel«, siger Marc Lund Andersen, som har flere forklaringer på den stigende pris på de mindre lejligheder: »En af de væsentligste er, at vi siden 2005 har haft en regel, der siger, at i nyt byggeri skal lejligheder være mindst 95 kvadratmeter i gennemsnit. Det har man lempet noget i 2015, hvor man besluttede at undtage 25 procent af bruttoarealet for det nye byggeri for ordningen. Denne lempelse er dog næppe nok til for alvor at reducere prispresset på de små ejerlejligheder«, siger han.En anden forklaring på den store prisstigning på de mindre lejligheder er, at når priserne generelt stiger, nøjes folk, der tidligere havde råd til større lejligheder, med at bo på færre kvadratmeter - hvilket giver yderligere pres på de mindre boliger.»Desuden er vi stadig flere, der lever som singler - især i byen. Med en enkelt husstandsindkomst er der ofte ikke råd til de store lejligheder. Og så har der også været et indhug i de mindre lejligheder via forældrekøb, som har været meget populære inden for de seneste 10-15 år«, siger Marc Lund Andersen.Tre værelser til 14 millionerDen nordiske storbank Nordea offentliggjorde mandag en analyse af de nordiske boligmarkeder, som har været præget af store prisstigninger i specielt hovedstæderne Oslo og Stockholm med den svenske hovedstad i front.»I Stockholm og Oslo er det også de mindre lejligheder, som er steget mest«, siger cheføkonom Helge Pedersen, der står bag Nordeas boliganalyse.På Östermalm - Stockholms svar på Østerbro - er en treværelseslejlighed på 105 kvadratmeter for eksempel sat til salg for over 14 million kroner eller en kvadratmeterpris på næsten 140.000 kroner.De senest sammenlignelige gennemsnitlige kvadratmeterpriser er ifølge Nordea i Stockholm 57.000 kroner, lige efter følger Oslo med 56.000 kroner, mens København følger efter med kvadratmeterpris på 38.000 kroner.»Det er de historisk lave renter og god økonomi i familierne, som er baggrunden for prisstigningerne.Selv om priserne på huse og lejligheder er steget, bruger familierne ikke en større del af deres indkomst på at bo«, siger Helge Pedersen.Cheføkonomen ser ikke tegn på en boligboble, hvor huspriserne lige pludselig styrtdykker.»Den store tilstrømning til de nordiske hovedstæder skaber efterspørgsel efter boliger, og de lave renter gør det muligt at betale«, siger Helge Pedersen, der dog har en bekymring.»Hvis renten lige pludselig stiger, kan det ramme boligpriserne. Det kan betyde, at nogen sidder i boliger, som de har købt dyrere end det, de kan sælge dem for igen«, siger Helge Pedersen.Nordea har noteret sig, at myndighederne i alle de nordiske lande har indført restriktioner, som skal dæmpe prisernes himmelflugt.I Danmark er der lagt et loft over, hvor meget gæld en boligejer må stifte i forhold til sin indkomst, og adgangen til risikable lån er besværliggjort.»I Oslo er priserne begyndt at falde, og i Stockholm er priserne fladet ud, men de to byer har også været foran København, hvad angår prisudvikling«, siger Helge Pedersen.thomas.flensburg@pol.dk Hvis renten lige pludselig stiger, kan det ramme boligpriserne Helge Pedersen, cheføkonom.
EJERBOLIGER Priserne på ejerboliger i København er noget lavere end i andre skandinaviske lande, viser analyse af det nordiske boligmarked.
I fredags kørte Jakob Linaa Jensen, forskningschef i sociale medier ved Danmarks Medie-og Journalisthøjskole, med bus fra Aarhus til København og tilbragte noget af tiden med at være på internettet via sin telefon. Da bussen kørte igennem Slagelse, viste der sig en valgkampannonce for en kandidat til Slagelse Byråd på de hjemmesider, han besøgte.Den lille oplevelse fra langdistancebussen mellem landets to største byer bruger forskningschefen som eksempel på, hvad der er den væsentligste fornyelse i måden at føre kampagne på ved dette års kommunalvalg.Ved forrige kommunalvalg i 2013 slog sociale medier som Facebook for alvor igennem.Dette års valg er kendetegnet ved, at kandidaternes kampagner - både på internettet, ved annoncering i det offentlige rum og ved direkte møde mellem kandidat og borgere - er langt mere målrettede end før." Det er ikke kun tekonologien for internet-annoncering, der giver nye muligheder for geolokal markedsføring.Også i forhold til, hvor man hænger sine plakater på busskure og lygtepæle, bliver der i dag gjort et meget professionelt og målrettet arbejde for at placere sig der, hvor det har størst effekt," forklarer han.Pointen er, at når man har givet Facebook eller andre hjemmesider lov til at registrere, hvor i landet man be-finder sig, vil man blive ekstra modtagelig for de internet-annoncer, der er målrettet dette område. Kandidater i Slagelse har størst interesse i at blive bemærket af netbrugere inden for kommunens grænser, så det kodes annoncerne til - og så kan der følge nogle forskere med på gennemrejse. Denne nye målrettethed er ifølge Jakob Linaa Jensen ingen revolution i sig selv, men det seneste af en fortsat række internetgennembrud, der har kendetegnet de seneste par årtiers valgkampe.Jakob Linaa Jensen har sammen med professor i statskundskab Jens Hofffra Københavns Universitet udarbejdet en rapport om internettets betydning for folketingsvalget 2015. De er enige om, at betydningen er betydeligt mindre ved et kommunalvalg." I kommunalvalgkampen er de traditionelle metoder ikke til at komme uden om.Det er stadig nødvendigt at deltage i lokale valgmøder og at gå rundt på hovedgaden og snakke med folk og dele flyers ud. Men derudover er der med inspiration fra USA kommet nye metoder til, hvor man ud fra vælgerdatabaser målretter en ekstra indsats mod særlige ' svingvælgere'.Disse personer går man så ud og ringer på døren hos eller man ringer dem op," forklarer Jens Hoff. Ifølge Anthon Nødskov, kommunikationsrådgiver i kommunikationsbureauet Operate, er det ikke helt nyt, at der på dansk grund finder en sådan målretning sted.Men denne såkaldte targetting er ved dette valg mere gennemført og professionel end nogensinde: " Der har altid været en vis snusfornufti, hvor man anså det for muligt at vinde stemmer.Når Enhedslisten skal hænge plakater op i København, forventer de nok at kunne vinde flere tilhængere på Nørrebro end på Østerbro.Men i dag kan man med et teknologisk værkøj, der hedder ' Geomatic', se, præcis hvor i kommunen de vælgere, der stemte på én ved sidste valg, bor. Ved at bruge sådanne værktøjer kan man spare tid og kræfter til plakatophængning de steder, hvor man alligevel ikke har vælgere."mikkelsen@k.dk Fakta: Kommunalvalg 2017Den 21. november skal der vælges nye politikere til Danmarks 98 kommuner og 5 regioner. Kristeligt Dagblad sætter fokus på nærdemokratiet 10 år efter strukturreformen.
Nye teknologiske muligheder og mere professionelle strategier betyder, at byrådskandidaterne mere præcist end tidligere kan henvende sig til de borgere, hvis stemme de har en chance for at få.
Hvad skal der ske med kulturbudgettet i København? »Det skal øges, og det skyldes, at befolkningstallet de seneste ti år er vokset med 100.000 - og vi forventer, at vi bliver 100.000 flere. Det er klart, at når vi bliver flere om at bruge de samme faciliteter, bliver der alt for trangt, hvis ikke vi udvider.« Hvor er det, du mener, at der er trangt på kulturområdet? »Nogle af de steder, hvor der er rigtig trangt, er idrætsfaciliteter. Jeg har været til vælgermøder i Vanløse, Nordhavn og Østerbro, hvor det hotteste emne er manglen på idrætsfaciliteter.Det, der plager mig rigtig meget, er, at børn i København står på venteliste for at komme i svømmeklub og til at spille i fodboldklub. Og jeg mener ikke, at børn skal tilbringe deres barndom på en venteliste.Jeg har også mødt mange skuffede pensionister, der siger, at de er blevet udelukket fra kommunale idrætshaller, fordi børnene har fået deres pladser.Det er jo tudetosset, at kommunen ikke formår at stille faciliteterne til rådighed, når københavnerne gerne vil røre sig.« Er der andre emner på kulturområdet, som Konservative vil styrke? »Folkeoplysning. Vi har i forbindelse med budgetforhandlingerne for en måned siden fået løftet folkeoplysningspuljen med ti millioner kroner, og det skyldes, at der er rigtig mange, der gerne vil engagere sig, men hvor der ikke er penge til lokaler og undervisere.« Og når du siger folkeoplysning, hvad mener du så konkret? »Det forstås som private foreninger, der har aktiviteter for børn eller voksne, men som har brug for hjælp til leje af lokaler og til at betale undervisere. Det kunne være rollespil, spejderne og alle de klassiske aftenskolefag, hvor man kan gå til historie, spansk og guitarundervisning.Foreningslivet giver et fantastisk fællesskab.Og mange af foreningerne er drevet af ildsjæle, der gør det på ikke-kommercielle vilkår, og de når ud til mange børn og voksne, som kommunen ikke når ud til.« Hvis du skal fjerne støtten fra noget, hvad skulle det så være? »Hvis jeg skal finde stedet, jeg gerne vil skære, er det mange af de festivaler, som vi støtter år ud og år ind.En festival som Distortion kører som anpartsselskab, og når der kommer titusindvis af gæster, burde den efterhånden kunne drives uden kommunal støtte.« Har Københavns Kommune ikke en økonomisk interesse i at afholde store events som Distortion? »Jo, men man er også nødt til at sige, at de kommunale kulturpenge er begrænsede, og jeg vil gerne bruge dem til at løbe noget i gang. Festivaler og events vil få penge i en opstartsperiode, men der skal være en forventning om, at de kan være selvfinansierende i løbet af tre til fem år.« Skal der være flere højhuse i København? »Ikke i det gamle København, men jeg har ikke noget imod, at der er højhuse i Ørestad og Nordhavn. Vi skal ikke bygge i Middelalderbyen, og vi skal også være meget varsomme i brokvartererne.« Skal nattebevillinger spredes ud over byen, eller skal de centraliseres? »De skal centreres i regulære festområder, for eksempel Kødbyen.« Hvilke steder kunne det ellers være? »Man kunne forestille sig, at der er steder i Indre By eller de tættest beliggende brokvarterer, hvor der ikke ligger beboelse klos op ad. Men i øjeblikket, hvor der er klokken 05-bevillinger, og folk vælter ud på gaden klokken 05 om morgenen, ligger folk og sover på første sal. Det fungerer ikke. For os er vores motto, at København skal fungere i hverdagen. Og det fungerer ikke i hverdagen, når man har et værtshus nedenunder.« Nu siger du, at det også skal centraliseres i Indre By. Hvordan finder man områder i Indre By, hvor der ikke er beboelse? »Når vi skal give nye bevillinger, skal vi gøre det i områder, som ikke ligger klos op ad beboelse. Jeg tænker, at vi må se på, hvor vi kan finde de zoner. Man kunne godt finde områder i København, hvor man med fordel kunne skabe et restaurationsmiljø.« Skal København huse store events som Formel 1? København skal huse store events. Og jo flere events og konferencer og internationale idrætsarrangementer, jo flere gæster kommer der til byen. Det er godt for omsætningen i restaurationsbranchen, og det kan skabe arbejdspladser til ufaglærte.Jo flere penge udlændinge lægger i vores kommunekasse, jo mindre behøver vi at betale som københavnere.Dog er jeg betænkelig ved at få arrangementer, hvor vi skal spærre byen af. Derfor så jeg gerne, at vi havde flere konferencefaciliteter og større idrætsfaciliteter.«.madg@berlingske.dk Fakta: Blå bog Jakob NæsagerUddannet jurist fra Københavns Universitet, arbejder som kontorchef for Økonomiog Indenrigsministeriet.Medlem af Københavns Borgerrepræsentation siden 2010, hvor han er gruppeformand for Konservative og medlem af Økonomiudvalget.Svømmer tre gange om ugen og kalder Den Hirschsprungske Samling for uvurderlig.
Frem til kommunalvalget 21. november spørger Berlingske spidskandidaterne fra de opstillede partier til Københavns Borgerrepræsentation, hvad der skal ske på kulturområdet i København. I dag svarer Jakob Næsager, spidskandidat for Det Konservative Folkeparti.
De tidligere andelshavere fra den nu forhenværende andelsforening Klostergaarden på Østerbro i København har netop tabt en sag om niveauet for den husleje, konkursramte andelshavere skal betale, når de efter en konkurs bliver lejere - i denne sag hos konkursboet efter andelsforeningen.Sagen var anlagt af to forhenværende andelshavere mod konkursboet, og Højesteret har afgjort, at det var i orden, at de forhenværende andelshavere fortsat blev afkrævet en husleje svarende til den boligafgift, de havde betalt til foreningen inden konkursen.Forhenværende andelshaver Lars Erik Sebbelov har ellers efterfølgende i Huslejenævnet fået nedsat lejen til det niveau, som ifølge lejeloven er passende for ældre ejendomme - såkaldt omkostningsbestemt husleje - som er noget lavere. Konkret bestemte Huslejenævnet, at lejen skulle nedsættes fra 819 kroner pr. kvm. til 461 kroner med effekt fra 1. december 2015 - og at den nye ejer og udlejer, Thylander Gruppen, desuden skulle tilbagebetale for meget betalt leje og depositum senest i april 2017.Sag verserer stadigI den aktuelle dom skriver Højesteret, at der ikke er »noget grundlag for at tilsidesætte den boligafgift på 7.371 kr. pr. måned, som konkursboet har opkrævet, og som svarer til den boligafgift, der blev vedtaget af andelsboligforeningens generalforsamling før konkursen«. Dommen vedrører kun perioden, mens konkursboet var ansvarlig for ejendommen. Den blev efterfølgende solgt til Thylander Gruppen for 180 millioner kroner, og striden om huslejen til den nye ejer verserer stadig.Thylander Gruppen har tidligere i Berlingske Business bebudet, at man ville føre sagen helt til tops i retssystemet.Spørgsmålet om huslejen for konkursramte andelshavere er sørgeligt aktuel for et stort antal danskere i de nødlidende andelsforeninger landet over. Blandt de største er Duegården, som efter konkurs er solgt af Nykredit Bank til svenske Akelius Residential Property AB for 482 millioner kroner, samt Hostrups Have, som Nykredit Bank har solgt til Heimstaden Danmark A/ S for 1.690 millioner kroner.Heimstaden er børsnoteret i Stockholm, men er kontrolleret af den norske ejendomsinvestor Ivar Tollefsen.Hverken bestyrelsesformand Lars Thylander fra Thylander Gruppen, eller Karmen Mandic, kommunikationschef i Heimstaden, har kommentarer til, om dagens afgørelse får betydning for huslejen i de forhenværende andelsforeninger.»Rosset« kan sættes på gadenLars Erik Sebbelov er skuffet over afgørelsen, som er en stadfæstelse af en tidligere dom i Østre Landsret, og han kæder afgørelsen sammen med de politiske signaler fra erhvervsminister Brian Mikkelsen (K), som for nylig fik en række anbefalinger fra et udvalg om driften af landets andelsforeninger.En af anbefaling erne var en stramning af andelshaveres mulighed for at gå konkurs og overgå til at blive lejere i deres forhenværende andelsforenings ejendom.»Dommen støtter op om erhvervsminister Brian Mikkelsens 13 anbefalinger til Folketinget om, at andelsboligloven skal ændres, og andelsboliglovens paragraf 4 skal slettes. Dermed er andelshaveres beskyttelse i forbindelse med konkurser fjernet, og rosset, som har tabt deres indskud, kan i princippet alle til hobe sættes på gaden,« skriver Lars Erik Sebbelov i en kommentar til dommen.pode@berlingske.dk Fakta: UPDATE Andelsboliger i akut knibeEn række andelsforeninger er over de senere år stødt ind i massive problemer især på grund af såkaldte renteswap, som er et finansielt instrument, der er knyttet til flekslån.En renteswap bytter den variable og lave rente på lånet ud med en lidt højere, fast rente. Det er en fordel, når renten stiger. Men med en faldende rente over de seneste år er værdien af mange renteswap blevet negativ. En renteswap skal medregnes i en andelsboligs værdi, og det har i mange tilfælde gjort andelsbolig er værdiløse.Samtidig blev en række andelsboligforeninger under den store højkonjunktur inden finans krisen stiftet med alt for optimistiske budgetter. Derfor er flere foreninger gået konkurs med de store foreninger Duegården og Hostrups Have på Frederiksberg som nogle af de mest omtalte. Konkurserne har udløst en række retssager af forskelligt tilsnit.
Højesteret har afvist konkursramte andelshaveres krav om at få status som lejere i det øjeblik, andelsforeningen gik konkurs - en status, der kunne have medført en langt lavere husleje. Lejestriden fortsætter med de nye ejere.
Formålet med en konkursproces er groft sagt at samle alle en skyldners aktiver - på juridisk dansk kaldet konkursmassen - og fordele disse aktiver mellem skyldnerens kreditorer, således at de kan få i hvert fald en del af deres tilgodehavender dækket.Et konkursbo har altså en interesse i, at så mange aktiver som muligt bliver inddraget i konkursmassen, og derfor indeholder konkursloven en regel, der giver konkursboet mulighed for i visse tilfælde at inddrage en skyldners lejemål i konkursmassen, hvis dette kan hjælpe med at dække skyldnerens gæld.Højesteret afsagde den 2. marts 2017 en kendelse om rækkevidden for denne bestemmelse.Skyldneren i sagen boede i en 450 kvm stor beboelseslejlighed på Østerbro. Idet lejemålet var indgået i 1993, og lejen var fastsat efter de meget lejervenlige regler om omkostningsbestemt leje, var huslejen kun på 8.900 kr. om måneden.Selv uden kendskab til det københavnske boligmarked vil man nok anse denne leje som temmelig fordelagtig, og skyldnerens overbo betalte da også det femdobbelte for en lignende lejlighed.Opsigelse medførte værdistigningDet kom frem under sagen, at ejeren af ejendommen havde vurderet, at ejendommens værdi ville stige med 20 mio.kr., såfremt skyldneren flyttede. Hvis udlejeren ikke var bundet af skyldnerens lejekontrakt, ville udlejeren nemlig kunne istandsætte lejemålet og opkræve en husleje, der afspejlede det lejedes værdi.Af denne grund tilbød udlejeren konkursboet 400.000 kr. i kompensation, såfremt skyldneren fraflyttede lejemålet. Konkursboet ønskede derfor at inddrage lejemålet i konkursmassen, hvorefter lejemålet kunne ophæves og konkursboet kunne modtage betalingen på 400.000 kr. Konkursboet henviste til, at den tilbudte betaling var et aktiv af væsentlig værdi, der ikke burde holdes uden for konkursmassen.Skifteretten fandt i denne situation, at en skyldners interesse i at forblive i sin bolig som udgangspunkt må vægtes højere end konkursboets interesse i at inddrage lejemålet. Undtagelsesvis kan konkursboet dog inddrage lejemålet i konkursmassen, hvis det har en økonomisk interesse i det. En mulig betaling på 400.000 kr. blev af skifteretten anset for at have så stor en værdi, at hensynet til skyldneren måtte vige.I sagen var der dog den specielle omstændighed, at der verserede en retssag i udlandet om et større millionbeløb mellem den konkursramte skyldner og en af dennes kreditorer.Såfremt skyldneren fik medhold i den udenlandske sag, ville det sandsynligvis ikke være nødvendigt at inddrage lejemålet, for at kreditorerne kunne få dækning for deres krav. På grund af denne omstændighed tillod skifteretten, at lejemålet blev inddraget, såfremt skyldneren tabte den udenlandske retssag.Økonomisk interesse afvistSkyldneren indbragte herefter spørgsmålet for Landsretten, som ændrede afgørelsen og afviste, at lejemålet kunne inddrages. Landsrettens dom og præmisser blev senere stadfæstet i Højesteret. Landsretten kom således til den modsatte afgørelse af skifteretten. Landsretten anerkendte konkursboets ret til at inddrage lejemålet, men afviste at den økonomiske interesse var til stede.Ifølge landsrettens præmisser kunne udlejerens tilbud om betaling for, at lejemålet blev ledigt, ikke anses for at være en rettighed, der udsprang af lejekontrakten, og det kunne derfor ikke udgøre den fornødne økonomiske interesse.Landsretten fastslog, at bestemmelsens anvendelsesområde var traditionelle kontraktlige rettigheder, der tilkom lejeren, såsom retten til tilbagebetaling af depositum eller forudbetalt leje.Spørgsmålet er specielt, idet det ikke ses at være afgjort ved danske domstole før, om en udlejers tilbud om en kontant kompensation for fraflytning udgør et aktiv, der falder ind under den relevante bestemmelse.Der er ingen tvivl om, at et fordelagtigt lejemål kan have en betydelig økonomisk værdi.Hvis værdien, som i den nævnte sag, er omsættelig, vil en konkursramt skyldners kreditorer naturligvis have en interesse i at kunne søge sig fyldestgjort heri. Med Højesterets stadfæstelse af kendelsen ligger det imidlertid nu fast, at konkursboets mulighed for at inddrage en skyldners lejemål underkastes en relativ stram fortolkning og primært kan anvendes til at realisere værdien af depositum og forudbetalt leje.Der er ingen tvivl om, at et fordelagtigt lejemål kan have en betydelig økonomisk værdi. Hvis værdien, som i den nævnte sag, er omsættelig, vil en konkursramt skyldners kreditorer naturligvis have en interesse i at kunne søge sig fyldestgjort heri.
En ny højesteretskendelse afgør, om et fordelagtigt lejemål kan inddrages i et konkursbo. Med kendelsen sætter Højesteret en relativt skarp grænse for kreditorers adgang til at søge sig fyldestgjort i værdien af skyldneres lejemål.
Vi har brug for flere øjne og ører derude«. Kasper Skov-Mikkelsen vil have danske arrangører af koncerter, festivaler og andre begivenheder til at se nærmere på risikoen for blandt andet terrorangreb.Som direktør i SikkerhedsBranchen efterlyser han en bedre forståelse for, hvad der kan og skal gøres for at beskytte gæster ved arrangementer mod de risici, der i dag er ved alle begivenheder, der samler mange mennesker.Det blev understreget mandag aften, da en selvmordsbombemand slog til mod tilskuere, der var på vej ud fra en koncert med popstjernen Ariana Grande i Manchester i Storbritannien. 22 blev slået ihjel og mindst 60 såret, mange af dem alvorligt.En væsentlig del af dem, der blev ramt, var børn og unge.Uden for kontrolområdetGerningsmanden slog til lige uden for koncerthallen og dermed også uden for den adgangskontrol, der var på plads den aften i Manchester.»Noget af det vanskeligste at standse er mennesker, der på den måde går ind i en folkemængde. For det kan du gøre alle vegne«, konstaterer Skov-Mikkelsen.Måske valgte bombemanden at slå til lige uden for udgangene, fordi det var der, han kunne komme til med sin bombe: »Han kan være blevet klar over, at ' skallen' er rimelig hård at komme igennem. Han ville måske gerne have været inde for at detonere den i koncerthallen. Men han har så prøvet at tage så mange med sig i døden lige der, hvor han var«. Det illustrerer de vanskeligheder, sikkerhedspersonale og arrangører står over for. De kan etablere en sikkerhedskontrol ved indgangene og have styr på dem, der kommer. Men dermed flytter de måske blot truslen lidt ud, så eventuelle angribere slår til lige uden for det område, der passes på af kontrollørerne.Angrebet bør føre til overvejelser om at udvide det område, der skal sikres af vagter og kontrollører, finder brancheorganisationens direktør.»Det kan være, at man bliver nødt til at investere i vagter, som går rundt i området, og som har fået undervisning i det, der kaldes preattack indicators«, foreslår Kasper Skov-Mikkelsen.De skal også operere i en større omkreds uden om adgangskontrollen og bygningen. Medarbejderne skal være trænet i at få øje på de mennesker, der stikker ud fra mængden omkring for eksempel et koncertsted, og som kan have onde hensigter.»Det vil være en god idé. Men vi skubber bare risikoen ud i den næste zone. Spørgsmålet er, hvor vi skal slutte henne?«. Den tidligere chef for Politiets Efterretningstjeneste Jakob Scharf er i dag direktør i Certa, der rådgiver om sikkerhed.Han har tilsvarende advarsler. I kølvandet på angrebet i Manchester har han lagt op til, at sikkerhedsforanstaltningerne generelt må gentænkes, så man ikke blot flytter risikoen et andet sted hen.»Man er simpelthen nødt til at tænke sikkerhed på en anden måde end den traditionelle, så man ikke blot skaber nye sårbarheder«, mener han.Opgraderer hele tidenEt af de store spillesteder herhjemme er Vega på Vesterbro i København. Her oplyser kommunikationschef Ditte Sig Kramer, at det, der er sket i den engelske storby, naturligt bliver et tema for den konstante evaluering af sikkerheden, som ifølge hende sker på et travlt og populært koncertsted som Vega.»Vi arbejder kontinuerligt med sikkerhedsprocedurerne.Og vi kommer til at tage dem op igen efter sådan en hændelse her. Selvfølgelig afstemmer vi vor indsats efter det, vi aflæser i vore omgivelser«, forklarer hun.I Parken på Østerbro i København er man vant til at håndtere sikkerhed i forbindelse med fodboldkampe, kæmpekoncerter og lignende. Og her kommer der ikke umiddelbart ændringer i beredskabet, oplyser pressechef Jes Mortensen.»Vi har i forvejen set i Paris, at det her kan ske. Så vi forsøger løbende at tage højde for det«, siger han med henvisning til angrebene i 2015, hvor cafeer, et spillested og landets nationalstadion blev angrebet.Ved stadion blev gerningsmanden standset af en sikkerhedsvagt og detonerede sin bombe uden at være kommet ind på det fyldte stadions tilskuerrækker.Det angreb lærte bl. a. Parken, at terroristerne kan finde på at slå til uden for det område, der er sikret af adgangskontrollerne.»Det her får os ikke til at ændre vore procedurer. Det er klart, at vi holder øjne og ører åbne, men det er desværre ikke nyt, at det her kan ske«, siger pressechefen.soren.astrup@pol.dk Spørgsmålet er, hvor vi skal slutte henne? Kasper Skov-Mikkelsen, Sikkerheds-Branchen.
TERROR Hvordan stoppes en selvmordsbomber? Det spørgsmål bokser sikkerhedsfolk med efter terrorangrebet i Manchester.
Ejer- leje- eller andelsbolig? 
Peter Lundgreen, der er indehaver af Lundgreen's Capital, finder afslapning i at tilberede aftensmaden, og han sværger til konventionelt dyrkede kvalitetsfødevarer. 
I dag vil Tina Malene Hansen sammen med godt 40 andre kvinder cykle gennem København iført en lyserød hue med ører - en såkaldt pussyhat. Hun har været med til at arrangere cykeldemonstrationen i anledning af Kvindernes Internationale Kampdag.- Vi startede med at være et par stykker, der besluttede at lave en happening og lagde ideen ud på Facebook, og så har det grebet om sig. En af mine tidligere kollegaer har også lavet Pussyhat Gruppen på Facebook, der i løbet af ingen tid har fået over 400 medlemmer, fortæller Tina Malene Hansen, der er fællestillidsrepræsentant i den pædagogiske fagforening LFS.Begrebet pussyhat opstod i USA som en modreaktion på Donald Trumps 12 år gamle udtalelse om, at han kunne slippe afsted med hvad som helst overfor kvinder, også at tage dem i fissen (pussy på engelsk).- To amerikanske kvinder startede en modbevægelse.De gik i gang med at strikke pussyhats og ideen spredte sig lynhurtigt. Alle forretninger i USA løb tør for lyserødt garn op til de store demonstrationer i forbindelse med Trumps indsættelse, fortæller Tina Malene Hansen.AKTIVIST MED STORT A- Vi var nogle stykker som tænkte, lad os bruge det til 8.marts og få gang i den. Og det er bare gået hurtigt. Jeg er blevet kontaktet af mange kvinder, der vil ha' en pussyhat.Det er typisk for Tina Malene Hansen, at hun handler, når der er noget, hun ønsker at forandre. Hun er en af drivkræfterne i den faglige aktivisme, der kendetegner LFS, og har været med til at lave et utal af faglige aktioner og happenings. Sammen med andre tillidsfolk turnerer hun landet rundt for at videregive erfaringerne med faglig aktivisme til andre fagforeninger.Som hun skriver på sin Facebookside: " Det er ikke sikkert, at vi vinder, hvis vi kæmper, men det er sikkert, at vi taber, hvis vi ikke gør".Cykeldemonstrationen starter klokken 15 på Gunnar Nu Hansens Plads og ender ved 8. marts demonstrationen arrangeret af blandt andet Demos og 3F København foran Transportministeriet.Placeringen hænger sammen med transportminister Ole Birk Olesens syv år gamle udtalelser om, at kvinder er uden moral og ære, i deres følelsers vold og uegnede til magtpositioner.- Det er ufatteligt, at vi kan opleve sådan en retorik i dag.Som kvinder må vi sætte en ny og fremadrettet dagsorden med fokus på ligeværd, ligestilling og ligeløn, erklærer Tina Malene Hansen.At råbe højt og kæmpe for sin ret lærte hun tidligt, da hun voksede op på Københavns Vestegn som yngste barn i en søskendeflok på fire.- På vestegnen siger vi tingene direkte. Det er der, jeg har mit mod fra, og så fra min far, der var maskinarbejder fra Nørrebro.Drivkraften for Tina Malenes sociale indignation er også hendes egen situation som enlig mor gennem mange år.DA LIVET VÆLTEDEHendes mand Allan døde i en trafikulykke, da deres fælles søn Oscar var to år gammel og Allans datter otte år.- Det var hårdt. Men jeg kom på fode igen og fik taget en pædagoguddannelse med hjælp fra det velfærdssamfund, der stadig fungerede dengang. Blandt andet fik jeg et års revalidering. Hvis man snubler i livet i dag, er der ikke samme hjælp. Det er et frygteligt samfund, Danmark er ved at udvikle sig til.Velfærdskampen er helt central for Tina Malene Hansen.Blandt andet er hun aktiv i Velfærdsalliancen.- Ønsker vi forandring, er vi nødt til at starte et oprør nedefra. Vi får ikke noget forærende, siger hun og henviser til, at der ingen garanti er for, at en socialdemokratisk ledt regering vil sætte en grundlæggende anderledes kurs end den nuværende regering.- De havde jo chancen under Thorning, men der blev det hele nærmest værre.Selv har Tina Malene Hansen aldrig engageret sig i partipolitik, selvom hun ikke er i tvivl om, at hun hører til på venstrefløjen. Hun har koncentreret sine kræfter om den faglige kamp. Her efterlyser hun, at fagbevægelsen bliver langt mere aktiv, bruger sin styrke og står sammen i kampen for solidaritet og velfærd.Tina malene Hansen er en af drivkræfterne i den faglige aktivisme, der kendetegner Lfs.RØD BOG: TINA MALENE HANSEN47 år. Voksede op i Albertslund som den yngste af fire søskende. Bor i dag på Østerbro i København.Tog som helt ung en uddannelse som handelsassistent og arbejdede med at sælge VVS-artikler hos Brødrene Dahl.Har været enlig mor siden 1999, hvor hun mistede sin mand Allan ved en trafikulykke. Deres fælles søn var kun to år, mens Allans datter var otte.Tog efter ulykken pædagoguddannelsen. Blev som nyuddannet ansat på et fritidshjem og blev hurtigt aktiv i fagforeningen LFS og tillidsrepræsentant.Blev fællestillidsrepræsentant i 2007.Maler billeder i sin fritid og har tidligere spillet med i rockband.
PORTRÆT Feminist og faglig aktivist Tina Malene Hansen kæmper hver dag for at skabe et mere retfærdigt samfund. I dag cykler hun med pussyhat gennem København i anledning af 8. marts.
Det kan godt være, at Nørre Fælled Skole ligger på det ydre Østerbro i København, men der er dømt alt andet end spelt, økologisk mælk og ABC hjemme hos langt de fleste af eleverne på skolen, der indtil 2013 var kendt som Klostervængets Heldagsskole.Lidt mere end halvdelen af de godt 400 elever er nemlig tosprogede. Dertil kommer, at mange af eleverne kommer fra hjem på Nørrebro med socioøkonomiske udfordringer. Dermed står skoleleder Morten Østergaard Jensen sammen med lærerne og pædagogerne over for en stor opgave med at sikre, at eleverne i løbet af deres ti år på skolen får de fornødne sproglige, faglige og sociale kompetencer til, at de kan begå sig i det danske uddannelsessystem.Men skolen har taget udfordringen op og har på få år givet eleverne et »fantastisk fagligt løft«, som skolelederen udtrykker det. Et løft, hvor skolen hånd i hånd med daginstitutioner og Københavns Kommune samarbejder om at møde børnene og deres familier med krav og planer, så snart de bliver indskrevet.»Vi sætter ind fra det øjeblik, de kommer her,« siger han og forklarer, at skolen er i gang med bl. a. at sprogvurdere de 65 børn, der til sommer begynder i tre børnehaveklasser: »Omkring halvdelen er tosprogede, og en del af dem har i et eller andet omfang problemer med dansk.« Lige nu holder skolen møder med forældre til kommende børnehaveklassebørn.Dermed er den klar til at arbejde så målrettet som muligt med de enkelte børn, når de til maj begynder i skolens fritidsordning.Ifølge Morten Østergaard Jensen er skolen så udfordret, at 89 procent af eleverne udløser et særligt socialt tilskud. Cirka halvdelen udløser desuden yderligere et tilskud, fordi de er tosprogede.»Vi har her i 2017 børn, hvor forældrene ikke er i arbejde, aldrig har haft arbejde på en dansk arbejdsplads og er analfabeter på såvel dansk som deres eget modersmål. Men det er vigtigt at huske, at vi også har mange børn med veluddannede forældre,« forklarer han.At skolen ser sig selv som et sted, hvor ikke bare børnene, men også deres forældre er velkomne, har bidraget til det faglige løft.»For bare seks år siden lå vi blandt de 15 laveste skoler i landet på karaktersnittet i bundne prøvefag som dansk,« forklarer han.I dag er snittet 6,9, hvilket er 0,1 over københavnssnittet. Når det alene gælder de tosprogede elever, scorer de i snit 6,1. På samme måde opnår 94 af eleverne et snit på 2 eller derover i dansk og matematik, hvilket er en forudsætning for at kunne komme videre på f. eks. teknisk skole.På samme måde er 96 procent af skolens elever i gang med uddannelse et år efter endt afgangsprøve.Dertil kommer, at de 20 procent svageste elever har et snit på 3,3, hvilket er over gennemsnittet i København for denne gruppe elever.»Vi har i den grad løftet eleverne,« siger han om skolen, der da også er blevet fremhævet som en succeshistorie af blandt andet medier og politikere.»Hele det faglige personale har enten linjefag, større supplerende fag eller kurser i dansk som andetsprog.Det betyder blandt andet, at pædagogerne i SFOen også har danskdimensionen med i deres arbejde,« fortæller skolelederen.ejs@berlingske.dk Vi sætter ind fra det øjeblik, de kommer her.Morten Østergaard Jensen, skoleleder, Nørre Fælled Skole.
INDSATS OVER FOR TOSPROGEDE ELEVER:.
Kim Grysbæk går hen og ser ud over vandet, og så finder han et sted, hvor han kan sidde i læ for den kølige vind. Gamle tanke malet med graffiti lyser på den øde og forladte grund.Her kan man være ret sikker på ikke at møde nogen, og det har gjort stedet til et af Kim Grysbæks foretrukne mål på vandreturene i og omkring København.I rygsækken har han en termokande med sort kaffe og en madkasse fyldt med rugbrødsklemmer til en tre timer lang vandretur. Nede i tasken er der også en lille bog, som bærer præg af at have været med på mange ture. Bogen er grøn og hedder " Den lille pilgrimsbog".Der er et afsnit i bogen, han ofte vender tilbage til: " Frihed fra bekymring".Det læser han også i dag." Gud er vor tilflugt", står der.Ordet " tilflugt" er så at sige den hemmelighed, Kim Grysbæk vil gå videre på ud mod Refshaleøen og ind i adventstiden.At leve med i kirkeåret har de senere år fået afgørende betydning for ham. Kirkeåret er med til at give hans liv såvel retning som begrænsning, og han vil mene, at det er nærmest helbredende.H ans liv vendte den dag, hvor han havde tænkt, at det skulle ende. Dengang var han 39 år og speciallærer på en privatskole i Nordsjælland, og sideløbende var han ved at realisere et byggeprojekt, som skulle blive til hans drømmebolig på en naturgrund ved Arresø. Hans overordnede på skolen havde nogle måneder tidligere kritiseret Kim Grysbæks arbejdsindsats." Kritikken havde rørt et ømt punkt i mig: ' Du er ikke god nok', så jeg begyndte at forberede mig i ekstrem grad.Jeg ville vise dem, at jeg var god nok, så da vi skulle forberede en temauge om Besættelsen, kammede det helt over for mig. Jeg holdt møde med Frihedsmuseet i København og fik min gamle far til at sende mig de originale flyverblade fra besættelsesdagen.Og så var der også byggeprojektet." Den fredag i februar 2006, hvor livet vendte, var han kørt til Tisvilde i Nordsjælland for at holde et møde med kollegerne om temaugen, men det viste sig, at mødet blev afholdt på skolen." Min kollega havde sagt, at det kunne være hyggeligt at holde mødet hos hende, og jeg havde tolket det, som om vi skulle mødes i hendes hjem. Da det gik op for mig, kunne jeg se, at jeg ikke længere kunne fungere i jobbet, og jeg kørte ned til mine dejlige kolleger på skolen og sagde, at jeg ville køre hjem, fordi jeg var syg." Han vidste ikke, hvad der var galt med ham, men fandt sig selv i et landskab af mørke og ligegyldighed. Kun tanken om hans hund, Aase, som sad i sit bur i bilen, fik ham til at stoppe op ude på motorvejen." Hende kunne jeg ikke tage med i døden." H an parkede bilen ved hjemmet på Østerbro i København. Da han havde låst sig ind i lejligheden, ringede en gammel ven.Han kunne høre, at Kim Grysbæk ikke havde det godt, og ville komme over, men Kim Grysbæk svarede, at han ikke ville lukke ham ind, men det afholdt ikke vennen fra at komme.Dag blev til aften, og en anden ven, der har en fortid som psykiatrisk sygeplejerske, kørte ham til psykiatrisk skadestue på Bispebjerg Hospital.Vennen fik lov at tage Kim Grysbæk med hjem mod at love ikke at lade ham være alene. Samme nat klokken to bankede hans storebror på døren med to guldøl. Han var kørt fra Nykøbing Mors for at være hos sin bror." Den omsorg, jeg mødte, da jeg blev syg, var så overvældende." I 10 dage var han i vennens sommerhus i Liseleje. Hans bror og vennen tog sig af ham og gik ture med hunden, mens han bare lå." Efter 10 dage var der en dag, hvor jeg ikke græd. Det var min ven, som gjorde mig opmærksom på det, og jeg husker, at jeg tænkte, at der måske kunne være lys." Fra det punkt begyndte en lang rejse mod at kunne vende tilbage til arbejdsmarkedet.Han fik diagnosen " stressrelateret depression" og fik terapeutisk og medicinsk hjælp, og samtidig dannede hans venner et værn om ham, hvor de støttede ham i mange af hverdagens praktiske gøremål.Der gik næsten et år fra sygemeldingen, til han begyndte at arbejde. Han blev jobkonsulent i en a-kasse, og siden fik han job som underviser hos en jobsøgningsportal.Og efter nogle år var der noget, som gentog sig.Igen var det, som om han levede med en jetmotor. Han har hverken partner eller børn, så han gav sig hen til arbejdet.Hans ven havde i mellemtiden efteruddannet sig som stresscoach, og Kim Grysbæk besluttede at følge vennens råd. Søvnen skulle tilbage, og alt, hvad der handlede om præstation, skulle ud af hans liv. Og så skulle Kim Grysbæk prøve at gå sig fra det tankemylder, som plagede ham.Hver dag tog han metroen til Københavns Lufthavn og gik en tur på 12 kilometer tilbage til hjemmet på Østerbro." Det var november med blæst, regn og slud og en frygtelig trist rute, men det hjalp mig til at undslippe tankemylderet, så jeg kunne begynde at tænke på, hvad mit egenlige formål med livet var." N u sidder Kim Grysbæk så med fødderne i et par godt brugte vandresko med udsigt til vandet på en både grå og kold dag. Siden sygemeldingen i 2012 har han ikke haftstress, men han har siden været optaget af, hvad han havde i sin kulturelle rygsæk, som kunne hjælpe ham til at vokse i hvilen.Han har hevet et par år ud af sit arbejdsliv for at blive cand. mag. i diakoni på Aarhus Universitet inspireret af det diakonale engagement, han voksede op med i hjemmet i Nykøbing Mors. For et par måneder siden afsluttede han studiet med et speciale, hvor han fordybede sig i, hvad der er i luthersk teologi, som kan skærme stressramte.I næste måned skal han holde sin første workshop om hviledagen som et værn mod stress på Emmaus Højskole i Haslev. Han håber på en fremtid, hvor han kan undervise og vejlede stressramte ud fra et folkekirkeligt grundlag." Nåden er et centralt begreb i den lutherske teologi, men jeg har aldrig rigtig begrebet det. I samtaler med venner har jeg fået at vide, at jeg præsterede og præsterede.I dag kan jeg se, at mit kristne liv var bygget på, at jeg skulle være god nok til at leve op til at modtage Guds kærlighed, og jeg var ved at dø af min hang til præstation." " I dag hviler jeg i, at jeg ikke er god nok." Han fortæller om en workshop med den tidligere hospitalspræst Preben Kok, hvor denne sagde: " Du er ikke god nok." Kim Grysbæk kunne mærke, at han blev så vred, at han overvejede at udvandre." Preben Kok tilføjede: ' Så lad være med at prøve.' Det forløste noget i mig. Når man vil være ' god nok', rejser man en usynlig overligger over sit liv. Den overligger er væk, og jeg ved, det har med Guds nåde at gøre." E fter sygemeldingen i 2012 har højmessen fået en særlig betydning for ham. Han er vokset op med, hvad han beskriver som en glad og socialt engageret kristendom og trofast kirkegang i folkekirken i Nykøbing Mors.I dag kommer han i Sankt Pauls Kirke i Nyboder i København ikke langt fra hjemmet, og han har opdaget, at der i kirkeårets rytme er et sted, hvor en dybere hvile kan slå rod, hvis man altså gør søndagen til hviledag.For at forklare hviledagens betydning henviser han til den israelske sociolog og stressforsker Aaron Antonovsky (1923-1994). I Antonovskys bog " Helbredets Mysterium" konkluderer sociologen, at mennesker med en følelse af sammenhæng i livet er bedre i stand til at håndtere kriser og ydre pres." Sundhed er ikke blot et spørgsmål om godt helbred.Følger man Luthers lære om hviledagen, er der en forudsigelighed ved søndagen med dens hvile og tid til fællesskab og opbyggelse, som repeteres gennem et helt liv.Når jeg går hjem fra gudstjeneste, har jeg en følelse af, at tavlen er vasket ren. Det er der hvile i." Han siger, at han øver sig i at vokse i hvilen. Man kan spørge, om det ikke er et nyt præstationsprojekt. Han ryster på hovedet og smiler. Det sidste gør han en del." Nej, hvilen er ikke noget, jeg skal præstere, men en bevidsthed om at søge det, som er opbyggeligt både sjæleligt og menneskeligt. Det handler om at fylde sig med det, som er godt, hvad enten det er samværet med venner eller familie, fordybelse i Bibelen eller en lang gåtur med masser af dagslys, hvor jeg kan gå mig fra tankemylderet og ind i hvilen." I folkekirken er dåben og nadveren sakramenter. " Sakramente" er et latinsk ord og svarer til det græske ord " mysterion", som betyder hemmelighed, og det er kirkelige handlinger, som er indstiftet af Jesus, og som formidler Guds nåde.I sit speciale argumenterer Kim Grysbæk for, at såvel dåben som nadveren kan fungere som et værn mod stress." Både dåben og nadveren er en påmindelse om Guds kærlighed til os, og begge sakramenter minder os om vores begrænsning i forhold til Gud. Jeg har været god til at sprænge grænser, men nadveren minder mig om, at jeg er et begrænset menneske, og jeg bliver sendt ud fra nadveren for at gøre en lille forskel." I morgen vil han fejre det nye kirkeår sammen med menigheden i Sankt Pauls Kirke, og i skumringen vil han tænde det første adventslys.Når lyset brænder, ved han, at det er indgangen til uger, hvor han i højere grad vil prioritere tid til fordybelse i et vers fra Bibelen eller en salme." Der er mange sociale tilbud på denne tid af året, men jeg vil have tid til at gå ind i adventstiden. Advent kan let blive overskygget af en masse praktisk, man skal have klaret, men for mig er det vigtigt at bruge tiden til at sige farvel til det år, som er gået, og være i en lyttende position i forhold til det nye, som er på vej, og vide, at jeg må søge tilflugt hos Gud."nygaard@k.dk Det var november med blæst, regn og slud og en frygtelig trist rute, men det hjalp mig til at undslippe tankemylderet, så jeg kunne begynde at tænke på, hvad mit egenlige formål med livet var.KIM GRYSBÆK.Fakta: Kim GrysbækFødt i 1967 i Nykøbing Mors. Uddannet folkeskolelærer i Hjørring.Blev i efteråret cand.mag. i diakoni fra Aarhus Universitet.
Efter to langtidssygemeldinger med stress har Kim Grysbæk arbejdet med hviledagen som et værn mod stress.
»... Og træk vejret langsomt ind, lange dybe vejrtrækninger, hold det lidt... og puuuust ud gennem næseborene, bare giv det noget tid. Mærk din vejrtrækning, mærk hvordan du ligesom udvider dine lunger. Prøv at sænke skuldrene, ryst dem eventuelt lidt.« Stemmen er blød, venlig, guidende, men samtidig en lille smule bestemt. Den tilhører Birgitte Aaselund, ejer og stifter af Yogafriend på Østerbro.20.000 gange i døgnet trækker vi vejret. Ind og ud, ind og ud, ind og ud. Ved at lære nogle bestemte teknikker til en dybere og roligere vejrtrækning, skulle den blide og langsomme MediYoga have en positiv effekt på vores velbefindende, og ifølge svenske forskere desuden påvirke vores stressniveau.Danskerne har rullet måtterne ud på gulvet og er for alvor trukket indenfor i tusmørket i en slags vinterhi.Men om det er MediYoga, astanga, kundalini, hatha, tantra, hot yoga eller den mere spirituelle, er der aldrig tidligere så mange danskere, som har sat sig ned i skrædderstilling og vendt håndfladerne opad og sindet indad.»Det virker som en eksplosion, yoga er blevet ' hotter than ever',« som sociologen Eva Stensig udtrykker det.Hun beskæftiger sig med forbrug og ændringer i vores forbrugeradfærd, og ifølge Stensig begyndte interessen for yoga at sprede sig til en bredere del af befolkningen for 10-12 år siden som en del af hele selvudviklingsbølgen.»Man skulle mærke efter, blive den bedste udgave af sig selv og skabe en mental balance. Men de sidste par år er der sket et ændring. I dag er yoga mange steder blevet identisk med trivsel og et robust sind. Erhvervsliv og arbejdsgivere har for alvor taget yogaen til sig som et redskab til at optimere medarbejdernes mentale styrke, overskud og robusthed.Det er blevet en del af pakken, som sammen med en bedre nattesøvn og en generel sund livsstil skal føre til motiverede medarbejdere, der kan præstere deres bedste. Som ikke har nogen sygedage eller kun få - og som ved, hvad de skal gøre for at komme stress og udbrændthed i forkøbet.« Der findes ingen centrale opgørelser over yogastudier i Danmark, men yoga er den motionsform, der er vokset hurtigst blandt kvinder de sidste fire år, kun overgået af styrketræning. 15 procent af alle kvinder dyrker i dag yoga, en stigning på fire procent siden 2011. Det viser den seneste opgørelse fra Idrættens Analyseinstitut fra 2016.Også aftenskoler og idrætsforeninger har i denne vintersæson udbudt flere yogakurser end tidligere - i efteråret med ventelister flere steder.På Aalborg Universitet tilbydes ansatte og studerende yogaundervisning på campus hver torsdag eftermiddag frem til jul.Og også Nordeas medarbejdere dyrker yoga.Det sker gennem Nordeas Idrætsforening København, som i alt tæller 1.400 medlemmer.Hver onsdag morgen fra klokken 8 til 9 møder 10-15 medarbejdere op i yogaafdelingen i Hermes Hus, for at forny energien.»Det er et meget velfungerende yogahold, hvor initiativet er taget af medarbejderne selv og med en ekstern underviser,« siger Palle Haugaard, formand for Nordeas Idrætsforening København.Idrætsforeningen betaler halvdelen, mens den anden halvdel betales af medarbejderne selv.»Da vi helt tilbage i 2006 modtog en forespørgsel om etablering af et yogahold, var der dengang en diskussion i bestyrelsen om, hvorvidt yoga var idræt eller ej. Men vi endte med at bakke det op og sige ja udfra en betragtning om, at fysisk aktivitet, der kan øge medarbejdernes velbe-findende og trivsel, skal imødekommes. Jo flere, der dyrker noget, desto bedre. I dag er yogaholdet en helt naturlig og velintegreret del af idræstforeningen,« siger Palle Haugaard.Danskerne har i stigende grad lukket øjnene, parkeret en hurtig hverdag ude i omklædningslokalet og taget sjælen med på en tur ind i et mentalt rum. Vores eget rum. Til et forførende og roligt sted, hvor tankerne er lette og flydende, hvor vi bare skal lade dem passere, ikke forholde os til dem.Og vende al opmærksomhed mod åndedrættet. Ind mod kroppen og det tredje øje i midten, som er mantraet. Slappe af i panden, slappe af i mundvigene, slappe af i underkæben, i nakkehvirvlerne, ned gennem rygsøjlen, bækkenet, videre til lårene og helt ud i tåspidserne.Indenfor hos Yogafriend og Birgitte Aaselund er de ellers traditionelle træningsmåtter i skridsikkert farvestrålende materiale erstattet af bløde, varme naturfarvede krølulds fåreunderlag. For MediYoga er ikke krævende fysiske øvelser med behov for at kunne stå fast, men derimod blid yoga, uden at være decideret afspænding, forklarer Birgitte Aaselund.Med enkle programmer i form af åndedrætsteknikker, øvelser, afspænding og meditation er det en terapeutisk og klinisk testet yogaform, der i dag anvendes i det svenske hospitalsvæsen. Introduceret i 1998 som medicinsk yoga i forbindelse med et rygstudie på Karolinska Instituttet i Stockholm og siden anvendt på en række svenske sygehuse. Også som led i at forebygge og helbrede stress og udbrændthed.»Brug tid på at lægge dig godt til rette med håndfladerne opad. Skyd fødderne ud til siden, så hofterne rigtig kan slappe af.« Mens yogalæreren guider, og man selv ligger på langs, kan det være svært ikke at få et tæt og symbiotisk forhold til den svenske krølulds fåremåtte, inviterende og blød som den er. Øjnene er lukket, det er de i samtlige 60 minutter, yogatimen varer. Alene dét føles afslappende og medvirker til at finde en ro i sig selv. Men MediYoga er også et »break« med mulighed for at komme helt ned i den døsige underste hjerne-etage. Hvor ingen forventer noget, ingen spørger om noget, hvor der ikke er nogen eller noget, som ikke kan vente.Gradvis forsvinder fornemmelsen af Østerbrogade, en udtoning af larmen og pulsen i byen. Af ambulancer på vej til Rigshospitalet og vejarbejde som den evige forhindringsbane.Af larmende busser og biler og cykler med ladvogne så store som mindre sommerhuse. Af telefonen nede i jakkelommen med alt det liv, man er i gang med at leve.Birgitte Aaselund har sammenlignet starten på en yogatime med en fodboldkamp, der fløjtes i gang. Det er nu, det er tid til at fokusere indad.»Giv dig tid til at finde roen,« siger hun.I Danmark er MediYoga endnu ikke nær så udbredt som i Norge og Sverige. Men på »Kalmia« - center for stress i Gentofte, undervises der fra januar i MediYoga.Ifølge overlæge, dr. med. og seniorforsker Bo Netterstrøm, medstifter af stresscentret, er der teknikker i yoga, som kan give en ro og få bugt med noget af den rastløshed, nogle mennesker er generet af. Uro og rastløshed, som senere kan udløse stress.»Når vi ikke får restitueret og ikke finder en naturlig balance mellem at være i aktivitet og være i en form for ro med os selv, kan åndedrættet blive gearet op, og over længere tid er det ikke sundt,« forklarer Bo Netterstrøm.»Der er nogle teknikker i yoga, og det gælder mange former for yoga og også mindfulness, som kan have en gavnlig effekt.Vores åndedræt stimulerer det parasympatiske nervesystem.Det påvirker hjertefrekvensen, og når vi trækker vejret dybt, stimulerer det nervesystemet, så vi kan restituere.Yogateknikker kan give en indre ro og få bugt med noget af rastløsheden. Det kan man måle rent fysiologisk, fordi vi så restituerer på en anden måde, når vi tømmer hjernen og kun koncentrerer os om én ting, for eksempel i yoga, hvor der arbejdes med et mantra. Det er sundt for ens restitution at lukke alt andet ude.« Ifølge Bo Netterstrøm reagerer hjernen på en bestemt måde, derfor gælder det om at huske sin hjerne på, at den indimellem skal slappe af. Og det gør man, når man sætter sig ned og er bevidst om åndedræt og vejrtrækning.»Man kan diskutere, hvad der er bedst, om det er yoga, meditation eller mindfulness. Det vigtigste er at komme ned i gear og få tømt hjernen.«.afu@berlingskemedia.dk »Yoga er blevet hotter than ever.« Eva Stensig, sociolog.Fakta: TRE ENKLE ØVELSER HJEMME I STUEN1 TRÆK VEJRET IND OG UD GENNEM VENSTRE NÆSEBOR, LØFT HØJRE HÅND OP OG LUK FOR HØJRE NÆSEBOR MED HØJRE TOMMELFINGER.ÅND IND OG UD GENNEM VENSTRE NÆSEBOR, LAV ØVELSEN MINDST TRE MINUTTER.Øvelsen har en afstressende effekt, fordi venstre næsebor er koblet op til det parasympatiske nervesystem, som er aktivt når du hviler, sover - og restituerer. 2 SÆT DIG I SKRÆDDERSTILLING ELLER PÅ EN STOL. PLACER HÆNDERNE PÅ DET YDRE SKINNEBEN - SIDDER DU PÅ EN STOL, SÅ GRIB FAT OM KNÆENE. LUK ØJNENE, ÅND IND, RUL FREM OVER BÆKKENET, FØR HOFTEN FREM OG SVAJ I RYGGEN, SKULDRENE HOLDES TILBAGE, SÅ BRYSTKASSEN ÅBNER SIG. DU LØFTER BRYSTBENET EN ANELSE OPAD. ÅND UD OG RUL TILBAGE OVER BÆKKENET, SÅ RYGRADEN KRUMMES. HOLD HAGEN STABIL, SÅ HOVEDET IKKE VIPPER OP OG NED.MELLEM HALVANDET OG TRE MINUTTER.Arbejder med hele rygraden - hele nervesystemet - musklerne i hjerte-og lungeområdet, styrker også lænden. 3 NAKKERULNINGER ER GODE, HVIS DU FØLER, DU HAR BRUG FOR AT KOMME NED I GEAR.LUK ØJNENE. SLAP AF I KÆ-BERNE, LAD HAGEN SYNKE NED MOD BRYSTKASSEN. FORESTIL DIG, AT DU TEGNER SMÅ CIRKLER MED HAGEN FREMME FORAN DIG. ÅND IND GENNEM NÆSEN I CIRKLEN OPPE, OG ÅND UD GENNEM NÆSEN I DEN NEDRE DEL AF CIRKLEN. LYT TIL KROPPEN. DET MÅ IKKE GØRE ONDT I NAKKEN, SÅ LAVER DU CIRKLERNE MINDRE. FØRST DEN ENE VEJ RUNDT OG SÅ MODSAT.KOM SÅ MEGET SOM MULIGT NED I TEMPO.Med øjnene lukket er nakkerulningerne med til at stimulere de øvre kirtler, som er med til at skabe ro og harmoni.MEDIYOGABlid terapeutisk yoga med fokus på vejrtrækningen.Hedder også medicinsk yoga. Består af enkle programmer med åndedrætsteknikker, øvelser, hvile/ afspænding og meditation.Er ikke afspænding som f. eks. Yin Yoga er.Balancerer nervesystemet og skaber en ny og dybere kropsvidsthed.Med et mentalt fokus på det tredje øje og mantra.Øjnene er lukket i de 60 minutter, en yogatime varer.Klinisk testet yogaform, som anvendes af det svenske sygehusvæsen.Udviklet på Institut for Medicinsk Yoga i Stockholm.Yogafriend har lokaler på Østerbro. Fra januar undervises der i MediYoga på Kalmia - Center mod stress i Gentofte.Birgitte Aaselund bor i Snekkersten, er uddannet fra Yoga Skolen i Helsingør og senere i Stockholm.Kilde: Birgitte Aaselund.
Fra at have været en del af hele selvudviklingsbølgen bruger erhvervslivet i dag yogaen som et redskab til at øge trivslen og forebygge stress.
Du er kunstner. Digter. Du er 72 år gammel og bor på Østerbro. Ifølge et interview i Politiken 14. oktober, har du aldrig kunnet finde dig til rette med et almindeligt arbejde.»Arbejde er ikke noget, der klinger godt for mig. Men er det overhovedet det for nogen? Folk har hjernevasket sig selv til at tro, at det er godt at stå tidligt op om morgenen og gå på arbejde. Det er der jo ingen, der kan lide. De får tudet ørerne fulde af det der, og til sidst tror de selv på, at det er en velsignelse. Det er noget mærkeligt noget«, siger du i Politiken 14. oktober 2017.Og nu bliver det lidt hårdt, men følgende er skrevet med omsorg. Mest for de danske arbejdstagere, som du diagnosticerer, men også for dig.Når jeg bliver opmærksom på et menneske, der har så fordrejet et forhold til virkeligheden og de mennesker, der befolker den, så føler jeg også en pligt. Pligt til at hjælpe din forståelse på vej og samtidig afværge, at den næste VVSer, der skal hjælpe dig med en sanitær forstoppelse, ikke i raseri skider på dit sildebensparket, som du selv har skidt på samfundets fundament igennem Politiken.Så kære Henrik: den her er til dig.De fleste mennesker har et ønske om at beskæftige sig med noget, der interesserer dem. Det er decideret menneskeligt at gå derhen, hvor man har det godt og føler sig både egnet og nyttig og samtidig får noget retur - i første og mest nødvendige omgang penge, sekundært en tilfredsstillelse, der i sjældne tilfælde udgør en passion for nogle mennesker. Her skal du bemærke, at jeg nævner behovet for aflønning før, jeg nævner passionen.Det gør jeg, fordi de fleste mennesker ikke kan fordøje passion - det kunne for eksempel være lyrik. Dette er ikke et cirkelspark til din profession eller evner i øvrigt, jeg mener det helt bogstavelig talt: mennesker har brug for næring, der ikke kun er åndelig. Og eftersom de færreste af os tager bestik med ud i naturen og spiser løs af heden og slukker tørsten i havet, så er nogle af os nødt til at bytte os til næring for goder.Altså, penge. Vi er muligvis hjernevasket af sultfølelse, men vi er dog bevidste om det.Det, vi kan bytte med, gør det altså ud for det, vi kan sætte til livs.Mange mennesker kan ikke digte. Jeg, for eksempel. Nogle mennesker kan ikke engang sætte nutids-r, selv om køre/ kører-reglen eksisterer. Derfor er de nødt til at finde på noget andet. Niels Hausgaard har baseret en hel karriere på at synge om dem, der ikke kan sætte nutids-r. Han kalder dem »de praktisk begavede«. Det er eksempelvis den slags mennesker, der sætter sig ind i et S-tog klokken 6 om morgenen for at komme hen til et slagteri for at spule svineindvolde af et flisegulv i syv timer eller dem, der henter dit og mit skrald, eller dem, der samler det tastatur, du skriver på kl. 10 om morgenen, hvor du står op, fordi din bedste søvn eksisterer mellem kl. 7 og 10.De er ikke hjernevaskede af sig selv, men de har et reelt behov for at overleve ved at putte mad ind i munden. Det må også være rart for dig at få at vide, at du ikke er omringet af åndsfattige zombier.Prangere med behov for madDe og vi andre arbejder bare for at få en løn, som vi også betaler skat af. Den skat, som blandt andet bliver til den livslange kunstnerstøtte, du for eksempel får udbetalt. Du sagde godt nok til Politiken i 2008, da nogle partier tænkte på at afskaffe den livslange kunstnerstøtte, at det kunne de bare gøre, fordi der alligevel skulle svares skat af støtten, hvilket var noget »guitar«. Måske har du ændret mening siden 2008, men dit citat er alligevel så godt, at jeg lige vil minde dig om det: » Og i andre lande er det endda skattefrit, hvis de har samme ordning. Det er den danske studementalitet, ja undskyld jeg siger det. Typisk, at vi er så smålige. Men hvordan tror du, Italien havde set ud uden mæcener, og hvis ikke H. C. Andersen var blevet støttet, var han aldrig kommet frem.De vil gerne af med hele kunststøtten, og så får de det leverpostejssamfund, som de i virkeligheden bedst kan lide og er bedst tjent med, sådan nogle prangere. Sådan ser jeg på det. Vil man have kunst, må man også støtte det. Og de kan støtte alt mulig andet.De vil støtte industrien. Du kan se det på befolkningen, vi bliver federe og federe. De vil have leverpostej, ikke åndelighed«.Og du har fuldstændig ret. Prangere vil have leverpostej. På Rema 1000s rugbrød.De vil over grænsen og købe dåsecola, de vil høre Big Fat Snake, og de tænker næsten aldrig på al den kunst, de ikke ved, de har brug for. De betaler kun for den.Det gør de, fordi de fleste mennesker, når de sætter sig foran den blanke side, ikke føler en strøm af kreativitet, der indtager kroppen og manifesterer sig helt ned til fingerspidserne. De kan simpelthen ikke digte, og måske er de helt ligeglade med socialrealisme, krigsbørn på vers og at deres kalenderår har kun 12 måneder - vil du tro det. De tænker næsten kun på, om de har fået affugtet forteltet til campingvognen, om deres favoritpar går videre i Vild Med Dans, om der er flere premierebilletter til The Fast and the Furious 10, og de har aldrig været i Politikens Forhal. Det er næsten som om, de ikke ved, hvad de går glip af, men så længe de betaler, så synes jeg, du skal se gennem fingre med dem.Du må ikke misforstå mig. Mange af os, der, ligesom du, er så underlødigt velsignet med kreative synapser, der korrelerer i frontallappen på os og bliver til holdninger og tanker på skrift, interesserer os virkelig for det. Alle vi med pæne, hele hænder, der engang imellem må klaske os selv i ansigtet i privilegeret skamfuldhed over, at vores kampe foregår i avisen, bag et skrivebord eller på Østerbro, vi interesserer os for det.Vi, der kalder os værdikrigere, men stadig føler sult og derfor er nødt til at stå op om morgenen, vi interesserer os for det.Vi interesserer os bare for det lidt tidligere på dagen, end du gør. Vi kerer os om det, mens vi spænder en refleks om anklen og cykler ind på kontoret kl. 8 og udfører et stykke arbejde, vi lejlighedsvis føler os stimuleret af, og vi er endda de heldige. Vi er så forbandet heldige, alt imens du sover de tre bedste timer på dagen. Og selv om vi nok er de heldige, så er vi ikke Henrik Nordbrandt-heldige, for det er meget, meget få mennesker. Det er derfor, det fremstår så uheldigt, når du kalder alle os, der ikke kan vente på at blive så geniale, at vi bliver parkeret på passiv geniforsørgelse, for hjernevaskede.For os, der ikke kan stille sulten ved at følge vores passion på selvvalgte tider af døgnet, kan det komme til at virke provokerende.Og det kan næppe være din hensigt at bide den hånd, der bogstavelig talt fodrer dig. Jeg indrømmer blankt, at det er min indignation over at blive kaldt hjernevasket, der har drevet mig til at skrive dette åbne brev til dig. Derfor tør jeg slet ikke tænke på, hvor mange breve du ville få, hvis de, der ikke læser Politiken og ikke kan sætte nutids-r, opdagede, hvilken forestilling du har om dem.Kunstnerisk ignoranceJeg er en af dem, der kan sætte nutids-r. Jeg har selv valgt min uddannelse, og mit arbejdsliv bliver - sammenlignet med majoritetens arbejdsliv - meget privilegeret. Jeg er så forbandet heldig, taknemmelig og bevidst om begge dele. For få år siden tørrede jeg lort af væggene hos sindslidende mennesker, pakkede grøntsager og prøvede at få ro i den danske folkeskole i et lærer vikariat, der endte med at koste mig forstanden. Jeg tror ikke, jeg kommer til nogen af de ting igen. Men jeg kommer heller aldrig til at kunne stå op klokken 10 på en hverdag og realisere mig selv dag efter dag, ligesom du. Jeg kommer til at beskæftige mig med noget, der interesserer mig nok, samtidig med at jeg betaler skat og derigennem sørger for, at folk som du kan sove længe og være geniale.Nogle mennesker tørrer stadig lort af væggene. Det interesserer dem stadig ikke.Og de betaler også skat. Til dig.Hvis du fremadrettet vil forholde dig selv dén virkelighed, så undgår du, at vi, de danske arbejdstagere, diagnosticerer dig som en hjernevasket digter, der i sin egen formiddagssøvn og kreative fortræffelighedsstøtte har glemt, hvad der er virkelighed, og hvad der er kunstnerisk ignorance.Virkelighedsnære hilsner Majbritt Maria Nielsen Maibritt Maria Nielsen er jurastuderende.Det fremstår så uheldigt, når du kalder alle os, der ikke kan vente på at blive så geniale, at vi bliver parkeret på passiv geniforsørgelse, for hjernevasket.
Kronik.
Storentreprenør Carsten Mindegaard tog forsiderne for knapt et år siden, da han annoncerede planerne om at genrejse den kuldsejlede entreprenørgigant Pihl &amp; Søn. 
Lige fyldt 41 år møder ejer af LM Byg A/ S Carsten Mindegaard manden med leen. 
Kan du huske Toy Story-Svend? Anders' nabo i Pixar-eventyret fra 1995.Svend har det ikke godt. Hans hus er beskidt, hans værelse er holdt i dystre farver - og han går i noget så entydigt skurkeagtigt som en sort T-shirt med et hvidt skelethoved på. Og så har han bøjle på tænderne! Slemme dreng. Da publikum møder Svend tidligt i filmen, stjæler han sin lillesøsters dukke og udskifter dens plastikhoved med et fra en drabelig dinosaurus, mens han griner diabolsk.Slemme, slemme dreng.Senere - da en af legetøjsheltene har forvildet sig ind på hans mørke, rodede værelse - viser det sig, at det at ombygge legetøj er lidt af en specialitet for onde Svend, og som dramatisk klimaks kryber en uhyggelig kloning mellem en skaldet babydukke og en mekanisk edderkop frem fra under hans fedtede seng.To, der ikke bare kan huske Svend, men også spejler sig i ham, er PJ Kuczynski og hans makker Lena Mech. Sammen arbejder de på at få det japanske skrammelrobotfænomen Hebocon til Danmark: robotter bygget af gammelt legetøj, tyggegummi og god vilje.I Japan mødes folk på nedlagte barer, tomme grunde eller i mere organiseret form på for eksempel teknologimesser rundt omkring.Her medbringer de hjemmelavede robotter, hvis ikke de bygger en på stedet. Eller, robotter er måske så meget sagt. Det eneste krav er, at man skal bygge en skabning, der kan bevæge sig fremad. Man dyster én mod én og vinderen er den, der får skubbet modstanderens robot ud fra ringen først.Det er teknologi for de teknisk inkompetente - en konkurrence for tabere og en historie om at lukke luft ud i en verden, hvor det perfekte alene er målet.Det er allerede lykkedes parret at afholde et par kampe på dansk jord. Blandt andet var Hebocon en del af opvarmningsdagene på sidste års Roskilde Festival. Men de drømmer om en reel liga.Rør ved verdenSammenligningen med Svend ligger lige for, særligt den mandag, vi møder dem på Østerbro, og Lena Mech hiver en babydukke med påklistret dinohoved frem fra tasken. PJ Kuczynski er ikke sen til at gribe muligheden for en rask kamp, men han mangler en robot. Snart står han på hovedet i børnenes legetøjskasse for at finde de rette remedier: en knækket helikopter, en opklippet skuresvamp, en minibamse og masser af varm lim fra limpistolen.Mens de to skrammelentusiaster fortæller om Hebocon, limer de forskellige dele sammen til en bamse-helikopterrobot. De gør det sammen, selv om de i den kommende kamp er modstandere.Da de opdager, at helikopteren kan sprøjte med vand, er planen klar. De vil lave en robot, der kan tisse modstanderen ihjel.Siger de.Og så skal den helst se sej ud. Det løses ved at klistre en plastikkniv fast på bamsens ene arm.Situationen er altså som følger: der sidder to voksne mennesker ved et spisebord på Østerbro og limer knækkede legetøjsstumper sammen for at skabe en robot, der om ganske kort tid skal kæmpe mod en babydukke med dinohoved i en drabelig kamp på robotliv og -død.Der står en stor skål med sundt slik på bordet og kaffen er italiensk.Måske kan de godt selv se, at det kan synes fjollet, at to voksne mennesker sidder midt i luksuskaffe og økomandler og limer knækket legetøj sammen for sjov. I hvert fald falder snakken hurtigt på »alt det andet, der også er i Hebocon«. Hebocon er en kamp for at få det fysiske tilbage i forståelsen af verden, siger de. Den teknologiske udvikling - som de to i parentes bemærket er meget begejstrede for - gør, at mennesker mister kontakten til den fysiske verden. Til genstandes fysiske formåen. Og her kommer Hebocon-legen ind som et godt alternativ til digitale lege.Man lærer simpelthen bedst om verden ved at røre ved den.Klodset, skramlet, ringeLena Mech opdagede Hebocon på Youtube.Hun arbejder som kunstner og er uddannet spildesigner. PJ Kuczynski arbejder blandt meget andet også som spildesigner, men mens Lena Mech er fra den digitale verden, har PJ Kuczynski mest arbejdet med fysiske brætspil.Selv om de sammen forsøger at udbrede Hebocon i Danmark, understreger de, at de ikke er ' officielle'. Hebocon er frit for alle.Det japanske ord Heboi kan løst oversættes til klodset, skramlet, ringe. En kvaksalver hedder for eksempel en heboi-isha på Japansk.Isha betyder læge. Heraf ordet Hebocon: Konkurrencen, der forener sumobrydning og uformående modelbyggeri.Således findes der for eksempel klip på youtube af en robot, der består af en tom æske med seks påklistrede dildoer.Dildoernes rotationer får æsken til at glide fremad i en edderkop-lignende bevægelse.Andre steder findes klip af vindere, der med tårer løbende ned af kinderne undskylder, at de kom til at bygge en robot, der var så god, at den vandt. Det er ikke meningen at vinde, selvom det er meningen. Sagen er, at man skal forsøge at vinde, men der er mere ære i at tabe.Dog kun, hvis man har forsøgt at vinde. Man får altså ikke respekt ved at tabe med vilje.»At fejle er en af de centrale dele i konceptet.Når man fejler, og fejrer at man fejler, så tør man måske også gøre alt muligt andet.Der er en ekstra dimension ved Hebocon, ud over at det er sjovt. Det bygger folk op. Det har en effekt på mennesker,« siger PJ Kuczynski.Han fungerer selv som meget livlig kommentator, når der afholdes konkurrencer på dansk jord. Som for eksempel den på Roskilde Festival, hvor der blev bygget robotter af teltpløkker og øldåser.Første test af den nybyggede bamsehelikopterrobot viser, at der ikke er friktion nok mellem de små plastikhjul, der sad på helikopteren, og bordet. Til at begynde med prøver Mech og Kuczynski at sætte tape på, men hjulene spinner igen med en høj lyd. Da de finder på at pakke plastikdækkene ind i modellervoks, får de fat på bordet, og helikopterbamsen bevæger sig.»Det her er et godt eksempel på, at Hebocon ikke bare er sjov,« siger Lena Mech.»Denne her direkte og meget lille indlæring om, hvordan fysik og friktion virker, har givet mig et lille stykke læring, som gør, at jeg forstår verden bedre. Det er særligt vigtigt i en verden, hvor det digitale gør, at vi får mindre og mindre brug for at beskæftige os med det fysiske i hverdagen.« Verdens første Hebocon-konkurrence forgik 19 juli 2014 i Tokyo som en spøg i forbindelse med en messe for ingeniører. I dag bliver der holdt konkurrencer over hele verden.Der er ingen officiel liga eller organisation, og det er således op til den enkelte arrangør at skabe sig egen version af Hebocon. For de danske arrangørers vedkommende betyder det at skabe konkurrencer, hvor alle kan være med, forklarer Lena Mech: »Jeg elsker det skramlede ved det. Hele ideen om, at vi kalder det robotter, er jo absurd.Det er ikke robotter. Det er ombygget legetøj, der kan bevæge sig lidt. Og så er der det helt grundlæggende, at alle kan være med. Det er ikke bare en floskel. Alle kan være med.« - Hvad giver det de medvirkende? »Fordi det er så enkelt, giver det en grundlæggende indsigt i, hvordan teknologi virker.Vi omgiver os med teknologi hele tiden. Vi er dybt afhængige af teknologi, men samtidig kommer det længere og længere væk fra vores forståelse af, hvad der rent faktisk sker.Vi forventer bare, at alting virker.« Bamsehelikopteren er færdig. Det lader til, at de begge har glemt, at den skulle »tisse sin modstander ihjel«. PJ sætter sin iPhone til højtaleren, præcis som han ville have gjort det ved en rigtigt konkurrence. Østerbroidyllen runger af lyde, der minder om dem, man (måske) kender fra amerikansk showbrydning.Og med et ikonisk LEETS GEEET READDY TOO RUUUUMBLEEEEE trækker PJ i den lille snor, der trækker helikopteren op, og de to robotter begynder deres færd over bordet.Dinosaurusansigt til bamseansigt.Den relativt tunge dukke er på forhånd udnævnt til favorit. Men da den går i stå midtvejs stiger forhåbningerne alligevel til helikopterbamsen.Efter få sekunder tager dukken dog fat igen og langsomt, men sikkert, skubbes helikopterbamsen ud over bordkanten.Alle jubler, da den rammer gulvet og går i stykker. På samme måde som Svend fra Toy Story jubler, da hans nøje konstruerede raketaffyring sender et stykke plastiklegetøj til himmels.Det tog 56 minutter at bygge Helikopterbamsen.Den blev smadret på et kvart sekund.Alle er glade.kultur@information.dk Vi omgiver os med teknologi hele tiden. Vi er dybt afhængige af teknologi, men samtidig kommer det længere og længere væk fra vores forståelse af, hvad der rent faktisk sker. Vi forventer bare, at alting virker Lena Mech Kunstner og spildesigner.Fakta: FAKTAHeboconHebocon er et japansk fænomen, der handler om at bygge robotter uden at vide noget om at bygge robotter og lade dem kæmpe mod hinanden med regler løst hentet fra sumobrydning.Robotter bliver bygget af forhåndenværende skrammel.
Seks dildoer og en tom servietæske er ingredienser i den antiteknologiske dille Hebocon, der handler om kampe mellem hjemmelavede robotter bygget med forhåndenværende skrammel af folk uden særlig teknologisk kunnen. Egentlig skal man forsøge at vinde, men der er mest prestige i at tabe.
Det hører til de fleste kernefamiliers selvforståelse, at de kan holde børnefødselsdage og invitere venner og veninder hjem til sig. Sådan er det også for den 42 år gamle it-ingeniør Fadi Abdul Halim, hans kone, Merna, på 35 år og deres to døtre på 11 og 15 år. De bor i Mjølnerparken, og i august i år skulle de holde fødselsdag for deres ældste datter, Linda.Mernas mor skulle komme fra Sverige, og Mernas søster, som er gift med en dansk mand, skulle komme fra Hørsholm.Men i de dage blev der skudt i kvarteret.Søsterens mand brød sig ikke om at komme og parkere bilen, og ingen af datterens venner fra skolen på Østerbro kunne komme.»Der er ingen af min datters veninder, der må komme her. De får ikke lov af deres forældre, og det kan jeg godt forstå«, siger Merna og fortæller, at bandemedlemmerne stoppede folk, de ikke kendte.»Hvis min søsters mand kom, ville de måske tro, han var civil politibetjent. Så vi holdt fødselsdagen i Hørsholm hos min søster, og det var godt. Da vi kom hjem, var politiet her, og der havde været skyderier«.Hendes mand, Fadi, er statsløs palæstinenser fra Libanon og kom til Danmark i 1994, da han var 19 år. Familien fik asyl og bosatte sig i Aldersrogade. På den anden side af gaden boede Merna med sin irakiske familie. Det blev til stjålne øjekast over Aldersrogade og udviklede sig til kærlighed. Begge familier var imod, og begge familier måtte give sig. Fadi og Merna ville have hinanden. For 16 år siden blev Merna gravid med deres første datter, og de flyttede ind i den nærliggende Mjølnerparken.De har kunnet lide at bo her, men i al den tid de har boet her, er der altid kommet et knivstik eller et skud og har sendt Nørrebros smertensbarn tilbage på ghettokurs.I slutningen af 2016 så det så lovende ud, at folk med indflydelse på udviklingen begyndte at tale om et bandefrit område. Så gentog historien sig. Den gode udvikling blev indhentet af den onde.I juni, juli og august var der bandekrig på Nørrebro, og de fleste skud faldt i kvarteret omkring Mjølnerparken. Hen mod slutningen af august så der ud til at falde ro over området, men onsdag aften i denne uge blev to tilfældige mennesker ramt af skud nogle få hundrede meter fra Mjølnerparken.»Det har altid været to spor. Et godt og et dårligt. Det er hverken blevet værre eller bedre. Måske lidt værre«, siger Fadi, der taler om Mjølnerparkens evige cirkel.»Først er det mor og far. Så får de måske to piger. Pigerne vokser op, de bliver gift, de føder, og de bosætter sig i Mjølnerparken.De kender ikke andre steder, og de ved ikke, hvad der foregår udenfor. Mændene sidder i klubben og spiller kort, og mødrene besøger hinanden og drikker kaffe. Mange af dem aner ikke, hvilken klasse deres børn går i. De er isolerede og ikke en del af samfundet«.Manglende respekt for lovenMen hvor pigerne ikke volder andre mennesker skade, er lillebrorgeneration efter lillebrorgeneration vokset op og blevet til vrede, rodløse, rastløse og kulturforvirrede unge mænd, som hverken respekterer politikerne, politiet eller loven, mener Fadi: »I Danmark har vi danske love, men danske love virker kun på danskere eller svenskere eller tyskere. Hvis en dansk dreng bliver arresteret og fængslet i en uge, vil han komme tilbage og skamme sig. Når Mjølnerparkens unge kommer ud, skammer de sig ikke. Nu har de bevist, at de er seje. Jeg talte med en af dem. Han var måske 15 år og gik med en kamphund.Du skal ikke gå med den her, sagde jeg. Jeg har børn. Og hvis du går med den, skal den i hvert fald i snor. Så siger han: »Hvis du siger det en gang til, så mister du livet«. Han var 15 år! Jeg blev rasende. Så kom alle de andre og slog ring om ham.Pas på. Han er lige kommet ud af fængslet.Hvis en dansker havde været i fængsel, ville han gemme sig og skamme sig, men ikke her. Her får den løsladte prestige og beskyttelse«. For det uvante øje er Mjølnerparken uhyre fredelig. Alligevel ligger der hele tiden noget og lurer. Unge mænd, der forsvinder ind i en port og foretager sig noget, de ikke tør foretage sig i det fri. Små drenge, som får tilbudt lidt hash af de store.Mænd, der ikke bor her, men kommer, når der er bandekrig.»De sidder i vores gård, og vi kender dem ikke. De kommer ud på eftermiddagen, Indtil da sover de, og om aftenen spiller de fodbold hernede, når det bliver mørkt«, siger Merna, der for et par år siden tabte tålmodigheden.Det var midt på dagen, og en 15-årig dreng fræsede rundt på knallert i gården.Hun gik ud på altanen og råbte, at han skulle stoppe. Han overhørte hende. Hun råbte igen. Han overhørte hende. Hun råbte igen, og han overhørte hende.»Han var helt ligeglad. Jeg blev så sur, og det endte med at jeg kastede et æg efter ham, men jeg ramte ikke. Han blev ved med at provokere, og så kom der en hel flok. De kørte rundt og larmede hele dagen lige foran os og råbte, at det var deres sted«.Sten mod vinduerneSenere ødelagde drengen familiens postkasse og smed sten mod deres vinduer og op på deres altan. Fadi havde fået nok og gik ned og tog fat i drengen.»Hvem er du?«, spurgte drengen provokerende.Fadi Abdul Halim svarede.»Jeg bor her, og jeg er ikke en dansker, der bliver bange, fordi du truer mig. Jeg går ikke til politiet. Jeg vidner ikke, men jeg bliver gal, og jeg gør, som de gør i Libanon.Så hvis du igen kaster sten mod mit vindue, så får du en straf, og det gør din mor og far også. Han forstod, hvilken baggrund jeg kom fra. Det virkede«. Når Fadi Abdul Halim ikke gik videre med sagen, var det af to årsager. Dels var forseelsen måske ikke alvorlig nok til at indblande politiet. Dels skal man som familie i Mjølnerparken også passe på sig selv.»Politiet har opfordret mig til at vidne i nogle småsager, men jeg har sagt nej. De siger, at de ikke kan gøre noget, medmindre jeg vidner, men de kan ikke beskytte mig.Jeg vil gerne tale frit, men jeg vil ikke blande mig i noget konkret. Normalt er dem, det drejer sig om, egentlig søde og flinke over for mig. Siden jeg skældte ud har de tilbudt at hjælpe med flere praktiske ting.Hvorfor skal jeg være uvenner med dem igen og få ødelagt min bil og få mine dæk skåret op«? Som de fleste familier ønskede Mena og Fadi, at deres børn skulle gå på den lokale skole, Rådmandsgade Skole. Deres ældste datter begyndte også, men da deres yngste datter skulle i skole, flyttede forældrene begge piger til Vibenhus Skole på Østerbro.»90 procent på Rådmandsgade Skole var udlændinge, og så lærer man kun dansk på en arabisk måde. Eleverne går fra Mjølnerparken, over på skolen og tilbage igen, og de ser ikke andre. Det faglige niveau er heller ikke højt nok. Vores datter var nummer et i sin klasse, men da hun kom i den nye klasse, var hun ikke nummer et«, siger Fadi.Det var svært i begyndelsen, hvor den ældste datter ikke var så glad for skolen.»Men efterhånden begyndte de at forstå os, og vi begyndte at forstå dem, og vi traf det rigtige valg. De har både danske og udenlandske venner, og de er meget glade for at gå der«, siger Merna.Efter mange år på arbejdsmarkedet som receptionist og social-og sundhedsassistent valgte hun at tage en hf-eksamen for to år siden med henblik på at læse til jordemoder.»Jeg har fået afslag på at komme ind, men i næste uge begynder jeg i frivillig praktik som sygeplejerske hos en læge.Det er for at give mig bonuspoint, når jeg skal søge ind på jordemoderskolen igen«. Fadi har i 12 år arbejdet i rengøringsselskabet ISS som assistent og tilsynsfører.For fire år siden begyndte han sideløbende at læse til it-ingeniør på Danmarks Tekniske Universitet, og for otte måneder blev han færdig.»Nu søger jeg alt, hvad jeg kan, men hvis ikke der kommer noget snart, begynder jeg som tilsynsfører igen«.Vi er kede af at skulle flytteFor øjeblikket er de begge uden arbejde og lever af den arbejdsløshedsunderstøttelse, de selv har optjent i kraft af deres tidligere arbejde. Men hvis situationen ikke ændrer sig, må Fadi midlertidigt opgive drømmen om at arbejde som ingeniør, og Merna må midlertidigt opgive drømmen om at blive jordemoder. Årsagen er sommerens bandekrig. Deres piger er kun piger en gang. De skal vokse op et andet sted, og derfor er begge forældre nødt til at få fast arbejde. Ellers har de ikke råd til at flytte.»Hvis vi flytter lige nu, kan vi ikke få noget, der er lige så godt til samme pris. Her er billigt. Vi betaler 6.000 kroner for 84 kvadratmeter, og lejligheden er god. Men når vi er kommet i arbejde, vil vi flytte«, siger Fadi. Også selv om det ikke bliver let.»Jeg er meget glad for at være her. Vi er tæt på alt, her er liv, Nørrebro er fyldt med restauranter. Det er ikke som for eksempel Hørsholm. Der er kedeligt. Jeg har også mine venner her, og jeg har levet hele mit liv i Danmark i det her kvarter. Så det er ikke nemt at flytte herfra«. På spørgsmålet om han har overvejet konsekvenserne af den kritik, som han og hans kone frembringer, siger han.»Det er jo til medierne, man kan fortælle om de problemer, der er. Hvor skulle jeg ellers fortælle? Jeg er heller ikke bange.Jeg vil bare gerne have lov til at tale ud«. Det lyder som et sidste forsøg på at råbe nogen op. Dybest set vil han og hans kone gerne blive boende, og i det almennyttige boligselskab Lejerbo, der administrerer Mjølnerparken, er der intet, man ønsker sig mere end velfungerende kernefamilier.Men Fadi tror bare ikke, at det længere ændrer noget at råbe op.»Hvis de familier, det drejer sig om, stadig bor her, og har de børn, som er med i banderne, så stopper det aldrig. Så bliver det ved. Og i længden kan politiet ikke beskytte os mod nye konflikter«.olav.hergel@pol.dk Jeg har levet hele mit liv i Danmark i det her kvarter. Så det er ikke nemt at flytte herfra Fadi Abdul Halim.
Fadi Abdul Halim og hans kone, Merna, er knyttet til Mjølnerparken. Men hver gang det går bedre, kommer der et nyt knivstik og et nyt skud, og deres døtres veninder må ikke komme på besøg. Nu vil familien flytte.
Det er sjældent et godt tegn, når en fodboldklub kaster sig ud i panikindkøb lige før transfervinduets lukning. Og de har sikkert heller ikke været alt for stolte ved situationen på ledelsesgangen i FC København, da de i de allersidste dage af august i huj hast drønede ud på det internationale fodboldmarked og rev tre nye aktører ned fra hylderne.Indkøbene var imidlertid betinget af omstændighederne, forstået på den måde at en katastrofal sæsonstart med blot to sejre i de første syv kampe tvang klubbens sportslige ledelse til at handle. Og at det skete i en vis grad af panik, illustreres vel bedst med anskaffelsen af den sammenbidte, østrigske torjäger Martin Pu?ic, der er lige så kendt for sin evne til at gøre sig umulig som for sine evner inden for kridtstregerne.Pu?ic blev hentet til Parken, selv om FCK reelt ikke aner, hvilken spillemæssig forfatning, han befinder sig i. Et faktum, som FCK's cheftræner, Ståle Solbakken, tilstod over for Ekstra Bladet, da han blev spurgt til angriberens aktuelle niveau: »Ingen anelse. () Vi vælger at se ham an, () og så må vi se, om han er god nok til at spille for vores klub.« Det hører trods alt til sjældenhederne, at de forsvarende danske mestre køber en lottokupon til angrebskæden i 11. time af transfervinduet.Men så vidt er det altså kommet i denne sæson! Ret beset er den aktuelle krise imidlertid udløst af en række beslutninger, der rækker tilbage til sidste år, hvor FCK sagde farvel til to af holdets bærende navne i skikkelse af Daniel Amartey og Nicolai Jørgensen.I vinter afskibede man derudover Thomas Delaney og Ludwig Augustinsson, og denne sommer var det så Mathias ' Zanka' Jørgensen og Andreas Cornelius' tur til at forlade Parken.Og for hver gang, man har afhændet en bærende spiller, har man købt en erstatning, der er en lille smule dårligere. Zanka er blevet erstattet af Michael Lüftner; Delaney er blevet erstattet af Uro? Matic; Cornelius er blevet erstattet af Pieros Sotiriou  Hele tiden er der sket et lille fald i kvalitet, indtil man er nået frem til den aktuelle situation - til det mest profilløse og karakterforladte FCK-hold i årevis.Eller sagt på en anden måde: Til et mandskab af middelgode midterspillere fra den europæiske mellemklasse.Ikke morsomt når man taberProblemet er imidlertid, at det ikke kun er den spillemæssige styrke, der langsomt er blevet udvandet. Det samme gælder for det, som man kan kalde for holdets kultur - altså denne luftige og svært definérbare mentalitet, der samler (og i visse tilfælde også løfter) et fodboldhold.Hartvig Frisch definerede som bekendt kultur som vaner, og hvis vi holder fast i den beskrivelse, så kan man sige, at Ståle Solbakken de seneste år har brugt mange kræfter på at opbygge en vanebaseret kultur i FCK, hvor spillerne mødes med et sejrskrav, der er så bestandigt, at de til sidst ikke kan forestille sig noget andet.Løvernes tidligere defensive midtbanespiller Thomas Kristensen, beskrev det for nylig ganske præcist i et indlæg i Spillerforeningens blad, Indersiden: »Jeg nåede seks år i FC København og ved at være i klubben så mange år, fik jeg virkelig den vinderkultur, som hersker i FCK, helt ind under huden. Jeg vandt blandt andet fire mesterskaber, og når vi ikke vandt, var det nærmest en katastrofe, mens det næsten var en selvfølge, når vi vandt. () Det var hele tiden en pligt at vinde i FCK. Vi skulle jo vinde hver gang. Når vi havde vundet, var det videre til næste opgave.« Kristensens ord minder om den berømte anekdote om Søren Lerby, der i sin tid i Bayern München dagen efter et nederlag i Bundesligaen kom med en frisk bemærkning på træningsbanen. Ingen af hans holdkammerater grinede. I stedet fik den slagfærdige danske midtbanegeneral besked om, at i Bayern München siger man ikke morsomheder, når man har tabt.FCK's vinderkultur har været båret af aktører som Zanka, Delaney og Cornelius. I dag er disse kulturbærere imidlertid væk, og deres afløsere fremtræder langt blegere.Bevares. Folk som Pavlovic, Lüftner, Gregus, Kusk, Ankersen, Toutouh, Bengtsson, Verbic og Matic er da habile fodboldspillere. Teknisk og taktisk har de redskaberne i orden. Og de ville glide direkte ind i startopstillingen på langt de fleste superligamandskaber.Men der er ingen vildskab over dem. Det er pæne drenge. Velfriserede.Fik hug på VestegnenDette blev tydeligst illustreret ved det nyligt afviklede derby mod Brøndby, hvor de hvidklædte københavnere ikke blot blev spillet, men for første gang i umindelige tider også kæmpet ud af banen af deres rivaler fra Vestegnen.»Vi mødte et hold, som var bedre end os, som havde mere energi og mere power. Det virker ikke til, at vi havde kræfterne,« klagede Ståle Solbakken efter kampen.Han kunne også have sagt det på en anden måde: Krigerinstinktet manglede. Det er forsvundet ud af truppen sammen med de primære kulturbærere. Og i stedet synes den smertefri accept af nederlaget at være blevet den nye normaltilstand hos de forsvarende mestre fra Østerbro.Endnu er der enkelte vinderskikkelser tilbage som den tidligere Ajax-anfører Nicolai Boilesen og den kompromisløse forward Federico Santander fra Paraguay.Men resten af mandskabet lader til at have resigneret. Og det har efterladt FCK i den værste krise, klubben har befundet sig i, siden grådige opkøbere skilte den legendariske årgang 2011 ad, efter at de havde vundet mesterskabet med 26 points forspring og kvalificeret sig til ottendedelsfinalen i Champions League.Også dengang skulle FCK bygge et nyt hold op på ruinerne af et succesmandskab. Og som enhver, der kender sin moderne danske fodboldhistorie vil vide, var det en ganske udfordret proces - for nu at sige det på managementdansk. Det ene fejlkøb afløste det andet, mens klubben slingrede rundt på grønsværen, og to trænere ladet deres professionelle liv i forsøget på at bringe klubben tilbage på ret køl.Krisens vigtigste offer var den daværende sportsdirektør Carsten V. Jensen, der ellers blev betragtet som lidt af en mirakelmager på Øster Allé for sin andel i opbygningen af det moderne FC København.En stribe bekostelige fejlindkøb af fuserspillere som Johnny Thomsen, Christian Grindheim, Pape Paté Diouf, Marvin Pourié og Fanendo Adi underminerede bestyrelsens tillid til ham, og til sidst var det herut.FC København har ikke siden hen ansat en ny sportschef. I stedet har man gjort Ståle Solbakken til såkaldt manager med ansvar for hele den sportslige sektor. Det vil sige, at det er den norske indpisker, der har ansvaret for hele baduljen - både for træning, taktik, indkøb og kampe. Når FCK tikker af sted som en veldrevet vindermaskine, er det ham, der får æren.Men det betyder samtidig, at konklusionen er lige så klar, når krisen kradser: Så peger alle pile på den skaldede nordmand!.Forretningsmodellen afspejles på banenDet bør dog bemærkes til Solbakkens forsvar, at hans arbejdsvilkår er blevet markant vanskeligere, end de var i gamle dage, eftersom klubbens nuværende hovedaktionærer - Erik Skjærbæk og Karl Peter Korsgaard Sørensen - tydeligvis lægger større vægt på at slå mønt af salgbare objekter i spillertruppen, end deres forgængere gjorde.Dette kunne man blandt andet se ved salget af den ghanesiske midtbanemotor Daniel Amartey i januar sidste år til Leicester. I den forbindelse bemærkede Ståle Solbakken - der ellers altid har gjort en dyd ud af at være loyal over for ejerne - at: »Det er det nye FCK. Vi er anderledes, end vi var tidligere - vi skal sælge spillere. For fem år siden havde vi aldrig solgt Daniel Amartey midt i en guldkamp, hvor vi lå et point foran den nærmeste rival. () Men sådan er præmissen.« Og nordmanden tegnede billedet endnu skarpere op, da han ved en senere lejlighed reflekterede til Tipsbladet over de store spillersalg, klubben havde foretaget: »Det er en del af den forretningsmodel, der er i klubben nu.« Og sådan en forretningsmodel sætter selvsagt cheftræneren under pres, fordi den medfører et krav om, at der løbende skal kapitaliseres på truppens aktiver.Skjærbæk og Korsgaard Sørensen har aldrig lagt skjul på, at de betragter deres investering i Parken Sport &amp; Entertainment som en forretningsdisposition, der skal give udbytte. Og derfor kan man periodevis opleve, at FC Københavns omklædningsrum bliver tømt for stort set alle sine profiler, selv om det sportsligt set er helt gak.Hos rivalerne på Vestegnen er det som bekendt anderledes. Her er man ejet af en rigmand, der er drevet af dybfølt kærlighed til det blå-gule mandskab, og som tydeligvis intet problem har med, at hans engagement i klubben er ren økonomisk tilsætning.Og det giver måske lige netop Brøndby den fordel, der lige nu udmønter sig i, at et oprustet Brøndby-mandskab ligger i toppen af Superligaen, mens FCK sovser rundt i det bløde midterfelt.Der er dog ingen grund til at have ondt af FCK. Mastodonterne fra Østerbro har stadig flere penge end de fleste. Og de har - qua deres sportslige og økonomiske ressourcer - en forpligtelse til at ligge i topto i den hjemlige liga hvert eneste år.Lige nu er der et stykke vej derop. Og hvis FCK skal vende tilbage til den sjove ende af Superligaen, så kræver det, at Ståle Solbakken kan genskabe den vinderkultur, som Thomas Delaney og hans gamle holdkammerater tog med sig, da de forsvandt.De kan jo starte med at baske FC Midtjylland i Parken i morgen!.modernetider@information.dk 
Krigerinstinktet har forladt de forsvarende mestre, der har fået en skidt start på sæsonen. Cheftræner Ståle Solbakken står foran en stor opgave, når han skal genskabe vinderkulturen i Parken.
For fem år siden sad fotografen Jan Grarup i en halvtom version af sin Østerbro-lejlighed mellem malerbøtter, kameraer og stativer. Med et hjerte, som han selv bar meget af skylden for, var gået i stykker.»Det hele lå i ruiner. Jeg sad med følelsen af, at jeg virkelig havde forårsaget et crash. Jeg var fandeme ked af det, for jeg kunne mærke, at her havde jeg mistet noget, der var stort og vigtigt. Jeg troede, at Kamilla og jeg skulle være sammen resten af livet,« siger han.Kamilla er journalisten Kamilla Walsøe, som Jan Grarup havde mødt en tidlig morgen et par år før under optagelserne til Go'Morgen Danmark.Hun slog benene væk under ham, og kort efter blev de kærester.»Jeg var vild med hende. Hun havde noget liv, noget energi, noget vibrance, og hun var vanvittigt selvstændig.Det er nok et fællestræk ved de kvinder, jeg falder for, at de er stærke. Lige så fascinerende det kan være, lige så irriterende er det også.Men jeg keder mig i andet. Og så ved jeg også godt, at jeg selv er en stor mundfuld,« siger han.At Jan Grarup ikke er verdens nemmeste at leve med, skyldes ifølge ham selv en kombination af flere ting: Posttraumatisk stress, alkohol i perioder dengang, et behov for altid at være i bevægelse og have sin frihed.Kamilla Walsøe og Jan Grarup fik en datter sammen og levede, hvad han kalder et »smukt liv«. Selv om han var glad for sin familie og sit liv, var han i tvivl om, hvad han skulle med fotografiet. Han følte sig malet op i et hjørne af projekter, han ikke var sikker på.Siden han var helt ung, har Jan Grarups liv været defineret af et altopslugende arbejde med at fotografere det, der gør ondt: Livet, døden, krige, folkemord, verdens brændpunkter.Det smitter af på privatlivet, der helst ikke skal stå i for skarp kontrast til lidelserne i en krigszone.»Jeg er arbejdsmæssigt bedst i modvind.Det er umuligt for mig at gå rundt og være en lille, glad julegris og nyforelsket småbørnsfar, hvis jeg skal fotografere en eller anden forfærdelig krise. Jeg skal mærke en indre smerte.Jeg har slagtet forhold, fordi det var vigtigt for mig at være i dårligt humør,« siger han.Nogle ville måske sige, at det er kynisk? »Det er kæmpekynisk. Men folk underkender følelsen af at have det dårligt. Når du har ondt i sjælen eller har mistet, så tænker man anderledes. Det gør jeg i hvert fald.«.»Funktionspromillen«Men dengang for fem år siden var det ikke Jan Grarup, der forlod en kvinde, fordi fotografiet skulle fungere. Han blev forladt.Udadtil viste han det ikke, men indeni var han mærket.»Dér brændte jeg fingrene og var sådan ægte heartbroken på en måde, der ledte til et opgør med det hele: Nu kunne det kraftedeme være lige meget, jeg skulle bare være sammen med alle de kvinder, jeg kunne få snitterne i, og aldrig være i et forhold igen, for det ødelagde alt. Jeg kunne sige så mange grimme ting om det og lukke øjnene for alle de fantastiske og smukke ting, der er i tosomhed.« Han tillagde kvinder og parforholdet som koncept skylden, men i virkeligheden var han godt klar over, at han selv sad med en stor del af ansvaret.En af de dæmoner, der fik forholdet til at gå i stykker, var alkohol. »Funktionspromillen« blev for Jan Grarup en måde at navigere mellem familieliv, et pres fra sig selv og store fotografiske projekter.»Jeg drak alt for meget. Det var ikke sådan noget studedruk, hvor jeg gik i byen og kom tilbage tre dage dummere. Men alkohol var en konstant faktor. Den var blevet et frirum for mig, og det var dér, jeg tænkte kreative tanker.« Jan Grarup er langtfra den første kreative mand, der har hægtet sine værker op på alkohol.»Jeg har ligget i kølvandet på alle mulige kunstnertyper, der har drukket sig fra sans og samling på kreativitetens alter, og jeg har taget kokain, fordi det bragte mig et andet sted hen.Jeg har lavet alle fejl, som mænd skal lave.« Men efter at han var blevet forladt, tog han en tre måneders kold tyrker. Noget han ellers havde udskudt på grund af frygt.»Jeg var sindssygt bange for at miste min kreativitet.Jeg havde på fornemmelsen, at den lå i det dér limbo med alkoholen. Det viste sig at være fuldstændigt vanvittigt forkert, for det var først, da det kom under kontrol, at jeg rigtigt kunne definere, hvor jeg gerne ville hen.« I dag drikker Jan Grarup en gang imellem, men han er meget bevidst om at kunne sige fra.Det kan være svært, når humøret er skidt, og kompliceret i et land, hvor folk spørger, om man er syg, hvis man ikke skal have vin til maden.Men det skal han kunne håndtere, siger han.For Jan Grarup er hans eget sind mere risikofyldt territorium end krigsområder.»Det, jeg gik igennem, var i høj grad en indre kamp. Jeg tog hellere syv uger i Afghanistan end denne her kamp med mig selv. For jeg vidste ikke, hvad der lå og ragede rundt derinde. I krig ved jeg, hvad jeg har mellem hænderne. Det gør jeg ikke i parforhold, der har med følelser og mennesker at gøre, og meget af det er fuldstændigt irrationelt.« Han har mindre berøringsangst over for døden end for at vise svaghed i et parforhold, siger han. For døden ved han, hvordan han skal navigere i nærheden af.Han er heller ikke god til at slippe kontrollen og vise svaghed. Så kæmper han hellere med det selv.»Jeg kan være rigtigt stærk i et forhold, så længe jeg ikke har noget på spil. Men i det øjeblik jeg kan mærke, at det bliver så dybt, at jeg er bange for at miste, og jeg ikke har kontrol, så er det et helt andet ball game.« Noget af det, der også er svært at forene med et parforhold, er, at Jan Grarup gerne skal have en frihed. At han fra den ene dag til den anden kan tage af sted for at fotografere, men også at »vågne klokken tre om natten, gå ovenpå i studiet og bimle og bamle, skrue op for dødsmetallen og arbejde«.Et halvhjertet mandetrickJan Grarup vidste godt, at forholdet til Kamilla Walsøe var ved at gå i stykker.»Op til hun gik, kunne jeg godt mærke, hvor det bar hen. Men når jeg kan fornemme, at jeg er ved at miste, kommer der en indre dæmon op i mig: Så går jeg helt ud ad en tangent og tester til bristepunktet. Det er nok et forsøg på at få kontrollen tilbage. Men i virkeligheden er det et halvhjertet mandetrick at presse et forhold så langt ud uden selv at sige stop.« Når man skal have samlet stumperne fra et knust hjerte op, hjælper det at tænke, at alt sker af en årsag. For det meste passer det endda, siger Jan Grarup.»Et knust hjerte er ikke noget, jeg ønsker for min værste fjende, for hold kæft, hvor er det barskt, og hvor bliver man fuldstændigt ødelagt.Men der er en fascination i, at man kan rejse sig igen. Der er noget fugl Fønix over det,« siger han: »Jeg kan mærke, at jeg kom stærkere ud af det. Jeg havde brug for at skabe min egen måde at være far for mine børn på. Uden alt skal være hvidt Østerbro på »lad-os-lave-noglespeltboller« -faconen. Det har været en øjenåbner for mig efterfølgende i andre forhold, hvor jeg har været meget hurtigere til at se, hvis der er noget, som jeg er villig til at gå på kompromis med for at lade en kvinde rykke ind.« For nylig har han mødt en kvinde, der nedbryder alle hans forsvarsmekanismer.»Hvis man skal være rigtigt selvfed, så kunne man give hende det kompliment, at det er der ikke mange, der kan. Det er det største kompliment - jeg kender mig selv og mine forsvarsmekanismer, alt det jeg har bygget op, så når hun kan det, rummer hun noget, der rækker ud over det meste.« Mens kvinderne i Jan Grarups liv er kommet og forsvundet igen, har fotografierne været der hele tiden. De har overlevet dæmoner, druk og diagnoser.»Fotografiet er mit hjerteblod og mit safe haven. Det betyder noget for mig, når jeg vågner, og det betyder noget, når jeg går i seng.Når folk fortæller mig, at de bliver rørt af mine billeder, giver det mening for mig.« Efter bruddet med Kamilla Walsøe tog Jan Grarup en serie billeder af ensomhed og alt det, der følger i kølvandet på et knust hjerte.»Hvis man ser på billederne i den serie, kan jeg fortælle præcis, hvordan jeg havde det, da jeg tog hvert enkelt billede. Så begynder kunsten for alvor at ramme. I virkeligheden er det i billederne, at alle følelserne, hele lortet, al essensen af de forliste forhold, ligger.«.asmr@berlingske.dk Fotografiet er mit hjerteblod og mit safe haven.Jan Grarup.Fakta: BLÅ BOG Jan GrarupFødt i 1968 Som 15-årig begyndte han at arbejde som freelancefotograf på Helsingør Dagblad. Han blev færdig som fotojournalist i 1991, hvorefter han blev ansat på Ekstra Bladet.Fastansat fotograf på Politiken 2003-2009.I 2009 sagde han sit job op for at blive freelancer i NOOR Images.Jan Grarup har rejst overalt i verden og vundet mange danske og udenlandske fotopriser for sine billeder. Han holder foredrag, underviser, er på reportager for internationale magasiner og har skrevet bøger. Senest har han holdt foredrag i et udsolgt Operahuset med udgangspunkt i sin fotobog »And Then There Was Silence«. 25.12 fortalte præsten Anna Mejlhede om dengang, hun fik sit hjerte knust - og gav gode råd til andre.
Berlingske har bedt tre personer give deres bud på, hvordan man reparerer et knust hjerte. I dag fortæller fotografen Jan Grarup om at blive forladt og se sit eget sind som et mere risikofyldt territorium end krigszoner.
Det tog Henrik Nordbrandt få øjeblikke at skrive det digt, hvis titel nu står med fede typer på forsiden af hans nye digtsamling: "Den store amerikanske hævn".»Digtet tog et par minutter at skrive oppe i mit hoved.Som jeg husker det, formulerede jeg det præcis, som det står i digtsamlingen. Måske gik der 5 minutter, før jeg var færdig. Eller også gik der 10 minutter. Det gik i hvert fald hurtigt, og sådan er det med mange af mine digte. De bliver skrevet i en fart,« forklarer den 72-årige digter.Henrik Nordbrandt er i en lyseblå skjorte, mørkeblå jeans og mørke strømpesokker, og han har budt inden for i lejligheden på Østerbro, hvor han bor med kone og datter.Det er midt på dagen, og det stærke sollys oplyser den del af lejligheden, der vender ud mod Østerbrogade: Soveværelse, tv-stue og spisestuen, hvor vi sidder. Det vil sige, at Henrik Nordbrandt i det første kvarters tid flere gange rejser sig. Der skal indledningsvis brygges og siden hentes kaffe, og så skal digteren rundt i lejligheden for at finde først en fyldepen og så en kuglepen.[ citat1] »Jeg er et rodehoved, som hele tiden glemmer, hvor jeg har lagt mine ting,« kommer det fra soveværelset.På forhånd har Henrik Nordbrandt fået at vide, at interviewet skal kredse om, hvordan og hvorledes han skriver digte. Han fik forespørgslen om et interview på en mail - og ringede tilbage.»Jeg undgår helst at svare på mails,« konstaterer digteren, da han har sat sig ned.»Det tager mig to en halv time at svare på en mail. Den første time skal jeg tage mig sammen til at svare. Herefter skal jeg bruge en halv time på at forfatte et svar, og så tager det mig en time at komme mig over dette forløb. En ting er selve svaret, men der er også alt det tekniske, hvor man skal trykke på de rigtige knapper, og utallige gange er mine mails forsvundet ud i det tomme rum,« siger han.Lider af tastaturangstHvis det kan undre, at et menneske, der har skrevet digte i et halvt århundrede, og som har modtaget en række hædersbevisninger, har problemer med at skrive mails, bliver det noget nær surrealistisk, da han i samme åndedrag påstår, at han ikke kan lide tastaturer.»Jeg lider af tastaturangst, især når det handler om at skrive mails. Det er jo blevet sådan, at man skal bruge det tastatur, hver eneste gang man skal kommunikere med nogen. Tænk, hvis man var murer og skulle bruge en murske for at kunne kommunikere.Det giver ingen mening, vel? Det er meget lettere at tage telefonen, og så er det hele jo ordnet på to minutter.« Han skriver med to fingre og har aldrig været fristet af at lære 10-fingersystemet.»Hvorfor dog det? Jeg tænker alligevel ikke så hurtigt, at jeg har brug for at skrive med 10 fingre,« siger han.Når det kommer til digtning, er tastaturangsten lettere at håndtere. Dels skal Henrik Nordbrandt ikke skrive noget svar til nogen og herefter trykke send, dels skal han ikke i så lang tid ad gangen sidde ved tastaturet. Han skriver i stedet i flere korte forløb over længere tid sine digte ind på sin computer.»Alt, hvad jeg skriver, ender på computeren. Så meget metode har jeg dog. Men ellers er der ingen faste regler,« siger han.»Mange kunstnere har specielle ritualer, men sådan er jeg ikke, og jeg skriver heller ikke hver dag. Jeg tror, at det er en måned siden, jeg sidst skrev et digt, og jeg vil ikke forcere noget, for så bliver det noget lort. Jeg ved godt, at det ligger i vores kultur og opdragelse, at man skal stå op hver morgen og gå på arbejde. Men sådan virker det ikke for mig. Jeg skriver kun, hvis jeg har noget på hjerte og en idé, og det er da dybt frustrerende, hvis jeg i et stykke tid ikke har fået en god idé. Men der er ikke noget at gøre ved det. For digtene skal komme af sig selv,« konstaterer han.Smider kuglepenne vækDet er sket, at Henrik Nordbrandt har skrevet et digt om morgenen. Men han sover helst længe og skriver de fleste af sine digte om eftermiddagen.Det kan ske, at det foregår ved hans skrivebord i soveværelset, men digteren regner ud, at han siden debuten i 1966 har skrevet flere end halvdelen af sine digte »i fri luft«, altså et andet sted end derhjemme.Engang skrev han digte med kuglepen, hvorefter de blev renskrevet på en skrivemaskine af mærket Erika årgang 1932. Der var også en periode, hvor han foretrak en dyr fyldepen af mærket Parker, men den gik nemt i stykker, hvis han tabte den på gulvet.»Jeg var vist fyldepensfetichist på et tidspunkt, men det er jeg ikke længere. Nu skriver jeg med hvad som helst. Og dog. Der er en kuglepen af mærket Fischer Space Pen - en af de billige - som jeg godt kan lide at skrive med, fordi den kan tåle al slags vejr, og man kan vist også skrive med den under vand. Problemet er bare, at jeg hele tiden smider den væk, men det er jeg åbenbart ikke den eneste, som gør. Jeg mødte en kvinde i en butik midt i København, hvor de solgte kuglepennen, og hun fortalte, at hun også smed sine væk,« siger han.Henrik Nordbrandt køber indimellem notesbøger med ambitionen om at nedfælde digte i dem. Men det virker ikke, så i stedet bruger han derhjemme papir til en printer - som han ikke længere har nogen af.»På et tidspunkt købte jeg flere printere om året, for når de gik i stykker, kunne en fummelfingret type som jeg ikke få dem til at fungere igen, og så var det nemmere at købe en ny. Men det blev for dyrt i længden,« siger forfatteren, som også skriver digte på iPad og iPhone." Vuggevise" om børn på farefuld flugt fra krig skrev Henrik Nordbrandt på sin iPhone i toget fra Vordingborg til København: »Digtet havde ligget i luften i et stykke tid og skulle bare ud i toget, og det var samme dag, som flygtninge krydsede grænsen fra Tyskland til Danmark og vandrede af sted på motorvejen. Dét fandt jeg dog først ud af, da jeg om aftenen tændte for nyhederne.«.Vil ikke analysere sine digteDigtet "Vi må desværre udvise dig" fremstår ligeledes som en kommentar til dansk flygtningepolitik, mens "Børn må ikke" virker skrevet på lutter kærlighed til den 11-årige datter.Der er et digt, "Daesh", som kritiserer Islamisk Stat, mens et andet kredser om det Tyrkiet, hvor han boede i en årrække, og digtene, som indbefatter Amerika, kan læses som både personlig minderigdom og en forholden sig kritisk til USA's præsident, Donald Trump. I den mere muntre afdeling får billedhuggeren Bertel Thorvaldsen en på sinkadusen, og globetrotteren, der ævler løs om, at man skal ud i verden, får en mavepuster af forfatteren, som hader at flyve.»Du får mig ikke til at analysere mine egne digte. Det står jo på forsiden af bogen, hvad den handler om, og det er en samling, der er sat sammen af forskellige slags digte, som peger i mange retninger.Nogle er politiske, andre personlige, der er noget om miljøet, og andre igen er humoristiske.Og denne blanding kan jeg godt lide,« slår han fast.Det dårlige skal udDet var Gyldendal, som udgav Henrik Nordbrandts debut "Digte" i 1966, og det er samme forlag, som udgiver "Den store amerikanske hævn" - med undertitlen "og andre digte".»Det er Johannes Riis (litterær direktør på Gyldendal, red.), som læser mine ting, og jeg siger altid, at han ikke skal lægge fingre imellem. Nogle gange ender jeg dog med at holde fast i, hvad jeg har skrevet, men som regel er kritik berettiget, og hvis noget er dårligt, skal det jo ud,« siger han.Til spørgsmålet om, hvad boghandleren i nærheden skal kalde Henrik Nordbrandt for en slags digter, hvis en kunde med den nye digtsamling i hånden spørger, lyder svaret: »Andre må svare på, hvad jeg er for en slags. Jeg deler ikke ting op i slagser.«.peter.schollert@jp.dk Jeg tænker alligevel ikke så hurtigt, at jeg har brug for at skrive med 10 ? ngre.Henrik Nordbrandt, der bliver ved med at skrive med to ? ngre.Fakta: BLÅ BOG Henrik NordbrandtFødt den 21. marts 1945 på Frederiksberg.Søn af kommandørkaptajn cand. polyt. Poul Erik Nordbrandt og cand. jur. Grete Marie Nordbrandt.Har tilbragt flere år i Tyrkiet og Grækenland. Har i en halv snes år boet på Østerbro i København med kone og barn.Efter studentereksamen læste han i en periode kinesisk og arabisk ved Københavns Universitet.Modtog Det Danske Akademis Store Pris i 1980. I 2000 blev han tildelt Nordisk Råds litteraturpris for digtsamlingen "Drømmebroer"." Den store amerikanske hævn - og andre digte" udkommer mandag den 16. oktober.
Henrik Nordbrandt er aktuel med en ny digtsamling. Han har til gengæld ikke skrevet poesi i en måneds tid. For han skriver kun, når han har noget på hjerte.
Det er mildest talt ikke et imponeret dommerpanel, der sidder over for 5 af supermarkedernes færdiglavede bearnaisesaucer.»De er for fede og vamle. Alle sammen. De vokser i munden«, mener testdommer og slagtermester Peter Steen fra gourmetslagterbutik og bøfrestaurant Gourmandiet på Østerbro i København.»De er enten alt for sure eller alt for fede.Estragon er der heller ikke meget af.Der er ingen af dem, der kommer tæt på en god klassisk bearnaisesauce«, supplerer kok og meddommer Mikkel Kring Nielsen, der er køkkenchef i bøfrestauranten Mash i Bredgade i København.De er begge vant til at piske en klassisk bearnaisesauce op fra bunden, og håbet var da også, at supermarkedernes udvalg af færdiglavet bearnaise ville overraske dommerne positivt.Der er nemlig en stigende efterspørgsel på færdiglavet bearnaise. Med det resultat, at forbrugerne i dag har et stadig bredere udvalg af såkaldt ' våde' bearnaisesaucer at vælge imellem.Coop oplyser til Politiken, at de i dag sælger 4 gange så meget våd bearnaise som for 10 år siden.»Der er sket noget med, hvordan vi danskere synes, at en rigtig bearnaise skal smage«, siger analysechef i Coop Lars Aarup.Han forklarer, at forbrugerne i mere end en generation har haft Knorrs pulverbearnaise som udgangspunkt for, hvordan en rigtig bearnaise skal smage.»De fleste kokke vil i dag nok sige, at Knorrs er lige lovlig sød, og at en bearnaise skal være mere syrlig, at estragonen skal træde tydeligere igennem. Når vi kommer over i de våde bearnaiser, er det netop lidt mere syrlighed og tydeligere estragon, der karakteriserer dem«, siger Lars Aarup, og han er ikke i tvivl: »Bearnaise er i dag et lige så komplekst og spændende produkt at følge som rødvin«. Også Føtex oplever kraftig fremgang i salget af de våde bearnaiser.»Vi kan se på vores tal, at kunderne skifter fra pulversaucer til våde saucer.Samtidig ser vi en udvikling mod flere og flere brands inden for de våde bearnaisesaucer«, fortæller sortimentschef Tore Nederland fra Føtex-kæden, der runder varehus nummer 100, inden året er omme.Salget af pulverbearnaise går lidt ned, mens salget af de våde saucer er opadgående.Det samme er i øvrigt salget af bearnaiseessens og estragon, fortæller sortimentschefen.Alt sammen udtryk for, at kunderne i stigende grad går efter en hjemmelavet kvalitet.Derfor har Føtex også valgt at satse på kvalitet og økologi i sit udvalg af våd bearnaisesauce.»Udviklingen viser et større fokus på god kvalitet og på selv at røre bearnaisen fra bunden. Det er der flere, der gerne vil«, siger Tore Nederland.Det oplever køkkenchefen på bøfrestauranten Mash, Mikkel Kring Nielsen, også. På Mash afholder de indimellem bearnaisekurser for deres gæster.»Interessen for at lave sin egen bearnaise er stor lige nu. Når folk går fra os, har de bearnaise sprøjtet på tøjet, for det kræver jo en hel del piskning at lave en vellykket bearnaise selv«, fortæller Mikkel Kring Nielsen.Taberen alt for surDet kræver dog ikke kun pisketeknik at tilberede en god bearnaise. Bearnaisesauce er pisket sammen af smør, æggeblommer, skalotteløg, vineddike og estragon og balancerer i den ideelle verden perfekt mellem fedme og en let syrlighed.»Der skal være harmoni i en god bearnaise.Den må også meget gerne være spicy. Mange ved ikke, at der meget gerne må komme cayennepeber i en klassisk bearnaisesauce«, forklarer Mikkel Kring Nielsen.Ud fra testen at dømme er det tilsyneladende svært på flere parametre for producenterne at ramme en god bearnaise: Hverken farve, konsistens eller balance har de styr på. Politikens to testdommere er ikke imponerede.»Der mangler balance i dem alle sammen.De fleste er for fede. En enkelt er alt for sur«, siger Mikkel Kring Nielsen, der dagligt tilbereder bearnaise fra bunden i Mashs køkken.»Ingen af bearnaiserne er smagt til. De minder mere om mayonnaise end om bearnaise«, mener den anden testdommer, slagtermester Peter Steen.De har dog fundet en vinder. K-Salats bearnaise løber med sejren - om end en lunken sejr.»Det er den, der minder mest om bearnaise.Men også den vokser lidt i munden.Tror dog, de fleste forbrugere vil kunne lide den til en bøf«, lyder Peter Steens mådeholdne begejstring for sin egen favorit.Testens taber, den klart dyreste af de 5 varianter, Irmas Belgisk Bearnaise, lider af det problem, som de alle lider af i større eller mindre grad: ingen balance mellem fedme og syre.»Den er alt for sur. Man får det dér ansigtsudtryk, som når man er i slikbutikken og kommer til at tage et surt stykke slik«, siger Mikkel Kring Nielsen.Katastrofal mangel på estragonOgså farvemæssigt rammer bearnaiserne ved siden af. Ifølge Mikkel Kring Nielsen skal man kunne se, at saucen er lavet på piskede æggeblommer. Med andre ord skal saucen ikke være for gullig - og slet ikke karrygul, som en af de testede bearnaiser ligefrem er. Men vigtigst af alt: »Der skal en ordentlig røvfuld frisk estragon i - ikke tørret. Og gerne i grove stykker«, forklarer køkkenchefen, der mangler estragonsmag i 4 af testens 5 bearnaiser.Dertil kommer, at bearnaise, uanset om den bliver serveret derhjemme eller på restaurant, skal have den helt rigtige temperatur.»Jeg hører indimellem, at bearnaisen ikke er helt varm nok. Men det skal den heller ikke være. En bearnaise skal kun være lun. Ellers skiller den«, understreger køkkenchef Mikkel Kring Nielsen.Selv om de færdige bearnaiser vinder frem i supermarkederne lige nu, betyder det ikke, at pulverbearnaise er på vej ud. Den sælger stadig godt, oplyser Føtex.Men at de våde bearnaiser tager kunder fra pulvervarianterne, understreges af, at også Knorrs storsælgende pulverbearnaise i dag fås på brik i en færdiglavet variant, som dog må nøjes med 1 tjektegn i Politikens test, fordi dommerne finder den for fed, uden syre og med en nærmest pulveragtig (!) smag af estragon.Testens konklusion er ifølge slagtermester Peter Steen, at man skal lave sin bearnaisesauce selv. Eller i det mindste spæde den købte bearnaise op med masser af frisk estragon.»For det er det, de mangler helt katastrofalt.Smagen af estragon«, siger han.line.felholt@pol.dk Fakta: K-SALATProduktnavn: K-Salat Bearnaise Sauce Pris: 15,95 kr.Forhandler: Bl. a. Netto Mængde: 325 g Peter Steen: Den kan jeg bedst lide. Ligner mest en rigtig bearnaise.Lidt for fine stykker af estragon, men bare det, at den er til at få øje på, er et plus. Har lidt eftersmag. Men vokser i munden. Tror dog, at de fleste vil kunne lide den til en bøf.Mikkel Kring Nielsen: Meget små estragonstykker, men de er der. O. k. balance mellem syre og fedme. Der er dog stadig langt til en rigtig klassisk bearnaise.JENSENS KØKKENProduktnavn: Brasseriets Original Bearnaise Pris: 24,95 kr. for 230 ml Forhandler: Bl. a. Meny Peter Steen: Fine store estragonstykker. Konsistensen minder dog for meget om mayonnaise. Det gør de alle, men mest denne.Smager ikke nok af bearnaise.Mikkel Kring Nielsen: Flotte grove estragonstykker og god estragonsmag. God konsistens, ligner næsten noget, der kunne være en klassisk bearnaise. Men den mangler syre.ERIK LALLERSTEDTProduktnavn: Eriks Bearnaise Pris: 21,95 kr. for 230 ml Forhandler: Bl. a. Meny Peter Steen: Ligner mest mayonnaise. Farven er mærkelig, alt for gul. Den smager ikke af noget, jeg kender.Mikkel Kring Nielsen: Meget gul, næsten karrygul. Fin konsistens, men alt for lidt estragonsmag og heller ingen syre til at opveje det fede.KNORRProduktnavn: Knorr Bearnaise Sauce Pris: 17,95 kr. for 300 ml Forhandler: Bl. a. SuperBrugsen Peter Steen: Farven er mærkelig. Der er alt for lidt estragon i - den skal man kunne se i en bearnaise. Den smager også vammelt - faktisk kun af fedt.Mikkel Kring Nielsen: Meget lys i farven og meget flydende i konsistensen. Estragonen virker nærmest blendet eller som pulver. Der er heller ingen syre til at opveje det fede. Den er meget langt fra en klassisk bearnaise.IRMAProduktnavn: Irmas Belgisk Bearnaisesauce Pris: 28 kr. for 254 g Forhandler: Irma Peter Steen: Farven er fin, og der er gode stykker af estragon i.Men der er ingen balance i smagen. Den er meget sur. Slet ikke smagt til.Mikkel Kring Nielsen: Konsistensen er nogenlunde, og der er også lidt smag af estragon. Men der er alt for meget syre i. Det er klart den sauce, jeg husker bedst. Men ikke for det gode.FAKTA Sådan gjorde viPolitiken bad to testdommere om at bedømme fem forskellige færdiglavede bearnaisesaucer. Testen foregik som blindsmagning, hvor dommerne sad i samme rum.Dommerne var Peter Steen, som er slagtermester og indehaver af Gourmandiet, en økologisk slagterbutik og bøfrestaurant på Østerbro, og Mikkel Kring Nielsen, som er kok og køkkenchef på bøfrestauranten MASH i Bredgade.Saucerne blev bedømt på smag, konsistens og udseende. De gav en samlet bedømmelse mellem 1 og 6 tjektegn, hvor 6 er bedst.Antallet af tjektegn er oprundede gennemsnit af dommernes karakterer.I de tilfælde, hvor to produkter fik samme karakter, er det billigste produkt placeret bedst i testen. Hvis et produkt inden oprundingen har højeste samlede karakter, vinder dette.
Salget af bearnaisepulver går tilbage, mens færdiglavet bearnaise vinder frem. Men det bliver kvaliteten ikke god af, viser Politikens test af 5 af supermarkedernes ' våde' bearnaisesaucer. De mangler estragon og er helt uden balance mellem fedme og syre, mener dommerne.
»Nej, nu tager de da ikke også monopol på John?« lyder det fra SF's tidligere næstformand, Peter Westermann.Traditionen tro har Folketinget åbnet dørene på Kulturnatten, som egentlig er en aften, og ud fra Dansk Folkepartis lokale strømmer tonerne af John Mogensens »Danmarks jord for de danske«. »Den er måske ikke lige den mest progressive,« erkender Peter Westermann om hittet, John Mogensen udgav kort før EF-folkeafstemningen i 1972. »Men ' der er noget galt i Danmark, Dybbøl Mølle maler helt ad helved' til', det er jo elitekritik«. Det er første gang, at den tidligere næstformand er tilbage på Christiansborg i en officiel funktion, siden han i 2014 trak sig fra posten i protest mod SF's beslutning om at acceptere det delvise salg af DONG til Goldman Sachs.Årsagen er, at Peter Westermann stiller op til det kommende valg i Region Hovedstaden, og SF har inviterer ham og de andre lokale kandidater med til partiets Kulturnat for at give dem lidt tiltrængt opmærksomhed.Inden for døren til SF's lokale mødes de besøgende af en udstoppet ulv med opfordringen »Tag en ulvfie«, mens Holger K. Nielsen står foran et bord med en kage. »Danmark tag ansvar! Ja tak til kvoteflygtninge,« står der skrevet i kagens glassur.»Tag en kvotekage,« lyder opfordringen fra den tidligere partiformand.Hos folkesocialisterne er musikken til kaffen Per Dichs »Kapitalismen« (eller »Sådan er kapitalismen« ). Men Holger K. Nielsen er nu enig i, at det lige så godt kunne have været John Mogensen, som lød ud af højtalerne i lokalet.»John Mogensen blev betragtet som venstreorienteret i sin tid,« siger Holger K. Nielsen.»Men DF'erne har hugget ham,« fortæller Peter Westermann.»Ja, Fremskridtspartiet kom jo frem på samme tid,« siger Holger K. Nielsen, der nok mener, at »Der er noget galt i Danmark« er elitekritik, men at det var Mogens Glistrup, som profiterede af den: »Der er ingen tvivl om, at den var med til at fremme dem. Det er der ingen tvivl om. Men John Mogensen opfattede sig selv som venstreorienteret.« »Og nærmest grøn,« forsikrer Peter Westermann, inden han begynder at uddele valgbrochurer til de besøgende.Savnede nerven i politikDer gik ellers lang tid, før Peter Westermann begyndte at savne ' nerven' i politik; det at skulle forsvare sig selv og sine holdninger over for vælgerne.Ud over at have uddelt nogle valgbrochurer for Özlem Cekic op til folketingsvalget i 2015 har han holdt sig fra politik. Altså indtil nu.»Aristoteles sagde jo, at mennesket er et politisk dyr, og det passer i hvert fald på mig,« fortæller han i et interview. »Det giver mening for mig at diskutere de ideer, som bærer samfundet. Eller også faldt jeg bare i gryden som barn. Jeg meldte mig jo ind i SFU og har været politisk aktiv halvdelen af mit liv.« I mellemtiden er de fleste andre fra »holdet« bag Annette Vilhelmsens succesfulde formandskampagne i 2013 stoppet i politik. Eller har helt meldt sig helt ud af SF som den tidligere partiformand (en anden tidligere partiformand, Villy Søvndal, gør dog comeback og stiller op til Region Syddanmark).»Hver enkelt har jo sine grunde - nogle er politiske og andre personlige,« siger Peter Westermann om faneflugten fra SF.»Det skal jeg ikke sidde og anmelde.Men jeg har valgt at blive, så det er klart, at jeg selvfølgelig gerne så, at mine venner også blev.Mest fordi de er mine venner, ikke fordi vi skal til at slås med nogen, som ikke er vores venner. Der er vi ikke i dag... Mine år uden for politik har også givet mig et lidt mere afslappet forhold til politik. Jeg kan være ærgerlig, når der kommer udmeldelser, som ikke er hjælpsomme for partiet, men jeg er ikke så hurtig til at fordømme nogen.« Når det tog så lang tid for Peter Westermann, skyldes det ikke alene, at han efter at have trukket sig som næstformand fik stress og måtte trække stikket helt fra politik. Hvad Peter Westermann aldrig har fortalt offentligheden er, at han efterfølgende også blev ramt af en depression.Blackout hos ClementStressen viste sig første gang, dagen efter at Peter Westermann havde trukket sig om næstformand, og samme dag som Annette Vilhelmsen trak SF ud af SRSF-regeringen og selv trak sig som formand.Samme aften deltog Peter Westermann i tv-værten Clement Kjersgaards program »Debatten« på DR2.»SF's fremtid og salget af Dong,« lød overskriften ikke overraskende torsdag den 30. januar 2014. I ugerne forinden havde Peter Westermann følt et stadig større pres, fordi han skulle forsvare en politik over for offentligheden, som han ikke var enig i, altimens han kæmpede i partiledelsen for at ændre den politik.Selv om Peter Westermann inden udsendelsen fornemmede, at noget var galt, var det ham magtpåliggende at få forklaret sig, nu han endelig kunne tale frit. Det handlede ikke om personer eller om, at SF og dets ministre ikke var ' voksne' nok til at påtage sig et regeringsansvar. Det handlede om politik. Og regeringens politik var for langt fra SF's, forklarede Peter Westermann.Men imens Peter Westermann stod og talte fik han pludselig et blackout. Kortvarigt kunne han ikke huske, hvad han lige havde sagt. Ingen opdagede noget, men han vidste, at det var sket.Alligevel fortsatte Peter Westermann med at give interview næste dag, fredag. Lørdag tog han til Vejle til et længe planlagt møde med SF's tillidsfolk. Efter at flere i Vingsted Centret havde givet Peter Westermann og de andre modstandere af DONG-salget skylden for partiets øjeblikkelige nedsmeltning gik han på talerstolen. Henvendt til Annette Vilhelmsen citerede Peter Westermann Simon &amp; Garfunkels sang »Mrs Robinson« : »When you've got to choose, every way you look at it you loose.« Og det var det. Peter Westermann havde forklaret sig. Den tidligere næstformand havde gjort, hvad han kunne. Nu havde han ikke mere tilbage.Peter Westermann tog hjem til København og skrev mandag en kortfattet mail til Ritzaus Bureau: »Jeg har fået konstateret stress efter et lægebesøg i dag. Derfor har jeg besluttet at forlade politik. Og ikke udtale mig mere om SF eller politik i øvrigt.«.Orange sokkerDer skulle gå yderligere tre år, før Peter Westermann den 1. oktober i år lagde en fire minutter og 18 sekunder lang video på sin facebook-side.Det var nemlig dagen for de orange sokker. Eller rettere: den officielle European Depression Day, hvor Depressionsforeningen sætter fokus på det svære liv som depressionsramt med kampagnen # DepressionSucks.»De seneste år har jeg set andre stå i orange sokker og været taknemlig,« skrev Peter Westermann i den ledsagende tekst til videoen.»Nu er det min tur til at stå frem.Jeg fik i kølvandet på min voldsomme tur ned med stress i starten af 2014 en depression. Jeg har ikke fortalt ret mange om det - og det er jo ellers desværre alt for almindeligt. Nu har jeg for nylig meldt mig ind i Depressionsforeningen og er med i kampagnen Bagsiden af medaljen, hvor vi er nogle unge, der står frem og sætter et kritisk fokus på præstationskulturen og depression. Her kan du høre min personlige historie, der før var privat. Det er godt at ta' snakken.« Peter Westermann håber, at det, at også en politiker kan blive ramt af depression, kan gøre det lettere for andre at stå ved, at de er ramt, og derfor tage imod hjælp. Det, at han var en offentlig person, fik således Peter Westermann til at sige nej til gruppeterapi af frygt for, at det ville rygtes. I stedet gik han i individuel terapi.' Give psykiatrien stemme'Det ' sidste skub' tilbage i politik fik Peter Westermann sidste år, da han blev ansat som højskolelærer på Grundtvigs Højskole i Hillerød, hvor han underviser i såkaldte politiske fag.Peter Westermann er født og opvokset i Allerød og bor i dag på Østerbro i København. Han håber, at hans egne erfaringer med sundhedsvæsnet - og ikke mindst psykiatrien - kan komme hovedstadens borgere til gode. Han »vil give psykiatrien stemme«, som det hedder.SF har i dag to medlemmer af regionsrådet: Lise Müller og Jens Mandrup. Men førstnævnte genopstiller ikke, så chancen for en plads er der.Om Peter Westermanns politiske ambitioner så stopper der, er for tidligt at sige. Udover at have været næstformand og medlem af SF's landsledelse stillede Peter Westermann også op til Folketinget i 2007 og 2011 (og var indsuppleret som folketingsmedlem i et halvt år i 2010).»Jeg tager en ting af gangen,« siger Peter Westermann. »Jeg håber at blive valgt til regionen, og det er sjovt igen at føre valgkamp - det er efterhånden seks år siden, at det sidst skete på egne vegne.«.' Jeg siger det bare ;)'Det lykkes faktisk ikke Peter Westermann at komme af med mere end en håndfuld af sine valgbrochurer på Kulturnatten. I stedet lægger ham dem til fri afbenyttelse på bordene i SF's lokale. Hans valgbrochure er spækket med sportsmetaforer. På forsiden præsenteres »Peter Westermann - din holdspiller i Region Hovedstaden«, og der er advarsler mod, at der bliver »for langt mellem kæderne« og at nogen »glemmes ude på kanten«, inden læseren på bagsiden får opfordringen: »Send Peter Westermann på banen i Region Hovedstaden!« Der var mere gang i butikken, da kandidaten forrige søndag stod foran Parken inden landskampen på Østerbro og uddelte sine valgbrochurer.»Man er nødt til at være sådan lidt kæk og ikke nødvendigvis så politisk,« siger Peter Westermann og forklarer sin taktik.»Så står man der og siger: ' Propaganda til pausen,' og så griner folk lidt. Eller ' lidt at læse i eller tørre næse i'. Det er meget sjov at være i gang igen. Der kan jeg godt mærke mine 16 års erfaring. Det der med at stå på gaden  Man lærer nogle teknikker. Jeg kommer af med flere end dem, som ikke lige kommer med en bemærkning undervejs.Man får nogle andre i tale, end hvis du bare spurgte, om de vil have en valgfolder. Så ville de sige nej. Men nu stopper de nogle gange op og siger: ' Hva' for noget?' Hvis der kommer en gruppe unge fyre gående, hvor politik bare ikke er noget, man bør gå op i, så kan man måske give én af dem, som alligevel er interesseret, en udvej til at tage imod brochuren. Bilder jeg mig ind. Det kan også godt være, at de bare krøller brochuren sammen og smider den væk. Der er sikkert mange, som har fået min folder i nakken i Parken.« Han er ikke til at stoppe! Efter Kulturnatten sender Peter Westermann, som er blevet tilbage i SF's lokale, en SMS: »Bedst som du gik, startede John Mogensens ' Så længe jeg lever'. Jeg siger det bare ;)«.kik@information.dk Mine år uden for politik har også givet mig et lidt mere afslappet forhold til politik Peter Westermann.
Peter Westermann betalte en høj pris for SF's nedsmeltning i 2014. Den daværende næstformand trak sig i protest mod sit partis accept af salget af DONG. Efterfølgende måtte han trække stikket helt fra politik på grund af stress og en efterfølgende depression. Men nu er Peter Westermann tilbage som kandidat ved det kommende valg til Region Hovedstaden.
Københavnere kender Allan Mylius Thomsen på lædervesten og hatten, når han ses gå rundt i det gamle København med en hale af mennesker efter sig, mens han peger op og ned og fortæller. På hverdagsaftener en tysk Mayser-hat. Når det skal være fint, hans hvide italienske borsalino.Den 69-årige skribent og selvlærte byhistoriker er så vidt vides den mest benyttede turguide på byvandringer i København. Han mener selv, at han viser omkring 10.000 mennesker rundt om året, og han har bøger om alt fra pølsevognene til værtshusene, baggårdene og bykvartererne bag sig.En dag mødte Allan Mylius Thomsen en mand, der engang havde gået et par klasser over ham på Havremarkens Skole på Nørrebro.Han hed Leif Ziegler og havde samme interesse for det historiske København som Allan Mylius Thomsen og var også med i Facebook-gruppen »Gamle København«. Den har i dag lidt over 39.000 medlemmer.Leif Ziegler fortalte, at han lå inde med 900 fotografier af københavnske steder, kvarterer og byrum taget mellem 1961 og 1972. Hver gang Leif Ziegler hørte, at noget skulle rives ned, saneres eller på anden måde ændres, var han af ren dokumentarisk kærlighed til byen kørt ud for at forevige det med sit Rolleiflex-kamera, hvorefter han sirligt arkiverede billederne med datoer og adresser.Den slags skal man ikke bare sige til Allan Mylius Thomsen. Han, der har skrevet mere end 20 bøger om det historiske København, greb lunsen. De to skulle da lave en bog.Det er nu to et halvt år siden. I eftersommeren udkommer så »Byen, der forsvandt«. 500 sider med næsten alle Leif Zieglers fotografier fra et næsten glemt København med tekst af Allan Mylius Thomsen.Indre København, Christianshavn, Nørrebro, Vesterbro, Østerbro, Amagerbro, Valby, Utterslev, Emdrup, Nordvest og Sydvest. Leif Zieglers massive gennemfotografering af forandrede og forsvundne lokaliteter og matrikler fra en tid, der ikke besidder f. eks. guldalderens eller Christian 4. s 1600-tals fascination.»Men bogen bliver en tur ned ad memorylane.Igennem ungdommens og barndommens kvarterer. Den by, som 68-generationen omgav sig med som børn. Det København, de kan huske.« Vi sidder i Allan Mylius Thomsens lejlighed i Teglgårdsstræde og ser på nogle af Leif Zieglers billeder. En todimensionel verden af i går, der, når bogen udkommer, vil fodre danskernes Allan Mylius Thomsen, turguide på byvandringer i København stigende interesse for historie. Ikke mindst for deres hovedstad.»Folk vil rigtig gerne høre om det gamle København.Som Grundtvig sagde: Hvis man ikke ved, hvor man kommer fra, så ved man ikke, hvor man går hen. Man vil gerne have sine rødder med sig. Det er det, jeg prøver at skabe en forståelse for.« D et er ikke kun i arkitekturen og byplanlægningen, Københavns udvikling er foregået. Bogen omhandler et København fra dengang, byen var fuld af arbejdere på store arbejdspladser som Burmeister &amp; Wain og Frihavnen. Dengang der var ansat 11.000 mennesker i Københavns Havn. I dag er der, ifølge Allan Mylius Thomsen, 250, der også betjener havnen i Malmø.De losser og laster fire gange mere, end de gjorde omkring 1960.Skulle man lide af den vildfarelse, at han som medlem af Enhedslisten i Københavns Borgerrepræsentation er imod nybyggeri i København, så vil han gerne korrigere og i øvrigt påpege, at der i Borgerrepræsentationen er flertal for, at nybyggeri skal indeholde 25 pct.almene boliger.»Det er en hård debat, også politisk. Mange mener, der bliver bygget for meget. Men vi er jo nødt til det. Vi bliver mere end 1.000 nye københavnere om måneden. Hvis vi ikke passer på og bliver ved med at udbygge hele tiden, så vil den eksisterende boligmasse simpelthen blive så dyr, at vi ender ligesom London og andre storbyer, hvor det kun er den absolut rigeste elite, der har råd til at bo der.« Allan Mylius Thomsens partifælle, teknikog miljøborgmester Morten Kabell, har sagt ja til at skrive forordet til »Byen, der forsvandt«, og han har sikret sig, at alle medlemmer af Københavns Borgerrepræsentation får et eksemplar forærende.»Så kan de yngre medlemmer blive hørt i den,« som han siger.Da 007 gik på NørreportNørreport set fra, hvor Frederiksborggade fortsætter ind mod Kultorvet, 1971.Hvis man i 1960erne skulle se en af de nye James Bond-film med Sean Connery, kunne det kun ske ét sted: Nørreport Bio på Nørre Voldgade 80. Biografen åbnede i 1938 i en nyopført funkisejendom og lukkede i 1981 for at give plads til en Irma. Den ligger der stadig.Biografen var kendt for at vise de lidt hårde »drengefilm«. Under Anden verdenskrig skabte Nørreport Bio sig et særligt ry. Den tyske besættelsesmagt krævede, at hver anden film skulle være tysk. For at omgå denne regel satte Nørreport Bio 11. maj 1940 den svenske film »Landevejskroen« - på svensk »Kalle på spången« med Edvard Persson i hovedrollen - på plakaten i 154 uger. Da var den set af 700.000 københavnere.Efter krigen vendte biografen tilbage til det hårdtslående repertoire. I 1970 visteman således en af de første anti-westernfilm »Soldier Blue«, kendt for sine udpenslede voldsscener. Filmen kørte i over 20 uger og blev set af over 100.000 mennesker. Gæst nr. 100.000 fik 4. maj 1971 en buket blomster. Den sidste film, der blev vist i Nørreport Bio, var »Escape From Alcatraz« med Clint Eastwood.Efter lukningen i 1981 kom nogle af biografens stole til Bio i Sindal og herefter til Biffen i Aalborg. Man kan stadig se den karakteristiske biografbygning i baggården.Biografens nabo var Nørreport Bistro.Caféen åbnede ifølge Rådhusbibliotekets værtshusliste i 1950 som Nørreport Automatcafé. I 1955 skiftede den navn til Nørreport Bio Café og senere til Nørreport Bistro. I baggrunden ser man Nørretorvet med Sparekassen Bikubens nye funkisbygning fra 1958 og Nørregade.Restaurant for abonnenterStrøget/ Frederiksberggade, 1962.Der var engang, hvor det at være abonnent på Berlingske Tidende var et privilegium på linje med at være medlem af en VIP-klub. For eksempel efter 1913, da avisen rykkede ind i hjørneejendommen på hjørnet af Frederiksberggade og Rådhuspladsen (opført i 1896 som Hotel Metropol). Berlingske Tidende ville give Politiken og dens lysavis kamp til stregen. Det gjorde man ved at etablere BT Centralen, der både havde kiosk, annonceindleveringskontor og en stor vægavis på hjørnet.På første sal kunne de heldige, der havde set lyset ved at holde det hæderkronede dagblad, lade sig bespise på en restaurant kun for abonnenter. Naboen var den kendte fyldepenforretning »Pen Corner«. BT Centralen lukkede i 1977.Til højre i krydset står lyssignalet, der fik tilnavnet »Stoppenålen«. På den tid var det Danmarks mest berømte trafiklys opsat i 1931. Det var tegnet af Poul Fiedler Holsøe (1873-1966), der var stadsarkitekt og borgerrepræsentant i Københavns Kommune (1917-1921) for »Den Kommunale Vælgerforening« sammen med kollegaen Ib Lunding (1895-1983).Den originale »Stoppenål« er gået tabt. En nyere udgave, dog ikke i komplet stand, findes i dag på Danmarks Tekniske Museum. Frederiksberggade fik oprindeligt sit navn, fordi den førte til den daværende byport Vesterport, hvorfra man kunne komme til Frederiksberg.Porten til NordvestEt kig ned ad Frederikssundsvej fra busstoppestedet ud for Nørrebro Station, 1968.I dag er det svært at finde et sted i København med mere varieret menneskemylder end omkring den tidligere Nørrebro Station. I krydset Lygten (til højre) og Nordre Fasanvej (til venstre) findes i dag Verdenshjørnet, der byder på streetfood fra de mange forskellige kulturer på ydre Nørrebro.Dette gadekryds er næsten at betragte som grænsen mellem Ydre Nørrebro og det »vilde« Nordvest.Ejendommene på begge sider er i dag revet ned. På det venstre hjørne opførte man i 1969-1970 Schou-EPA-bygningen. I 1968 fusionerede C. Schou med svenske Turitz &amp; Co og blev til Schou-EPA.Schous Fabrikker var i 1960erne stærkt til stede i Nordvestkvarteret.De producerede de fleste af de varer, som blev solgt i deres forretninger i provinsen - kendt som Tatol. I Nordvest lå blandt andet sæbefabrikken Ilka på Bisiddervej, plastikfabrikken Plastica og pladeselskabet Ton. De lå begge længere ude mod Bispebjerg på hjørnet af Dortheavej og Frederiksborgvej. Her fandtes også Benmøllen, der især om sommeren udsendte en ulidelig stank.På Dortheavej havde Schous Fabrikker også deres egen børnehave. Uden anden sammenligning i øvrigt ligger det »nye« ungdomshus i dag på Dortheavej 61.Fra idyl til brølende indfaldsvejFredensgade på grænsen mellem Østerbro og Nørrebro set fra Fredensbro, 1967 Et af de steder i København, der har ændret mest udseende de sidste 40-50 år, er Fredensgade. Engang en smal og mørk gade mellem Blegdamsvej og Fredensbro. Her kunne drenge i 1970erne med den rette diskretion købe kanonslag og andet forbudt fyrværkeri i en støvet antikvitetsbutik.Omkring fem år før gaden fik sit navn i 1877, hed den Fredensvej og var oprindeligt blind. Den stille idyl dengang var årsagen til »freden«. I forbindelse med den aldrig gennemførte »Søring«, blev Fredensbro i begyndelsen af 1970erne udvidet til motorgadestandart. I den forbindelse blev hele karréen på højre side (Østerbrosiden) revet ned. Bag ejendommene lå en lille gade ved navn Søpassagen. Da »Søringen«, der var tænkt til at pløje gennem byen og Søerne, heldigvis aldrig blev til noget, blev byggetomten ved siden af det, der er blevet en af byens vigtigste indfaldsveje, omdannet til et lille græsanlæg med legeplads og fik navnet Fredens Park.Hvor huset yderst til højre stod, opførte man i 1982 »Fredens port«. En 15 meter høj og skæv betonskulptur af Hein Heinsen, Stig Brøgger og Mogens Møller.Den første »Fredensbro« var en gangbro og blev udbygget flere gange.Broens Bodega (til venstre i billedet), i dag Café Frederik, hed indtil 1964 Søfryd. Den lå oprindeligt på den anden side af Fredensgade og var ramme om mange politiske møder. Blandt andet under kampen for parlamentarismen (1866-1901), hvor oppositionen til J. B. S Estrup og Christian 9 samledes på Søfryd.Da København skulle befæstes i 1880erne, provokerede pacifisten og folketingsmanden Frederik Bajer (1837-1922) på Søfryd sin samtid ved at foreslå, at søforterne blev omdannet til badeanstalter.Under den store lockout i 1899, samledes lederne for De Samvirkende Fagforbund (nu LO) også på Søfryd og planlagde kampen.Kilder: Allan Mylius Thomsens og Leif Zieglers kommende bog »Byen, der forsvandt«, www.biografmuseet. dk, Wikipedia.jrf@berlingske.dk .Folk vil rigtigt gerne høre om det gamle København. Som Grundtvig sagde: Hvis man ikke ved, hvor man kommer fra, så ved man ikke, hvor man går hen.Berlingske har fået lov at låne fire af Leif Zieglers billeder. Vi har derefter været på de samme lokaliteter og taget billeder så tæt på det originale som muligt.Billederne fra i dag er ikke en del af den kommende bog »Byen, der forsvandt«.
900 hidtil ukendte billeder fra København i 1960erne er kernen i ny bog om en storby, der forsvandt.
Alfred, en lille, sortglinsende hund af racen mops, spæner frejdigt rundt i entreen med sine store, udspilede øjne og tiltvinger sig den første opmærksomhed i Zier Romme Larsens lille toværelses lejlighed på Østerbro. Zier kværner kaffebønner ude i køkkenet. Imens strømmer tonerne af jazzpianisten Duke Pearson - »En superfed pianist, som er en lidt underspillet type« - søndagsblidt ud af højttalerne inde fra Ziers værelse. Det er spartansk indrettet, nogle få møbler, et Steinbeck-klaver, Zier fik, da han flyttede fra Falster til København som 19-årig, en sort-hvid plakat med Ella Fitzgerald og Oscar Peterson, en pladespiller, et fladskærms-tv, en Playstation og godt og vel 10 jazzplader. Ingen overflødigheder, ingen nipsgenstande.Denne søndag eftermiddag i slutningen af januar er det umiddelbart svært at tro på, at 25-årige Zier Romme Larsen for seks måneder siden boede her i et umiskendeligt rod og med flere hundrede kroners akkumuleret flaskepant flydende på trægulvet.Det er en lang proces, fortæller han, mens røgen stiger fra en Gauloises-cigaret.Han fortæller langsomt, med en rolig og velovervejet stemme. Ordene er hverken malende eller bombastiske.Han fortæller nøgternt, med små pauser og uden store armbevægelser. Han fortæller, at den fysiske og mentale afrydning stadig er i gang. Ugentligt fjerner han flere gemte og glemte unødvendigheder.Det eneste, han egentlig vil, er at skabe plads til splitsekundet - og til kærligheden til kæresten, vennerne og den altomsluttende jazz.Jazzet symbioseVed bordene i det tilrøgede værtshus Hvide Lam på Kultorvet i København sidder både unge og gamle, nogle er der for jazzen, mens andre snakker om forhold med vennerne hen over en øl.Det er mandag aften, og gemt væk i hjørnet, bag klaveret, sidder Zier Romme Larsen. På scenen, som er lidt af en tilsnigelse, er han akkompagneret af fire jævnaldrende venner og deres instrumenter, en kontrabas, trommer og to guitarer. Pladsen er trang, men de konstante indbyrdes smil bevidner, at intimiteten ikke er hæmmende. Når de slår akkorderne an, er de lige der, til stede i nuet, sammen med hinanden, indhyllet i deres elskede, beboppede jazz-univers.Og når de spiller, vipper fødder taktfast under bordene og klapsalverne falder efter de improviserede soloer. Musikken er løssluppen med hujende tilråb, ærligt og frit. Cigaretterne ryger rundt mellem dem, mens de spiller - de er i musikalsk symbiose, som man kun kan være det, når man kender sig selv, sit instrument og hinanden indgående.Mødet med OscarZiers barnefingre gled med regelmæssighed hen over tangenter i barndomshjemmet i Eskilstrup. Klavertimerne ved hjemmets flygel var obligatoriske for Zier Romme Larsen og hans tre ældre søskende, når de fyldte 8. Og frem til 16-års alderen var timerne en del af den ugentlige rutine i det musikalske hjem 14 kilometer uden for Falsters hovedby, Nykøbing.»Jeg gjorde egentlig ikke så meget af det, jeg skulle. Jeg havde lært at læse noder... så spillede jeg akkorderne, spillede melodien og prøvede at lave akkorderne om. Det var det, jeg gjorde mest, og det var måske der, jeg havde det sjovest. Det var ikke særligt krævende, det, jeg skulle lære. Senere fik jeg at vide, at min teknik var meget forkert, og at jeg skulle øve mig på at spille skalaer, men det syntes jeg aldrig var sjovt. Jeg har altid lyttet. Og jeg har altid vidst, hvordan det skulle lyde«. En sommerdag, da Zier var 11 år, gav hans far ham en ny cd. Det blev en skæbnesvanger oplevelse. Tidens poppede skæringer fra ' Absolute Music' veg uden varsel for Oscar Peterson og hans swingende jazzpiano. Oscar, som Zier Romme Larsen i dag blot kalder ham, vidste, hvordan det skulle lyde, og hele sommeren strømmede jazzlegenden ud gennem mp3-afspillerens høretelefoner og dybt ind i rygmarven på den 11-årige dreng. I dag, 14 år senere, har Oscars sjæl endnu ikke forladt Zier Romme Larsen.Skolen gav stressDet blev kun til ét år på gymnasiet. Han gad ikke skolefagene længere. Han fortalte det til sine forældre og fik til sidst sin vilje. I stedet begyndte han på musikalsk grundkursus, og snart efter - »efter et 10-minutters Oscar Peterson-arrangement og senere en ' X Factor'-agtig jegkan-mærke-det-samtale« - blev han optaget på Rytmisk Konservatorium i København som 19-årig.Som en af de få, der blev optaget, begyndte Zier på ' Kons', og overgangen mod voksenlivet tog fart. Men klaveret, talentet og dygtiggørelsen indeholdt en modsætning. For de medfølgende forventninger tyngede alle steder fra. Zier ville allerhelst spille jazz med de åndelige legekammerater og spille den jazz, som tillader improvisation og leg. Han ville stå på skuldrene af legenderne Oscar Peterson og bassisten Ray Brown - som optegnede den gyldne periode, som Zier meget nøje afgrænser fra 1958-65 - før Oscar blev indrulleret i kommercielle, pengesvimlende udgivelser. Perioden og ånden ville han allerhelst hylde sammen med sine 20-30 jazzelskende venner natten lang. Men når solen stod op, var han stadig studerende på Rytmisk Konservatorium i København.Han var den eneste hardcore jazztype på sin årgang. De andre studerende på årgangen kom med nye musikalske bud og var mere eksperimenterende.»Jeg prøvede også nogle ting, hev en synthesizer frem, spillede lidt på den..men det allersjoveste var bare at spille på Hvide Lam mandag aften. Her kunne jeg bare spille jazz og improvisere. Jeg var bare ikke klar dengang. For mig var der kun Oscar og jazz. Jeg har aldrig syntes, det var sjovt at skulle gå i skole, møde op og have lavet lektier, jeg fik bare stress af alt det der«. Efter to år på konservatoriet sprang Zier Romme Larsen fra.»Jeg skulle bare af med det, væk fra skolen. Jeg var deprimeret... jeg havde bare en svær periode i mit liv, hvor jeg ikke fungerede særlig godt«. Hen over den dårlige periode spiste han sig til sukkersyge og psykologsamtaler.Han havde ikke overskud til andet end sig selv.»Så jeg sad herhjemme... jeg havde selvfølgelig venner og familie, der kom forbi«, fortæller han, mens askebægeret på bordet får endnu et Gauloises-skod til samlingen, »men det tog lang tid at komme ud af. Men efter at jeg droppede ud, gik processen med at få det bedre i gang. Jeg begyndte at få renset ud, da jeg ikke havde noget at give mig til. Der var ikke noget sted, jeg kunne flygte til eller gemme mig bag. Jeg måtte bare deale med det. Der var kun musik og at få det bedre«.Nedsunket i jazzåndenVanerne var indgroede og svære at bryde.Men så flyttede Cornelia - »en supervegetar« - ind i Østerbro-lejlighedens andet værelse, og hun lærte ham at lave sund, ærlig mad. Alfred, den energiske hund, gik han masser af ture med i Fælledparken, og langsomt fik Zier Romme Larsen mere og mere overskud. Han tabte sig, sukkersygen forsvandt igen, og i dag løfter han regelmæssigt vægte i motionscenteret.»Det føles supergodt. Jeg har optur over min egen fremgang«. Undervejs var der et fast ståsted, som aldrig svigtede Zier i de mørkeste stunder.Klaveret.»Hvis ikke jeg havde haft musikken, var jeg gået helt ned. Det var den, der gav mig noget at holde fast i. At jeg fungerede... at jeg kunne tage ud og få de der kæmpe opture. Og være virkelig god til det, jeg laver, og spille med folk, som jeg synes er fantastiske, og som jeg lærer virkelig meget af, og som siger »hey man, du kan godt spille««. Det er de intense oplevelser, han lever for i dag, og det er dem, han griber mandag efter mandag på Hvide Lam. Bag klaveret maler Zier Romme Larsen sit eget underspillede sprog. Han skal ikke bevise noget for nogen. Han blotter sine følelser via klaveret, han udforsker, han leger med sit sprog, sit væsen, og han udfordrer, han tør fejle, forandre og til tider forfalde.Lige her, indesluttet i en usynlig boble med sine ligesindede, de musikere, som er lige så nedsunket i jazzånden, som han er. Instrumenterne er simple forlængelser af deres fritlagte, øjeblikkelige følelser.»Det fede punkt for mig er, når jeg begynder at høre - lige inden jeg tager den - hvad vil jeg spille nu, hvad vil jeg sige, hvilken melodi vil jeg spille nu? - dér bliver det virkelig sjovt for mig. Nu kan jeg lytte til mig selv og bare spille det, der kommer. Det kan være dybt, det kan være smukt, virkelig afslappende og virkelig dejligt at komme ud med tingene.Det er ligesom at sætte sig ned og sige alt det, man gerne vil sige. At få det sagt.Sammen med folk og musikere, jeg kan lide og respekterer, så er det bare fedt, de er der og lytter til mig. Og jeg lytter til dem. Jeg kan følge dem, jeg kan gå med dem og være sådan: ' jeg er lige her'... og vi kan udfordre hinanden, lave pis med hinanden. Det ender altid med en stor krammer«.Det skal være sjovtKlaveret har givet ham hans vægtige stemme tilbage, fortæller han inde på sit spartansk indrettede værelse.»Med tiden bliver det nemmere og mere sikkert bare at spille, hvad jeg har lyst til at sige. Man finder sin egen stemme i musikken. Det er helt sikkert vigtigt, at man bare accepterer, hvem man er, hvad man kan på sit instrument - og hvad man ikke kan«. For Zier Romme Larsen, et 25-årigt ungt menneske, er det særligt klaveret og jazzen, som har vist ham, hvem han er, og hvad han kan. Og givet ham styrken til at gøre det, han vil i livet.»Mit drive er at have det sjovt. Jeg elsker at have det sjovt. Alt, som giver mig en opløftende fornemmelse i kroppen.Hvis det virkelig kører, og jeg spiller sammen med folk, som jeg er glad for, og det er noget god musik, så findes der ikke nærmest ikke nogen bedre følelse«. Tilbage på Hvide Lam har Zier lige færdiggjort endnu et set, og der er lange, dybfølte krammere musikerne imellem.Her er hans sande venner. Det er dem, han øver med, dem han spiller jazz med... og efter jazzen spiller FIFA med. Hvert et langstrakt kram er en påskønnelse og en taksigelse for hinandens tilstedeværelse og tillærte evner på instrumenterne.Forventningerne er klaverets umættelige molok, en guddom, der konstant kræver nye ofre. Men når Zier spiller på Hvide Lam, er der ingen ofringer, forventninger, intet pres. Her spiller han på skuldrene af jazzens legender, og han spiller med sine venner for det ophøjede øjeblik. Han spiller for sin sjælefred.Zier Romme Larsen Kvartet.16. feb. kl. 21. Karens Minde Kulturhus, Kbh. SV.Zier Romme Trio. 17. feb. kl. 14.Vinbaren Vesterbro Torv, Kbh. V.Se flere datoer på WWW jazz.dk.ibyen@pol.dk Nu kan jeg lytte til mig selv og bare spille det, der kommer. Det kan være dybt, det kan være smukt, virkelig afslappende og virkelig dejligt at komme ud med tingene. Det er ligesom at sætte sig ned og sige alt det, man gerne vil sige Det er helt sikkert vigtigt, at man bare accepterer, hvem man er, hvad man kan på sit instrument - og hvad man ikke kan.
Zier Romme Larsen er en af morgendagens danske jazzstjerner. Bag klaveret hylder han legender som Oscar Peterson. Han er indhyllet i deres ånd. Men på et tidspunkt var musikken også ved at knække ham, for under tangenterne ligger både frelse og forbandelse.
Bertel Haarder (V) sad midt i et kortspil med sin familie i hjemmet på Østerbro, da telefonen ringede.Det var en novemberaften i 2001, og i røret var Venstres formand, Anders Fogh Rasmussen. Opkaldet var ventet, for Fogh havde få dage tidligere vundet folketingsvalget og var nu ved at uddele ministerposter i sin nye VK-regering. Haarder var selvskreven på holdet, og Fogh ville tilbyde ham en post, som aldrig før havde eksisteret i dansk politik: Posten som integrations-og europaminister.Den drevne Venstre-politiker takkede ja.Men det skete ikke uden betænkeligheder, og da Bertel Haarder overbragte nyheden til sin kortspillende familie, bemærkede hans kone da også, at hans nye job ville blive »øretævernes holdeplads«. Enhver ved, at udlændingepolitik er følsomt og politisk sprængfarligt, og det var derfor givet, at det ville blive en udfordring af en vis størrelse at indtage rollen som landets første integrationsminister.Især når det var som del af en borgerlig regering, der havde bebudet markante stramninger på udlændingeområdet, og hvis støtteparti hed Dansk Folkeparti. Og når posten skulle besættes af en af de Venstre-stemmer, der havde gjort sig særligt bemærket i udlændingedebatten - blandt andet med bogen »Den bløde kynisme«, hvor Bertel Haarder med egne ord »hudflettede integrationspolitikken« og argumenterede for, at en vellykket integration krævede, at man stillede skrappe krav til indvandrere.»Jeg er temmelig sikker på, at den bog var grunden til, at jeg blev integrationsminister.Jeg betegnede udlændingepolitikken som blød kynisme. Den var slap, og ingen ville stille krav, og derved blev den kynisk. Jeg sendte bogen til Anders Fogh, da jeg sad i Europa-Parlamentet, og jeg tror, det var den, der gjorde, at han fandt ud af, at jeg skulle være minister på området,« siger Bertel Haarder i dag.Venstres statusBerlingske har talt med Bertel Haarder i kølvandet på en periode, hvor Venstres udlændingepolitik og de forskellige ståsteder i partiet har været i fokus.De 34 folketingspolitikere er overordnet set enige om den udlændingepolitiske linje, men indimellem opstår der interne uenigheder.Oftest holdes de inden for de fire vægge i Venstres gruppeværelse på Christiansborg. Andre gange slipper de ud. På det seneste har uenigheder om et forbud mod burkaer og om reglerne for dansk statsborgerskab således præget fortællingen om Danmarks liberale parti.En fortælling, partiets indfødsretsordfører, Jan E. Jørgensen, bidrog til, da han uden tøven skrev »WTF?!?« - en forkortelse for det engelske udtryk »what the fuck« - til en partifælles Facebook-status om det tyske valg, der kunne læses som en støtte til det indvandringskritiske parti Alternative für Deutschland.Og en fortælling, integrations-og udlændingeminister Inger Støjberg (V) føjede til ved undervejs at dele med sine følgere på samme sociale medie, at hun har den mest opsigtsvækkende af Muhammed-tegningerne som baggrundsskærm på sin iPad, hvilket affødte reaktioner fra flere partifæller.24-års-reglenBertel Haarders fortælling om Venstres udlændingepolitik begynder med en af de første opgaver, han fik som nyudnævnt integrationsminister: En omlægning af udlændingepolitikken.Der skulle strammes op. De mest markante tiltag blev 24-års-reglen og tilknytningskravet, der udløste et drastisk fald i antallet af familiesammenføringer.»Det er jo det mest dramatiske, der nogensinde er gennemført i dansk udlændingepolitik - og måske også internationalt. Det vakte utrolig stor opsigt i udlandet, og jeg skulle gang på gang stille op for det internationale pressekorps.Men det viste sig jo at have nøjagtig den virkning, det skulle have,« siger han.Var det nødvendigt at stramme så gevaldigt op i udlændingepolitikken dengang? »Det var i dén grad nødvendigt. Og jeg havde hele hjertet med i det.«.Den taknemmelige gåsBertel Haarder bestred posten som integrationsminister frem til 2005, og selv om han i målinger af ministrenes popularitet lå i top, mødte han også modstand undervejs. Særligt da Politiken i 2004 bragte en lækket festsang, Haarder havde forfattet til en middag for Venstre og de Konservative.»Og kan du ikke dig ret forsone med livsledsagersken sur og grå, så tag en udlænding som din kone, en lille villig, taknemlig gås,« lød en del af teksten.I et interview med Information tidligere på året understregede han, at meningen med sangen var at gøre grin med sin og regeringens integrationspolitik.»Jeg synes, det var tarveligt at tage en sang fra festligt lag og sætte den på forsiden af en avis som bevis på min ondskab. Og jeg tilstår gerne, at det var medvirkende til, at jeg ikke ville være integrationsminister mere,« sagde han til avisen.Bertel Haarder fremhæver også en kampagnevideo fra de Radikale under valgkampen i 2005. I videoen havde partiet sat billeder af indvandrere i forskellige situationer sammen med citater fra Bertel Haarder, der skulle fremstille ham som et alt andet end humant menneske.Et forsøg på at »dæmonisere mig«, mener han selv. Bertel Haarder har flere gange talt om dilemmaet mellem nødvendigheden af en stram udlændingepolitik og ubehaget over at blive fremstillet som ond og usympatisk, når man er den minister, der står i spidsen for den. Et dilemma, Inger Støjberg ifølge Haarder også står i.Dum eller ondNogle gange bidrager Støjberg selv til opfattelsen, mener han. Eksempelvis når hun fejrer regeringens udlændingestramning nummer 50 med et billede af sig selv med en lagkage i favnen på Facebook.»Problemet med lagkagen var, at den ikke var særlig empatisk over for de ulykkelige skæbner, det handler om,« siger Bertel Haarder.Venstre-politikeren holder en af de lange pauser, der har det med at snige sig ind, når han taler.»Det bringer mig ind på noget, jeg faktisk virkelig har på hjerte: Et forsvar for Inger Støjberg,« siger Bertel Haarder og fortsætter: »For det første er hun ligesom jyden stærk og sej. Der er noget jysk sejhed over hende. Og for det andet skal man huske på - og det ved jeg bedre end nogen anden - at man som integrationsminister ikke blot bliver beskrevet som dum. Man bliver også beskrevet som ond. Fordi det handler om menneskeskæbner, og det lægger et enormt pres på en.« En integrationsminister er »en meget bekvem skydeskive«, mener han.»Jeg var nærmest fast inventar i TV Avisen om søndagen, hvor jeg blev fremstillet som den onde. De hev gamle udlændingehistorier frem fra skuffen, for man kunne altid finde nogen, det var synd for. Og så var det min skyld, at det var synd for dem.« Men skal man ikke også kunne tåle at blive konfronteret med eksempler på mennesker, der bliver ramt af ens politik? »Jo, det skal man. Og jeg stillede også op næsten hver gang.« Bertel Haarder gør meget ud af at understrege, at der ikke findes fløje i Venstre. Han medgiver, at der er interne uenigheder på ud lændingeområdet, og at det nogle gange fører til omfattende diskussioner i partiet, når nye stramninger skal vedtages. Men som hovedregel er det en samlet folketingsgruppe, der står bag de lovforslag, partiet lægger frem.SmykkelovenDet var også tilfældet med den såkaldte smykkelov, som regeringen præsenterede i november 2015 som del af en større asylpakke.Loven ville gøre det muligt for myndighederne at beslaglægge værdigenstande fra flygtninge ved grænsen, og den fik massiv omtale.Også i internationale medier hvor blandt andre Washington Post drog paralleller til nazismen og konfiskeringen af jøders smykker.Bertel Haarder fortæller nu, at han på de indre linjer forsøgte at tale partitoppen imod op til præsentationen af asylpakken. Det er den eneste gang, han har modsat sig et lovforslag, som siden blev vedtaget, siger han.»På et meget tidligt tidspunkt - længe før fremsættelsen - talte jeg imod smykkeloven.Jeg mente ikke, at den ville have nogen virkning, og den ville give os rigtig dårlig omtale i udlandet. Begge dele fik jeg ret i.« Smykkeloven er ikke den eneste udlændingepolitiske stramning, hvor omtalen kan vise sig at overstige den egentlige effekt.BurkadebattenBurkabølgerne har lagt sig i Venstre, efter partiet i forrige uge meldte ud, at man nu går ind for et maskeringsforbud i det offentlige rum.Et forbud, der blandt andet vil få konsekvenser for de 100 til 200 burka-eller niqabbærende kvinder, som ifølge en rapport fra 2009 er i Danmark.Bertel Haarder indrømmer, at han i princippet ikke er enig i den beslutning, Venstre nåede frem til.»Jeg synes, at vi kunne nøjes med at fratage alle niqab-og burkaklædte kvinder samt andre tildækkede retten til sociale ydelser med den begrundelse, at de ikke er til rådighed for arbejdsmarkedet,« fortæller han.Haarder deltog ikke selv i mødet, hvor medlemmerne af Venstre nåede frem til partiets holdning, men han havde bedt uddannelsesminister Søren Pind (V) om at overbringe sit synspunkt. Pind havde dog også fået en anden besked med fra Bertel Haarder: »Jeg føjede til - og det fik gruppen også at vide - at jeg følger gruppen. Jeg stemmer sammen med gruppen.« Hvorfor gjorde du det, når du selv ønskede en anden løsning? »En af grundene er, at jeg ikke synes, det er nogen vigtig sag, og så synes jeg lige så godt, at man kan følge gruppen. Jeg synes ikke, det er noget overgreb at forbyde, at folk går tildækket.Det gør man jo i adskillige andre lande, og vi ved alle, at det drejer sig om mellem 100 og 200 mennesker.« Efter mødet i Venstre meddelte forhenværende miljø-og fødevareminister Eva Kjer Hansen (V), at hun ikke vil stemme for maskeringsforbuddet.»Det gør ondt helt ind i min liberale sjæl, fordi det rører grundlæggende ved, hvad vi skal lovgive om i det danske samfund,« sagde hun.Bertel Haarder, gør det ondt på din liberale sjæl? »Nej. Det gør det ikke af de grunde, jeg nævnte.« Kan man ikke sige, at det er en vigtig sag, når et land lovgiver om, hvad folk må iklæde sig? »Nej, fordi det at gå tildækket er så ekstremt, at jeg ikke synes, der sker noget ved, at man forbyder det.« Bertel Haarder holder endnu en pause og tilføjer så: »Jeg har tit sagt, at hvis vi på et tidspunkt slet ikke ved, hvad vi skal tage os til i Folketinget, kan vi altid snakke burkaforbud og omskæring af drenge. Så går tiden.«.cabl@berlingske.dk ,thro@berlingske.dk Jeg synes ikke, det er noget overgreb at forbyde, at folk går tildækket.Bertel Haarder.Fakta: BLÅ BOG Bertel Geismar HaarderFødt 7. sep. 1944 på Rønshoved Højskole ved Flensborg Fjord. Gift med Birgitte Haarder, parret har fire børn. Birgitte og Bertel bor i dag på Østerbro.Tre citater vi bl. a. husker Bertel Haarder for:»Vi har været så tossegode at lukke dem ind i landet og pakke dem ind i vat, og nu hænger vi på dem. Sådan er den almindelige folkelige opfattelse af situationen, og det er ikke helt forkert.« Fra Bertel Haarders bog Den bløde kynisme.»Jamen, så lær dem at cykle! Hvor svært kan det være?« Sagt til Berlingske i 2016, hvor Haarder fortalte, at han som integrationsminister havde bedt en gartner om lære flygtninge at cykle, så de kunne komme ud til ham og arbejde.»Ved du hvad, nu er det fandme nok.Nu er jeg sur. Nu er jeg simpelthen sur. Nu er det fandme nok.« Bertel Haarder blev - mildt sagt - noget gal på en journalist fra DR i december 2010, fordi journalisten stillede et spørgsmål, som den daværende minister ikke var forberedt på.
Som landets første integrationsminister har Bertel Haarder været med til at forme Venstres udlændingepolitik. Han fortæller nu om den eneste gang, et lovforslag fik ham til at tale partitoppen imod. Om en lækket festsang, der var en af grundene til, at han stoppede som minister. Og om en støtte til Inger Støjberg, han har tænkt længe over.
På instruks fra Øens Murerfirma blev en underentreprenør bedt om at sende firmaets regninger direkte til Anna Mee Allerslev, selvom underentreprenøren blev hyret af Øens Murerfirma.Også malerfirmaet Robert Rasmussen bekræfter, at deres regninger blev sendt direkte til Anna Mee Allerslev på trods af, at firmaet ifølge dokumenter blev hyret af Øens Murerfirma.Det kan BT i dag afsløre på baggrund af blandt andet mail, der er sendt mellem Øens Murerfirma, Anna Mee Allerslev og en underentreprenør, og som BT er kommet i besiddelse af.Manøvren med at stile regningerne til Anna Mee Allerslev undrer to eksperter: »Det normale vil jo være, at Øens Murerfirma står i et aftaleforhold med underleverandøren, og Anna Mee Allerslev så har en aftale med Øens Murerfirma. At Øens Murer-firma er ansvarlig for entreprisen, og at der samtidig sendes fakturaer særskilt til Anna Mee Allerslev, er meget usædvanligt. Det eneste formål, jeg kan se med den manøvre, er, at det skal sløre forbindelsen mellem Anna Mee Allerslev og Øens Murerfirma,« siger Michael Egholm, der er revisionsekspert og direktør i firmaet Adwizer Law.Hovedentreprise organiseretDe nye oplysninger i sagen kommer samtidig med, at BT i dag kan fortælle, at Øens Murerfirma organiserede en hovedentreprise i forbindelse med en totalrenovering af den daværende borgmesters herskabslejlighed på Østerbro i København i 2016 og 2017.Hidtil har Anna Mee Allerslev kun fortalt, at Øens Murerfirma har stået for noget murerarbejde i hendes badeværelse.BT har talt med direktøren for en tømrervirksomhed, som arbejdede som underentreprenør i lejligheden for ca. en halv million kroner.»Ja, vi blev hyret af Øens Murer-firma, og vi kan bekræfte, at vi efter at have sendt den første regning til Øens Murerfirma efterfølgende fik besked på at sende regningerne direkte til Anna Mee Allerslev. Det syntes vi var mærkeligt, eftersom Øens Murerfirma stod for en hovedentreprise, og det var dem, som hyrede os. Men ellers har vi ikke noget at udsætte på Øens Murerfirma i sagen,« siger direktøren, som hedder Rasmus Carstensen.Også malerfirmaet Robert Rasmussen, som stod for at fuldespartle og male den 236 m2 herskabslejlighed, blev ifølge et budget og mail, som BT er i besiddelse af, hyret af Øens Murerfirma.Robert Rasmussen sendte også regningerne direkte til Anna Mee Allerslev.»Vi arbejdede for og fakturerede til Anna Mee Allerslev,« skriver direktør hos Robert Rasmussen Claus Adrian i en mail til BT.Advokat: ' Meget usædvanligt'Dog hævder direktøren, at virksomheden blev hyret af Anna Mee Allerslev.BT har efterfølgende spurgt Claus Adrian, hvordan det hænger sammen med, at BT i mails har dokumentation for, at Øens Murerfirma har kontakten til malerfirmaet og ikke Anna Mee. Det spørgsmål har vi ikke fået svar på.Boligadvokat og partner i Lund Elmer Sandager Advokatfirma, Henrik Høpner undrer sig også over konstruktionen: »Det er meget usædvanligt, at entreprenøren på den måde beder håndværkerne om at sende regningen direkte til kunden. Umiddelbart kan jeg ikke finde gode argumenter for at gøre det andet end at sløre, at Øens Murerfirma står for hovedentreprisen,« siger han.Øens Murerfirmas direktør Jan Elving er ikke vendt tilbage på BT's henvendelse. Anna Mee Allerslev skriver i et mailsvar til BT: ' I spørger stadig til en privat persons private anliggender. Mit svar er det samme som sidst, I spurgte.Øens Murerfirma har ikke udført en hovedentreprise på min lejlighed, og jeg har betalt Øens -såvel som andre -for det arbejde, de har udført i vores lejlighed'.Ishøysris@bt.dk jani@bt.dk '' Øens Murerfirma har ikke udført en hovedentreprise på min lejlighed, og jeg har betalt Øens -såvel som andre -for det arbejde, de har udført i vores lejlighed' Anna Mee Allerslev Her er nogle mail, som af slører, at Øens Murer-firma s t år bag hovedentreprisen:.? I forbindelse med en dialog med en underentreprenør skriver Jan Elving den 10. november 2016, at underentreprenøren ikke kan møde bygherren (Anna Mee Allerslev, red.) for at få en uoverensstemmelse ud af verden.' Nu er det i øvrigt også meget sjældent, man nogensinde møder bygherre i sine sager,' skriver Jan Elving blandt andet, ligesom han bakker op om, at underentreprenøren ikke skal møde Anna Mee Allerslev på trods af, at regningerne stiles til den tidligere borgmester.' Ingen tvivl om at både Ali og Hans Jørgen (de to byggeledere fra Øens Murerfirma, red.) ikke har ment et møde med bygherre var formålstjenligt, en beslutning jeg bakker dem op i'.1? 1. Den 18. maj 2016 sender Ali A. Jamali, der er byggeleder for Øens Murerfirma på renoveringen af Anna Mee Allerslevs lejlighed, en mail til fem entreprenører.' Jeg skal hermed bede om jeres kommentar/ svar til nedenstående seneste fredag den 20 maj,' skriver han.Den mail, Ali A. Jamili videresender, er 33 spørgsmål og kommentarer om blandt andet stukkatør-, tømrer-, vvs-, maler-, og el-arbejdet fra Anna Mee Allerslev. Det vedhæftede excelark med et Øens Murerfirmas budget over renoveringen bliver kaldt ' Hovedentreprisen' inde i dokumentet.2? Øens Murerfirmas byggeleder Hans Jørgen Hansen skriver blandt andet, at Anna Mee Allerslev ikke vil have kontakt til underentreprenørerne, der er hyret til renoveringen: ' Som meddelt dig på et møde, så vil bygherre ikke have sine mail sendt direkte til vores ue (underentreprenør, red.3 4? BT er kommet i besiddelse af flere budgetter, hvor af det fremgår, at Øens Murerfirma stod for hovedentreprisen i Anna Mee Allerslevs lejlighed.1,7 million kroner lød det foreløbige budget på i april 2016.
TOTALRENOVERING Anna Mee Allerslev og Øens Murerfirma lavede ifølge eksperter en usædvanlig aftale for totalrenovering af hendes lejlighed. Underentreprenørs regninger skulle på ordre fra firmaet stiles direkte til Allerslev .
Jeg har et 9 år gammelt foto af min datter fra en restaurant på Marché Provencal i Antibes. Hun er et år gammel, i sin mors arme, hendes øjne og mund er lukkede, og hendes næsebor er spilet vidt ud. Hun snuser alle markedets og de omkringliggende restauranters sommervarme middelhavsdufte til sig. Det er et af mine yndlingsfotos af hende.Der findes også et foto af mig i nogenlunde samme alder, siddende i en høj stol på den lokale muslingerestaurant i Antwerpen, byen, jeg boede i de første 4 år af mit liv.Jeg stopper dampede muslinger og pomfritter i hovedet som det mest selvfølgelige, omgivet af mine forældre og nogle af deres venner. Der sad jeg flere gange om ugen.Børn skal med ud at spise. Jeg kan ikke understrege nok, hvor vigtigt det er. Der er tonsvis af kulturel og social kapital at plukke i sådan en ramme. Det har betydet alverden for mig, og det kommer det også til at gøre for mine børn. Der findes intet skønnere end at rive sig selv og sine børn ud af den sædvanlige måltidsramme, tale om andre ting, smage andre og nye ting, lade sig begejstre sammen, undres sammen og blive opvartet sammen.Børnene ser maden, verden, deres forældre og sig selv i et nyt lys. Men for at det skal blive til den hurra-oplevelse, kræver det noget af alle.I København er de færreste restauranter gearet til børn. Overhovedet. Så som forældre må man lige researche lidt. Og det er ikke, fordi jeg efterlyser boldrum og tjenere i klovnekostumer, men der er et mærkværdigt reminiscens fra forne Matador-tider, hvor børn skulle ses, men ikke høres. Skal de med, skal de helst gemme sig bag iPadden med hørebøffer på. Og så kunne de lige så godt sidde derhjemme.Jeg har ikke tal på, hvor ofte jeg er blevet mødt af den særlige disciplin inden for tjenerattituder, der hedder ' slet skjult irritabel overbærenhed', når jeg har formastet mig til at dukke op med mine børn på en restaurant. For derefter at blive placeret ude af øje ude af sind, i det bageste hjørne af restauranten. Nede omkring indgangen til toiletterne.Og det gør man sikkert, fordi sporene skræmmer. Slæber man sine overtrætte, pissesultne børn med på michelinrestaurant, eller hvilken som helst anden restaurant, kl. 20, så kunne man lige så godt sidde med en åben spand fuld af Satans Mor i skødet. (TATP. Et ekstremt ustabilt men effektivt sprængstof, red.).Katastrofen er uundgåelig og nært forestående.Så kom tidligt.Og ja, jeg har mødt børn i restaurantsammenhænge, der er uden for pædagogisk rækkevidde, og ja, jeg har også mødt deres forældre, og æblet falder som bekendt aldrig langt fra stammen.Og dem har jeg også mødt i Frankrig, Spanien, Italien og alle andre lande, hvor børn ellers synes at være en ret naturlig del af det offentlige rum, deriblandt også restaurantscenen.Men jeg har også mødt de andre.De skidesøde, nysgerrige børn, der i udgangspunkt synes, det er vildt spændende at være med deres lige så skidesøde forældre ude at spise. Og de skal have en ordentlig betjening, skal de.Fra det øjeblik, de møder op i restauranten.Blot fordi du som tjener ser flyverdragter og ellevetaller under næsen, er det ikke ensbetydende med, at du er i gang med at lukke djævelens yngel ind i restauranten. Tvivlen må komme ynglen og dets ophav til gode.Jeg ved, at det er et ømtåleligt emne hos både forældre, de andre gæster og restauratører.Der er talrige eksempler på, at de lyserøde minder, jeg åbnede denne klumme med, overhovedet ikke flugter med virkeligheden.Og jeg kan helt ærligt ikke huske, hvor meget min datter væltede eller rev på gulvet, efter at billedet blev taget, og min far kan ikke huske, hvor meget jeg larmede på den restaurant i Antwerpen. Påstår han.Der er skrevet et hav af velmenende artikler om, hvordan man går på restaurant med sine børn. Fint nok. De er sikkert, eller det må man sørme håbe, skrevet af folk, der er pædagogisk væsentlig mere velfunderede, end jeg er, men jeg tror, jeg har en del af løsningen på, hvordan et restaurantbesøg med børn kan blive den fantastiske oplevelse, det burde være.Ihvert fald har det virket på mine egne børn. Og jeg har fået den foræret, som så meget andet godt, af min datter, Asta. Så nu får I den også.For jeg har et andet billede af hende, som godt nok hverken er digitalt eller på papir, men derimod mentalt. Og det er fra første gang, jeg inviterede hende med på restaurant, da var hun 6. Vi skulle på en bistro på Østerbro, og da vi gik ind ad døren tog hun min hånd og sagde med en for hende uvant lille stemme: »Far, jeg tror godt, det her kan gå galt«. Jeg satte mig på hug over for hende i garderoben og så ind i hendes brune øjne, der flakkede en smule. Jeg tog hende i hænderne og kunne til sidst også fastholde hendes blik, og så sagde jeg den første ting, der faldt mig ind: »Bare gør ligesom mig«. Det blev vores aftale. Hun smilede, vi spiste. Og det har vi gjort lige siden. Ingen bryder sig om at være usikker.ibyen@pol.dk Fakta: MIKROPORTRÆT Lars BjerregaardAlder og beskæftigelse? »42, skribent og tekstforfatter«. Hvornår havde du sidst børn med på restaurant? »Det er uges tid siden, at min 7-årige søn og jeg spiste nogle burgere og ' tyre'-stegte løgringe, som han kalder dem, på en lokal burgerbar, hvor børn altid er meget velkomne«. Hvilke restauranter i København er særligt gode til at håndtere børn? »Selv om jeg hader udtrykket, så er de ' etniske restauranter' altid enormt gode til at tage imod børn. Generelt skal man holde sig væk fra nye mellemklasserestauranter med skæggede og tatoverede millenials som tjenere. Det virker generelt som et alt for voldsomt indhug i deres selvforståelse at skulle betjene en 10-årig, der stiller spørgsmål til maden«. Og endelig Lars, gider din datter Asta stadig gå på restaurant med dig? »Er du gal? Hun elsker det! Nu skal jeg bare lige have forklaret hende, at det faktisk også koster penge...«.

En god bøf er mør og godt stegt. En god salat er sprød og godt blandet.Når du kombinerer de to, får du en såkaldt ' beef salad', en sprød, blandet salat med strimler af en mør og saftig steak ovenpå. En ret, som BT-slagteren selv rigtig godt kan lide.»Beef Salad er bare lækkert. Du får en masse grønt med virkelig mørt, godt stegt og saftigt kød ovenpå,« siger slagtermester Peter Steen.Beef salad er en populær ret, som især serveres fra gadekøkkener i storbyer i Asien. Mange danskere kender retten fra ferierejser i Thailand.Ud over grønt og kød hældes der typisk en lækker dressing eller sauce oven på salaten, som binder grønt og kød sammen.Beef Salad er en salat med kød på - ikke en kødret med salat til. Med andre ord er grøntsagsdelen i retten større end køddelen. Men: »Som kødelsker kommer du ikke til at savne noget. Hemmeligheden bag en god beef salad er at stege kødet til perfektion,« forklarer Peter Steen.Teknikken er lynstegning. Lynstegning er udbredt i netop asiatiske wokretter, hvor grønt og kød kastes kortvarigt rundt i en rygende varm, skålformet pande. Men vi kender også udmærket lynstegning fra vores egne køkkener. Det er nemlig også lynstegning, når du giver en rigtig god steak en hurtig og meget varm tur på panden.»De fleste gode stykker kød skal lynsteges. Det gælder både entrecote, ribeye, mørbrad. Alle former for møre stykker kød skal kun lynsteges.En kort stegning ved hård varme, så bøffen får en god stegeskorpe, mens den stadig er saftig indeni,« siger Peter Steen og advarer mod at stege kødet for længe og ved for lav varme. Steger du kødet for længe, bliver det tørt. Steger du det ved for lav varme, vil det koge i egen saftsnarere end at stege i fedtstoffet på panden.Når du lynsteger, er det desuden vigtigt at vælge det rette kød. Du må ikke bruge udskæringer som tykkam, bryst og klump. Det er ' simrekød', som skal tilberedes længe ved lave temperaturer for at blive mørt. Til lynstegning skal du i stedet bruge kød, der er mørt fra begyndelsen, for den korte stegning er kun til for at give det rosastegte kød en stegeskorpe.»Når du lynsteger, går du efter en karamelliseret overflade, uden at den er branket. Derfor skal du altid blive ved panden, når du lynsteger.Ellers kan det meget hurtigt gå galt,« advarer Peter Steen.Slagterens lune beef salad med spidskål, frisk chili og Hoisin Sauce (4 pers.)DET SKAL DU BRUGE: 600 g okseflanksteak ½ spidskålhoved 300 g bønnespirer 2 stk. forårsløg 100 g mynte 100 g koriander 1 stk. rød chili 1 dl Hoisin Sauce (købes i supermarkeder).SÅDAN GØR DU:Skær spidskål i fine strimler og kom det i en skål. Skyl bønnespirer i koldt vand og ryst vandet af. Kom bønnespirer op sammen med spidskålen. Skær forårsløg, mynte, koriander og rød chili fint ud. Kom det i skålen sammen med spirer og kål. Smag salaten til med salt og peber og lad den stå, mens du steger kødet.Varm en pande med en lille smule rapsolie op, til panden er meget varm. Er panden ikke varm nok, risikerer du, at kødet koger i stedet for at stege. Steg flanksteaken i 4-5 minutter i alt, så den har stegeskorpe, men er rosa indeni. Kødet taber smag og mørhed, hvis du gennemsteger det. Tag kødet af panden, skær det ud i strimler og fordel kødstrimlerne på grøntsagerne i skålen. Hæld til sidst Hoisin Sauce ud over salat og kød. Nu er din beef salad klar til servering.plus@berlingskemedia.dk »Du får en masse grønt med virkelig mørt, godt stegt og saft igt kød ovenpå« PETER STEENDanskerne elsker kød, men ved alt for lidt om det, mener Peter Steen, hvis erklærede mission som slagter er at lære fra sig. Derfor driver han både sin kombinerede slagterbutik, take-away og bøfrestaurant Gourmandiet på Østerbro i København samt en kødskole længere nede ad gaden på Rosenvængets Allé. Her kan alle, der er interesserede i at lære mere om kød, komme på kurser i kød og pølsemageri. Peter Steen har vundet Slagterprisen to gange - i 2006 og 2011 - som den eneste i Danmark. Optræder på TV2, når der er kød på programmet. Læs mere om ham på Gourmandiet.dk SLAGTERENS TIP: Brug disse udskæringer til beef saladSlagtermester Peter Steen har brugt en flanksteak til opskrift en på beef salad i denne uge. Men der er også andre udskæringer, der dur: Flanksteak er oplagt at bruge til beef salad, fordi det er et mørt sty kke kød. Men flanksteak har lange kødfi bre og en vis ty kkelse, som gør, at når bøff en steges, så trækker den sig sammen og bliver endnu ty kkere. Derfor skal flanksteak lynsteges i 4-5 min. - Tykstegsfi let og ty ndstegsfi let er også godt at bruge til beef salad. Her er stegetiden dog kortere. Ca. 2 min. i alt. - Mørbrad og inderlår dur også til beef salad. Her er kødet meget mørt og skal derfor kun have et 1 min. - Uanset hvilket sty kke kød du vælger, skal du først skære det ud i strimler eft er, du har stegt det. På den måde får du en god stegeskorpe og samtidig et flot rosa indre.
BTs MADSKOLE Normalt hører salat og bøf til på hver sin side af tallerkenen. Laver du en ' beef salad', blander du det bedste fra begge verdener. Få slagtermesterens nemme opskrift.
Børnehave 1944»Det var Hjortøgade Folkebørnehave på Østerbro, der var grundlagt af Jens Sigsgaard, som har skrevet »Palle alene i verden« og været foregangsmand for moderne pædagogik. Mens jeg gik der, var det, at Asger Jorn, Egill Jacobsen, Henry Heerup og Carl Henning Pedersen udsmykkede børnehaven.Så Jorn gik der og malede, mens jeg var i børnehave - jeg kan primært huske stigerne, de stod på. Udsmykningerne findes stadig derude, men nu er de jo helt rundt på gulvet over det, fordi der er kommet penge i det. Det er sjovt at kunne sige, når jeg taler til åbningen af en Jorn-udstilling, at jeg første gang arbejdede sammen med manden helt tilbage i 1944.«.En kunstner in spe 1957»Ja, det er en alvorlig ung mand på 16 år på Østersøgades Gymnasium.Vi var et lille hold, som mødtes på skolen om aftenen og malede. Jeg kan tydeligt huske det her landskab - der er ikke noget at grine af - det er en akvarel. Og på det store billede på væggen, bag ved mit hoved, er der en nøgen dame, som absolut røber mit ukendskab til, hvordan nøgne damer så ud. Jeg havde klampet fire lister sammen og sat det fast med tegnestifter bag på rammen, så der var ingen bagklædning - det er et mareridt, jeg kan fuldstændig fornemme, hvor forkert det var. Men jeg mente jo dengang, at Edvard Munch havde fået kamp til stregen. Og så kan jeg se, at jeg havde en lodenfrakke på, som mine forældre havde fået syet om - det var nemlig efter krigen.«.EVA forside 1970Vi blev gift, da Christiane var i niende måned med Jokum, så vi blev gift i december 69. At blive gift var ikke den store forandring, for vi havde boet sammen i to år og var fra samme miljø, bohememiljøet omkring værtshuset Drop Inn.Der var ingen anden forandring, end at man begyndte at spise hjemme efter ti år på værtshus.Og Christiane spillede om aftenen, så jeg lavede mad og var sammen med Jokum altid - det var en stor velsignelse. Jeg var heldig, at jeg fik en begavet kone og gudskelov har hende endnu. I dag er hun holdt op med teatret, gudskelov, så hun oversætter for Gyldendal fra engelsk til dansk i stedet - hun har f. eks. oversat »Alice i Eventyrland«.Chimpansen Malene 1972Det var en TV-udsendelse, jeg lavede om børnetegninger, hvor jeg stiller spørgsmålet, hvorfor mange børn stopper med at tegne, når de bliver ældre. Jeg slæbte en abe i studiet for at vise, at den aldrig vil udvikle tegningen til et sprog på samme måde, som vi udvikler den til et sprog - som vi så bliver utilfredse med og dropper som teenagere. Men da Malene, som chimpansen hed, kom i studiet, blev jeg sku bange, for tænderne var fandme store, og hun skulle sidde helt tæt på mig. Så tog hun spritpennen og tegnede en cirkel, og jeg tænkte: »Hvis hun sætter to prikker indeni som i et ansigt, så ryger hele min teori.« Men hun satte heldigvis to prikker udenfor, og jeg kunne sige »Der kan De selv se - tak for i aften!«.Clinton 1998Præsident Clinton skulle tale i København på Nytorv, og jeg skulle lave en plakat. Han skulle tale om freden, så jeg lavede en lille fredsdue, som sidder på en mikrofon. Som betaling ville jeg få et håndtryk af præsidenten og et foto af det. Men problemet var bare, at jeg ikke kunne komme forbi security og om bag scenen på dagen. Jeg kunne ikke få mit håndtryk, og blev i stedet inviteret ind i det ovale kontor i Det Hvide Hus i Washington en lørdag, hvor der var ca. 20 andre besøgende. Han havde en utrolig udstråling - altså mit eget ego fejler ikke noget, men det der var fantastisk. Som alle siger: Selv om det kun varer ti sekunder, så koncentrerer han sig så meget om den person, han har foran sig, at man føler, at man er alene med ham.«.House Curtain, Operaen 2005»Ja, det er House Curtain, det var et scenetæppe, Hr. Møller bestilte til huset (Operaen, red.) Jeg havde lavet et stort logo til Operaen, som også ligger nedfældet i forgulvet. Jeg tog stjernebilledet Lyren, så lavede jeg et skævt Picasso scenerum, og så satte jeg mit eget logo ind, og pludselig blev det meget rummeligt. Men de bruger ikke tæppet så meget, som jeg synes, de skulle. Det var en noget broget proces med Operaen, det var ubehageligt med arkitekten Henning Larsen på den ene side og hr.Møller på den anden - jeg var ligesom fanget mdt i krydsilden.«.Pierre Gagnaire 2017»Jeg tog forbi mesterkokken Pierre Gagnaires restaurant første gang, dengang den lå i Saint-Étienne, fordi jeg havde hørt, at min Dizzy Gillespie-plakat hang i restauranten, hvor Gagnaire også spillede dæmpet jazz. Vi blev gode venner, og Gagnaire bad mig om at lave en plakat til restauranten. I stedet for at lave noget med svunget smedejern og blomsterromantik, som var det normale for sådan en restaurant i Frankrig på det tidspunkt, lavede jeg en helt stram grafik med tre streger, som danner et bord. Gagnaire blev så glad for logoet, at det fulgte med, da han rykkede til Paris i 1996 og fik tre stjerner. I dag bruger han logoet overalt på sine 13 restauranter, som er spredt over hele verden, det er sågar stemplet i smørret, og eftersom logoet ligner det græske bogstav pi, bruger han det også til at underskrive sine breve. Så kan man ikke nå meget højere!«.»Jeg var heldig, at jeg fik en begavet kone og gudskelov har hende endnu.«»Det var ubehageligt med arkitekten Henning Larsen på den ene side og hr. Møller på den anden.«.Fakta: KUNSTNERISK ALTMULIGMAND MED VELUDVIKLET EGO»Umage erindringsglimt« kalder multikunstneren Per Arnoldi selv sin 620 sider lange selvbiografi, som under titlen »Solo« netop er udkommet på forlaget Gyldendal. Bogen rummer anekdoter fra et langt liv levet af en altmuligmand, som aldrig har skyet rampelyset.BLÅ BOGFødt 1941 og opvokset i København.Autodidakt kunstner.Gift med skuespilleren Christiane Rohde og far til dramatikeren Jokum Rohde.
PER ARNOLDI.
Thisted, Jammerbugt, Brønderslev, Frederikshavn, Skive, Lemvig, Herning, Horsens, Vordingborg, Guldborgsund og Lolland.Alle er eksempler på kommuner, hvor klinikker er blevet udliciteret til private virksomheder på grund af mangel på alment praktiserende læger, som vil eje deres egen praksis. Også storbyer mangler læger, eksempelvis Københavns vestegn.Men nu skal lægemanglen løses, og et af redskaberne bliver sandsynligvis flere penge til læger, som slår sig ned i områder, hvor andre tøver med at købe praksis.Såkaldt differentieret basishonorar er blandt hovedelementerne i den overenskomst, som Praktiserende Lægers Organisation (PLO) og Regionernes Lønnings-og Takstnævn blev enige om natten til i går efter næsten et års forhandlinger." Nogle vil komme til at tjene 100.000 kroner ekstra i forhold til i dag, andre endnu mere og nogle mindre.Den ny model har to elementer: Hvis du er læge i lægedækningstruet område, får du ekstra penge, og det gør du også, hvis dine patienter er særligt behandlingskrævende," siger Anders Kühnau, formand for Regionernes Lønnings-og Takstnævn.Det ligger endnu ikke fast, præcis hvilke læger der kan se frem til højere honorarer.Regionerne skal udpege de områder, hvor ordningen skal gælde, ud fra kriterier, der ud over geografihandler om patienternes alder, køn og sygelighed.Ifølge aftalen skal lægerne i disse områder også have bedre adgang til delepraksis, hvor to eller flere driver klinik i fællesskab, og de vil få bedre muligheder for at ansætte yngre læger i sidste del af deres speciallægeuddannelse, som kan aflaste dem.Det er almindeligt kendt, at arbejdsbyrden som alment praktiserende læge afhænger af patientsammensætning og geografi. Det bliver nu tilgodeset i honoreringen, siger Jakob Kjellberg, professor ved Det Nationale Forsknings-og Analysecenter for Velfærd (VIVE)." Det er en anerkendelse af de læger, som har bosat sig i socialt belastede områder, hvor folk måske har seks eller otte sygdomme på én gang, eller som har praksis langt fra hospitaler og derfor varetager flere og mere komplekse opgaver - i forhold til læger i områder, hvor patienterne er unge og veluddannede, og hvor det sværeste, de laver, groftsagt er at udskrive en recept på p-piller." Ifølge de seneste tal fra PLO havde en alment praktiserende læge i 2014 i gennemsnit en nettoindtægt på knap 1,1 million kroner om året. Spørgsmålet er, om et differentieret honorar for alvor kan flytte nogen læger, siger Jakob Kjellberg." Jeg tror ikke, at der er nogen, som flytter deres praksis fra Østerbro til Hjørring ved udsigten til at gå fra 1,1 til 1,2 millioner om året. Det er svært at give økonomiske incitamenter til nogen, som har rigtig meget i forvejen.De skal være relativt meget større, hvis de skal flytte noget for alvor i den her højindkomstgruppe." Lene Therkelsen er ansat i et lægehus i Mørkøv mellem Holbæk og Kalundborg og har knap et år igen af sin uddannelse som speciallæge i almen medicin. Hun ved endnu ikke, om de nye vilkår vil gælde i hendes område, men hun mærker lægemanglen i sin dagligdag: Lægehuset har 4500 patienter til de to faste læger, hun er ansat hos - betydeligt flere end de 1600 patienter, der beregnes pr. læge på landsplan. I foråret gik en tredje læge i huset på pension uden at kunne finde en afløser.Lene Therkelsen bliver tit spurgt af læger på egnen, om hun vil købe sig ind.Det vil hun faktisk gerne.Planen er at få sin egen praksis " på landet" - og overenskomsten giver næring til at gå den vej, siger hun. Det handler ikke om det konkrete kontante beløb, men " om anerkendelsen af den tunge indsats, der er i nogle områder".Mest af alt handler det om, hvorvidt den ny aftale kan skabe ro om almen praksis, så hun tør investere i en fremtid uden for byerne: " Jeg vil ikke pege på én af de løsninger, der er i aftalen, som det tiltag, der vil løse lægemanglen.Men jeg mener, det er meget positivt, at der samlet er så stort fokus på rekruttering, for det er en af de største udfordringer, almen praksis står over for. Det er sådan én som mig, man vil have flere af. Hvis mine fremtidige kolleger stemmer den her aftale igennem, så vil jeg også blive mere tryg ved at købe en praksis. Hvis de mener, aftalen er god, så tror jeg på, at den også er god for mig," siger Lene Therkelsen. J.funch@k.dk Fakta: Aftalen mellem læger og regionerDanske Regioners og de praktiserende lægers aftale om en ny treårig overenskomst med blandt andet disse punkter: 3 Praktiserende læger skal stå for hovedparten af behandlingen af KOL-og diabetes type 2-patienter.Kontroller af visse kræftsygdomme foretages i almen praksis, ligesom praktiserende læger skal styrke fokus på behovene hos det stigende antal kræftpatienter.Praktiserende læger får større ansvar for at følge op over for sårbare borgere efter udskrivelse fra hospitalet.Sygebesøg i borgernes hjem opprioriteres.En ekstra indsats skal få læger til områder med lægemangel.KILDER: PRAKTISERENDE LÆGERS ORGANISATION OG DANSKE REGIONER.
En ny overenskomst for de alment praktiserende læger skal lokke flere til lægedækningstruede områder blandt andet ved hjælp af højere honorarer.
De færreste ved, hvor fremragende en kebab kan smage. 
Gastronomiredaktøren holder ferie fra restauranterne og laver i stedet kebab hjemme i haven. 
Jens Ruhnau, 50 årSpecialdyrlæge, Dipl. EVDC, Skovlunde, bliver 50 år 30. april.Han er Danmarks eneste europæiske specialist i tandbehandling på dyr.Han blev uddannet som dyrlæge i 1995 og har siden 1999 udelukkende arbejdet med tandbehandling på større dyrehospitaler i ind-og udland.I 2007 åbnede Jens Ruhnau Tanddyreklinikken, som er et specialiseret tilbud med tandbehandling og mundhulekirurgi på kæledyr. Til daglig er det hunde og katte, han opererer, men patienterne kan også være løver, tigre, leoparder og andre eksotiske dyr. Udover sit daglige arbejde på Anicura TandDyreklinikken er han præsident i den europæiske forening af dyrlæge-tandspecialister (European Veterinary Dental College EVDC). Jens Ruhnau er en hyppigt anvendt foredragsholder ved internationale kongresser, og han underviser dyrlæger på kurser i hele verden.Jens Ruhnaus runde dag -og Anicura TandDyreklinikkens 10 års-jubilæum -fejres ved en fælles reception 10. maj kl. 15-18 i klinikkens lokaler.Ole Vorm, 50Proteinforsker, iværksætter, Odense, bliver 50 år 30. april.Han oprettede sit firma Protana efter at have afsluttet sin post-doc i Heidelberg i 1997. Han er en af de førende forskere inden for proteinanalyse og udvikling af produkter inden for massespektrometri. Med en investment i Protana fra det canadiske firma MDS omdøbtes det til MDS Protana, der sidenhen blev til MDS Proteomics. I 2004 købte Ole Vorm de mest forretningsegnede dele af ud af MDS-selskaberne og grundlagde Proxeon sammen med forskere fra det tidligere Protana A/ S. Proxeon udvikler software til brug for analyse af proteindata.I 2009 blev virksomheden solgt til det amerikanske Thermo Fischer Scientific, hvor Ole Vorm, blev ansat som siteleader i deres forskningsenhed.I 2014 kom han til Bruker Daltronics forsknings-og businessenhed. To år senere grundlagde han Evosep Biosystems. Ole Vorm er bestyrelsesformand, medejer og en af grundlæggerne bag investerings-og ejendomsselskabet, Proximius, og har flere poster i dansk erhvervsliv. Han er gift og har tre børn. Han har været aktiv sejler siden barnsben og er certificeret yacht-skipper.Claes Nilas, 60Fhv. departementschef, Hellerup, bliver 60 år 30. april.Claes Nilas er født på Østerbro i København.Han blev student fra Gammel Hellerup Gymnasium 1975 og 1980 cand.jur. fra Københavns Universitet. 1980 blev han ansat som som fuldmægtig i Justitsministeriet. 1988 blev han ministersekretær.1991 konstitueret som kontorchef og 1992 udnævnt til kontorchef.Kontorcheffunktion i Justitsministeriets ministersekretariat, dernæst i Justitsministeriets lovafdeling med ansvar for strafferet og rådgivning af andre ministerier (lovteknikfunktion), og til sidst i Justitsministeriets udlændingekontor.I hele justitsministerie-perioden fungerede han endvidere som sekretær på en række betænkninger, bl. a. for Straffelovrådet.Claes Nilas er i offentligheden kendt for to meget omtalte sager angående flygtninge og indvandrere, dels Tamilsagen og dels Statsløse-sagen. Under Tamilsagen var han ministersekretær for daværende justitsminister Erik Ninn-Hansen, der siden blev dømt ved Rigsretten.I statsløsesagen var han departementschef i Integrationsministeriet, og havde en central rolle i rådgivningen af minister Birthe Rønn Hornbech, der måtte tage sin afsked som følge af sagen.Sammenlagt var han departementschef i 11 år. 2016 begyndte han efter forhandling med Moderniseringsstyrelsen om tilbagevenden til staten efter Boligministeriets nedlæggelse og efter kritik i Statsløsekommissionen som kommitteret i Styrelsen for International Rekruttering og Integration.Claes Nilas er gift med Lise-Lotte Nilas, der er statsadvokat i København. Sammen har de et barn, der læser statskundskab på KU. Han er interesseret i ballet og har set talrige forestillinger på Det kgl.og stort set alle udenlandske balletbesøg i f. eks. Tivolis koncertsal, og har spillet fodbold, bl. a. i B 1903 med Søren Lerby, da han var ung.I dag er Claes Nilas tiltagende interesseret i klassisk musik. Desuden læser han svenske krimier: Håkan Nesser, Viveca Sten og Mari Jungstedt.Steffen Pedersen, 60Adm. direktør, København, bliver 60 år 30. april.Siden 1996 har han stået i spidsen for Q8. Han slog svenske OK og svenske Q8 sammen til ét selskab i 1999 og blev direktør for det sammenlagte selskab. I 2012 stod han i spidsen for sammenlægningen af svenske OKQ8 og danske Q8. 2006-2014 var han formand i brancheorganisationen EOF (Energi-og olieforum).Steffen Pedersen er gift med Heidi, der er skolelærer på Ørestad Friskole.Sammen har de tre voksne børn. I sin fritid går han på jagt med gode venner og sine tre børn. Der bliver også tid til tennis og ture i fitnesscenteret. I 2015 blev han udnævnt til Ridder af Dannebrogsordenen.Bo Green, 70Fhv. chefkonsulent, Frederiksberg, bliver 70 år 30. april.HA og cand. merc.-studier (international økonomi). Derefter blev han ansat i det daværende Grosserer-Societetet.Organisationen ændrede efterfølgende navn og fusionerede med andre erhvervsorganisationer under navne som Handelskammeret, Det danske Handelskammer, HTS-I og senest Dansk Erhverv sammen med Dansk Handel og Service.Bo Green var afdelingschef for Handelskammerets EU-afdeling og personligt udpeget som medlem af Det Europæiske Økonomiske og Sociale Udvalg (EØSU).Endvidere var han medlem af Rådet for Europæiske Politik og Telerådet samt sekretariatschef for diverse brancheforeninger, herunder KONPA.Erik Vestergaard Madsen, 75Han er fhv. landbrugsdirektør i Realkredit Danmark. Han er gårdmandssøn fra Lemvigegnen og startede i 1968 som nyuddannet cand.agro. i Landbrugsraadet.Samtidig tog han HD i finansiering og blev i 1972 ansat i Kreditforeningen Danmarks økonomiske sekretariat, der dengang varetog landbrugslån øst for Storebælt. Dermed fik han en naturlig tæt kontakt til landbrugets organisationer.Sideløbende underviste han på merkonomstudiet i finansiering.I 1984 blev Vestergaard Madsen chef for et af Realkredit Danmarks lånekontorer, men vendte i 1988 tilbage til landbrugs-og erhvervsområdet som fagdirektør for erhvervsudlån. Og i perioden 1989-2004 som direktør for landbrugsområdet. Introduktion af Flexlån til landbruget blev særlig interessant i disse år.Erik Vestergaard Madsen har været medlem af Realkreditrådets landbrugsudvalg og DNs økonomiudvalg.Han gik på pension i 2004 og har siden beskæftiget sig med bestyrelsesarbejde bl. a. inden for Jægerforbundet og som medlem af Grønt Råd samt menighedsrådet.Og så interesserer han sig levende for moderne kunst, arkitektur og udlandsrejser, men er også naturmenneske og nyder livet som jæger. Hertil kommer hjælp og samvær i en dejlig stor familie.

Socialdemokratiets gruppeformand, Henrik Sass Larsen, kritiserer kritikere af partiets udlændingepolitik - eller »utopiske humanister« - for at true velfærdssamfundet og den vestlige verdens civilisation og sammenligner disse med svin.I et debatindlæg i Information skriver Henrik Sass Larsen, at når Informations David Rehling i kommentaren »Socialdemokratiet er sunket fra almagt til afmagt« hævder, at partiet anno 2017 har givet afkald på den humanisme, der igennem årtiernes omskiftelse har været et socialdemokratisk hæderstegn, så er det udtryk for journalistens »eget ideologiske totalsammenbrud« : »For med ' humanisme' mener han formentlig - ligesom sine åndsfæller i den øvrige presse - det utopia, som defineres via menneskerettighederne gennem konventioner, som tolkes rigidt og praktiseres ved at ophæve nationalstaterne og finansieres ved global handel. Det humanistiske utopia. Mens socialdemokrater har haft travlt med at opbygge velfærdsstater med primært nationalt udgangspunkt, har vores makkere ofte haft det humanistiske utopia som målsætning.Med stor folkelig opbakning og succes er velfærdssamfundet bygget op, mens det har knebet mere med succes og opbakning til det humanistiske utopia. Vores brøde består i, at vi i nogen udstrækning er gået for langt med utopisterne.At vi i dag slår hælene i og overtager rorpinden fra folk, der har sat den vestlige verden på slingrende civilisationskurs, er ikke udtryk for afmagt. Det er udtryk for, at vi tager ansvar og styring.« Ifølge Henrik Sass Larsen vil de »utopiske humanister« ikke erkende deres ideologis sammenbrud. De er kendetegnet ved at have deres på det tørre og mangle solidaritet med folk, som lever syd for Østerbro. Og når deres »hyl« stadig høres, skyldes det kun, at humanisterne er »altdominerende i den statsstøttede presse«. »Socialdemokratiet tager ansvar, sådan som vi altid har gjort,« skriver Henrik Sass Larsen. »Og som altid vil der stå en Rehling (David Rehling, red.) og svine os til undervejs, men for at citere en god gammel landstræner: ' Der ryger jo ikke et blad af et solidt bøgetræ, fordi der står et svin og gnubber sig op ad det.'«.Brug for humanisterHverken den tidligere regeringspartner, De Radikale, eller Enhedslisten eller Alternativet, som efter det seneste folketingsvalg pegede på Socialdemokratiets formand som statsminister, kan genkende Henrik Sass Larsens beskrivelse af kritikerne af det tidligere regeringspartis udlændingepolitik.Den radikale integrationsordfører, Sofie Carsten Nielsen, mener, at opgaven handler om at finde realistiske løsninger med en »grundlæggende humanistisk indstilling« : »Antallet betyder noget for os alle sammen, og at skulle stille det op som en modsætning mellem, at enten tror man, at alle kan være i Danmark - og så er man åbenbart utopisk humanist - eller også går man ind for at stramme og stramme, og så er man en, der passer på Danmark. Det er jo simpelthen en gal modstilling.Vi skal kunne leve af at samarbejde med hinanden, og selvfølgelig kan vi ikke rumme alle i Danmark. Jeg er bare optaget af, at løsningerne skal være realistiske, og det er de kun, hvis vi samarbejder over grænserne, og der vil Socialdemokratiet ikke være med. Socialdemokratiet vil ikke være med til at løse det fælles i EU. Men det er der, den realistiske løsning ligger,« siger Sofie Carsten Nielsen.Enhedslistens politiske ordfører, Johanne Schmidt-Nielsen, mener, det er »trist, at Sass bidrager til skræmmefortællingen om en stor farlig masseindvandring, der er på vej til at ødelægge det danske samfund«. »Jeg synes også, at hans bud på de udfordringer, som mennesker på flugt rigtignok kan skabe, er dybt urealistisk, for han mangler jo helt det internationale perspektiv. Han tror på linje med DF og Inger Støjberg, at hvis bare man lukker grænserne, så forsvinder problemerne. Men hvis alle vælger den strategi, bryder de lande, der har Europas ydre grænser, sammen. Netop i en situation, hvor historisk mange mennesker er tvunget på flugt, er der behov for internationalt samarbejde, og jeg må bare sige, at Sass' nationale navlepilleri er dybt urealistisk,« siger Johanne Schmidt-Nielsen.Alternativets politiske ordfører, Rasmus Nordqvist, melder også hus forbi. Sidst år kaldte Henrik Sass Larsen Alternativet for et »bluffnummer«. Et sted, hvor folk angivelig går hen, fordi det føltes rart lige for tiden. »Men hvis man virkelig tænker det igennem, er det jo håbløst,« som den socialdemokratiske gruppeformand forklarede.»Hele det velfærdssamfund, som Henrik Sass Larsen - med god grund - er stolt af, at Socialdemokratiet har skabt, er skabt, fordi der netop var humanister,« siger Rasmus Nordqvist.»Det er skabt, fordi nogle på det tidspunkt havde en utopi. Den utopi har bragt os til, hvor vi er i dag, og nu er spørgsmålet så selvfølgelig, hvordan vi kommer videre. Verden har nu engang forandret sig fra en nationalstatslogik, fordi vi er blevet globaliseret. Det kan man synes er forfærdeligt eller ej. Men det er realiteten, og den realitet bliver vi nødt til at arbejde med politisk.« De fjerde parti i oppositionen, SF, har ikke ønsket at kommentere Henrik Sass Larsens kritik.kik@information.dk Hele det velfærdssamfund, som Henrik Sass Larsen - med god grund - er stolt af, at Socialdemokratiet har skabt, er skabt, fordi der netop var humanister Rasmus Nordqvist Alternativet.
De Radikale, Enhedslisten og Alternativet kalder det en karikatur på virkeligheden, når Socialdemokratiets gruppeformand, Henrik Sass Larsen, mener, at kritikere af partiets udlændingepolitik går ind for masseindvandring og ophævelse af nationalstaterne.
Hvorfor begyndte du at køre Uber? »Jeg er selvstændig iværksætter, og jeg begyndte at køre Uber, fordi jeg manglede kapital til at udvikle min hjemmeside cykelbazar. dk, som er en annonceringsplatform for køb og salg af nye og brugte cykler.Jeg havde svært ved at få fonde og investorer til at investere, så jeg besluttede mig for at undersøge Uber nærmere og begyndte at køre for dem i starten af 2016.Jeg søgte rådgivning hos mine forældre, som begge er selvstændige, og de mente, at jeg skulle snakke med deres revisor. Hun hjalp mig med både at oprette et CVR-nummer til persontransport, erhvervsforsikring og en erhvervskonto. Og i dag hjælper hun mig med at indberette skat af alle mine lønninger og lønsumsafgift.Jeg synes, dette er en god model. Og jeg mener faktisk, at politikere burde gøre alle de ting, jeg har gjort, til lovkrav, så man lovligt kan være Uber-chauffør i Danmark.« Hvor meget kører du? »Jeg kører 37-40 timer om ugen. Grunden til, at jeg kan køre så meget, er, at jeg er chef over min egen tid.Jeg kan køre tre-fire timer om formiddagen, arbejde på min virksomhed og så køre fire-fem timer igen om aftenen. Det, jeg rigtigt godt kan lide ved Uber, er, at uanset om man er iværksætter eller forhenværende kontanthjælpsmodtager, så kan alle tjene penge her.« Hvad er din reaktion på, at Uber lukker i Danmark? »Jeg synes, det er virkeligt ærgerligt. Ikke bare for mig, men for hele det danske samfund. Lukningen sender et signal til resten af verden om, at Danmark ikke følger den teknologiske udvikling, der i andre lande skaber rigtigt mange arbejdspladser. At lukningen af Uber i Danmark er en tophistorie på BBC, synes jeg er decideret flovt. De siger noget om, at andre lande synes, vi er håbløst bagud i forhold til udviklingen.« Hvad synes du om, at SF fejrer lukningen af Uber med kage? »Jeg synes, det er forfærdeligt, at man kan sidde og spise kage, når man er vidne til, at rigtigt mange mennesker mister deres job. Det giver mig en dårlig smag i munden.« Hvad er den største misforståelse i debatten om Uber? »Der er rigtigt meget misinformation og falske historier.Der er mange, der siger, at Uber-chauffører ikke betaler skat. Men Uber er et digitalt produkt, som ikke håndterer kontanter. Alle penge overføres fra brugeren til chaufførens bankkonto, så der er ikke nogen penge, der kan skjules. Alt registreres, og skat kan tjekke op på alt. Skat har også sendt breve til alle chauffører i Danmark, hvori de skriver, at Skat vil undersøge dem, hvis ikke de indberetter deres indtægt.« Kender du chauffører, der ikke indberetter? »Nej, det gør jeg ikke.« Hvad er forskellen på at køre med Uber og taxa? »En taxachauffør kører for en vognmand, og dem er der et par hundreder af i København. De ejer alle taxaer, der kører rundt i Hovedstadsområdet. Taxachaufførerne betaler typisk 5o procent af omsætningen til vognmændene og beholder selv den anden halvdel, som der skal betales skat af. Så for hver hundredkroneseddel, ender kun 25-30 kroner hos chaufføren.Det er en elendig struktur, og jeg mener, at markedet skal liberaliseres. En tur med Uber er i gennemsnit 50 procent billigere. Grunden til, at prisen er så lav, er, at der ikke er en vognmand indover. Uber-chaufføren beholder 80 procent af omsætningen, mens Uber tager 20 procent for at sørge for, at der altid er kunder på app'en. Derudover synes jeg, at serviceniveauet er højere hos Uber. Chaufførerne er altid glade og mødekommende.De kører nemlig, når de vil, og ikke når de skal.« Hvorfor er der brug for Uber på markedet? »Både udbuddet og efterspørgslen er til stede. Da Uber kom til Danmark i 2014 var der et par tusinde brugere og kun nogle få registrerede biler. I dag er der registreret 2.000 biler og 300.000 københavnere har hentet app'en. Jeg kender flere, der har solgt deres bil, fordi de kunne se en kæmpe fordel i at tage en Uber til og fra arbejde i stedet for at betale en masse omkostninger, som er forbundet med at have bil.« Har du været udsat for noget ubehageligt som Uber-chauffør? »Jeg er blevet filmet af en taxachauffør, og det føltes meget krænkende. Jeg samlede to amerikanske piger op i Nyhavn, som skulle køres til Blegdamsvej på Østerbro. Da de steg ind, kørte en taxa helt op bag mig, og chaufføren tog sin telefon frem og stak den op i forruden, hvorfra han begyndte at filme mig. Han fulgte efter mig et godt stykke op ad Gothersgade. Jeg ved ikke, hvorfor han gjorde det, men sikkert for at skræmme mig, eller fordi han havde en teori om, at jeg ikke betaler skat.« Hvad gør du den 18. april, når det er slut med Uber? »Jeg står faktisk i den situation, at jeg har spurgt min forlovede, om hun kan hjælpe mig med at betale husleje de næste måneder, mens jeg får undersøgt, hvad jeg skal gøre. Lukningen af Uber skaber et stort tomrum i min økonomi, og jeg bliver nødt til at finde ud af, hvad jeg vil gøre med min virksomhed, for lige nu bliver det svært at investere i videreudviklingen af den.«.lcra@information.dk Fakta: Nicholas VejeFødt 1986, selvstændig iværksætter og Uber-chauffør.Har kørt Uber i et år, cirka 40 timer om ugen.I denne uge meddelte Uber, at kørselstjenesten lukker og slukker i Danmark den 18. april. Det sker som en konsekvens af den nye taxilov, som blandt andet vil tvinge Uber-chauffører til at installere taxameter i deres biler.
NICHOLAS VEJE »Jeg kører 37-40 timer om ugen, og det, jeg rigtigt godt kan lide ved Uber, er, at uanset, om man er iværksætter eller forhenværende kontanthjælpsmodtager, så kan alle tjene penge her'.
Hvis man har tænkt sig at købe en lejlighed i Danmarks tredjehøjeste bygning, Bohrs Tårn i et af Københavns nyeste kvarterer, Carlsberg Byen, skal man sørge for at komme ud af elevatoren på den rigtige etage. Ellers kan det blive en dyr fornøjelse.For prisen stiger for hver etage, man bevæger sig op.For eksempel er prisforskellen på to nærmest identiske lejligheder på henholdsvis næstøverste og øverste 29. etage ikke mindre end tre millioner kroner.I de højere luftlag heroppe har man på en dag med klar himmel hele København liggende for sine fødder: de handlende på Vesterbro, trafikken ved Sjællandsbroen og Rådhustårnets irgrønne kobbertag. Og kniber man øjnene let sammen, kan man se helt ud til kranerne i Nordhavn.16 millioner kroner koster en lejlighed på øverste etage. For det beløb får man foruden den forrygende udsigt 191 luksuriøse kvadratmeter fordelt på fire værelser.»Denne type lejlighed er ideel for parret, hvis børn er flyttet hjemmefra eller for dem, der foretrækker god plads«, som det hedder på Carlsberg Byens hjemmeside.Det er imidlertid ikke, fordi folk ligefrem står i kø for at købe luksuslejlighederne øverst oppe. Fra 19. etage og op er salget stor set ikke kommet i gang.På mange måder symboliserer Carlslukket berg Byen med sine nye byggerier for folk med en sund og stærk privatøkonomi de seneste årtiers byudvikling i København.Tilbage i begyndelsen af 1980' erne stod hovedstaden bogstavelig talt på randen af fallit og var primært beboet af gamle, af ufaglærte arbejdere, af fattige studerende og af mennesker med sociale problemer. Boligmassen var nedslidt og bestod for en stor dels vedkommende af små og utætte lejligheder, mange uden toilet og bad.I dag, knap 40 år efter, er situationen vendt 180 grader. Efter 1980' ernes og 90' ernes sanering af først Indre Nørrebro og dernæst Vesterbro og de seneste to årtiers nærmest eksplosive udvikling af nye bydele og kvarterer, er København ikke længere en fattig by. Til gengæld er det blevet meget svært for mennesker uden en stærk privatøkonomi at finde en bolig i København.»Samlet set er andelen af små lejligheder under pres«, siger Curt Liliegreen, projektdirektør og leder af Boligøkonomisk Videncenter.»For mantraet har lydt: Læg sammen og byg større. Så er der ikke længere råd til dem, vi kalder de svage. Og man ville jo også gerne af med nogle af de mennesker, der var på overførsler, fordi man følte, at København havde en for stor koncentration.Men nu er virkeligheden en anden, og nu er der behov for de små boliger til folk, der arbejder«. Prisudviklingen og de færre billige boliger i København har medvirket kraftigt til store forandringer i befolkningssammensætningen.Hovedstaden er i dag en markant yngre by end tidligere. Andelen af 20-39-årige er væsentlig større end i resten af landet, mens andelen af indbyggere over 50 år er væsentlig mindre.Ved at være sidste udkaldOgså den sociale sammensætning er under kraftig forandring. I 1990' erne kom hvert tredje barn i København fra arbejderklassen.I er det kun hver sjette, mens andelen af børn fra overklassen og den højere middelklasse er tredoblet.Samtidig er der gennem de seneste årtier sket en skarpere fysisk opdeling af de forskellige indkomstgrupper i byen.' Segregering', som det hedder med et fremmedord. Inden byfornyelsen i 1990' erne var for eksempel Vesterbro en bydel med en meget blandet social og indkomstmæssig sammensætning. Sådan er det ikke længere.»Jeg må indrømme, at jeg er dybt bekymret over den segregering, der sker i København«, siger Jan Christiansen, som var stadsarkitekt i København fra 2001 til 2010 - perioden, hvor der for alvor kom gang i udviklingen af nye byområder i København.»Vi skal fandeme passe på, at byen ikke knækker midt over. Det ville være så forfærdeligt«, siger han og peger på finansieringen af metrobyggeriet som et af de elementer, som virkelig har været med til at trække byen skæv.»Hele konstruktionen, hvor man har ladet salg af grunde betale for metrobyggeriet, og hvor By &amp; Havn har fået besked på at sælge grundene dyrest muligt, har haft enorm betydning for, hvordan byen har udviklet sig i de senere år«, siger Jan Christiansen.Peter Skriver, sociolog og forsker i byudvikling på Roskilde Universitet, deler Jan Christiansens bekymring.»Vi er efterhånden nået dertil, hvor Københavns dårlige økonomi er blevet genrejst så meget, at vi måske kunne tænke på, at der i vores udviklingsplaner ikke bare bliver snakket om plads til forskellige befolkningsgrupper, men faktisk også laves planlægning, der sikrer det, og presser på for at få det bygget«, siger han.»Overborgmester Frank Jensen vil nok sige, at det ikke kan lade sig gøre, fordi det var en del af aftalen, da By &amp; Havn blev dannet, at alle grunde skal sælges til markedspris.Og han vil samtidig sige, at man er nødt til at sælge til markedspris, fordi man skylder en helvedes masse penge for metroen, der skal gøre København til en endnu bedre tra-fikby. Det er Frank Jensens catch 22«.Men det er ved at være op over, hvis resterne af Københavns mangfoldighed skal bevares, mener Peter Skriver: »Det er skandaløst, at man ikke får taget hul på debatten om, hvorvidt den strategiske byudvikling kan ændre kurs, inden de sidste grunde i Københavns Kommune forsvinder«.Hvem ønsker sig selv som naboSelskabet Carlsberg Byen P/S har kontorer i en ny bygning, der ligger lige ved den ikoniske elefantport - det gamle bryggeris hovedindgang. Adm. direktør Jens Nyhus tager imod i et mødelokale, hvor lyden af de store gravemaskiner, der mosler rundt i et gigantisk hul i jorden ovre på den anden side af gaden, er reduceret til en svag baggrundsbrummen.Ikke alle klapper i hænderne over den måde, Carlsberg Byen bliver skruet sammen på. I et indlæg i Politiken sidste sommer skrev forfatteren Dy Plambeck: »For mig er Carlsberg Byen et billede på, hvad København er ved at blive til: en boligfest for de rigeste i befolkningen«. Men direktør Jens Nyhus er overbevist om, at Carlsberg Byen ender som et blandet kvarter.Også målt på indtægtsgrupper? »Vi kan jo se, at vi også sælger til mennesker med gennemsnitsindtægter. Vi har lejligheder fra 2 millioner og op til 16 millioner i Bohrs Tårn, så vi har hele spektret. Og så ved jeg godt, at 2 millioner er mange penge, men når man ser på det københavnske boligmarked i dag, er det jo ikke en usædvanlig pris«. Har I et socialt ansvar i forhold til at bygge til mange forskellige typer mennesker? »Vi har klart et ansvar for at lave en blandet by. Det har været intentionen fra begyndelsen, og det købte vores aktionærer ind i, da de stiftede selskabet«. Hvad er det gode ved den blandede by? »Vi bliver målt på to ting: Den ene er afkastet, fordi det primært er pensionsselskaber, der står bag. Det andet er, at vi får et kvarter, der er værd at bo i.Det gode ved en blandet by er mangfoldigheden.For hvem gider at bo ved siden af sig selv? Jeg gør ikke, i hvert fald«. Af de cirka 3.100 lejligheder og rækkehuse, Carlsberg Byen fuldt udbygget kommer til at rumme, bliver de 600 almene boliger, hvoraf de 400 er ungdomsboliger.200 almindelige almene lejligheder ud af 3.100 boliger? Der kommer ikke til at bo mange kassedamer i Carlsberg Byen? Altså familier, som ikke har råd til andet end en almen bolig? »Jeg synes, det er lidt af en floskel at bruge udtrykket ' kassedamer'. Prisniveauet i Carlsberg Byen ligger på niveau med de omkringliggende eksisterende områder, og på den måde er det ikke en problemstilling, der er særligt knyttet til Carlsberg Byen. At købe en bolig i København i dag handler heller ikke så meget om indtægt, som det handler om, hvad du har af eventuel friværdi eller anden formue, som er uafhængig af din indkomst«. Hvad er gået galt med Bohrs Tårn - med store lejligheder, som I har meget svært ved at sælge? »Der er ikke gået noget galt. Bohrs Tårn henvender sig til et segment, vi også gerne vil have i Carlsberg Byen - et mere eksklusivt segment. Det hører med til mangfoldigheden og bredden. Så er der i øjeblikket en overkapacitet i København på store lejligheder, og når det er tilfældet, så må man tilpasse sig eller vente. Vi venter«.Mangfoldighed og tryghedKatrine Dines Petersen og hendes mand og søn er flyttet ind i Bohrs Tårn - på 18.sal, hvor kvadratmeterpriserne ikke er nær så høje som længere oppe.»Vores lejlighed i Bohrs Tårn er kvadratmetermæssigt billigere, end hvis vi skulle have en tilsvarende lejlighed med lige så mange kvadratmeter på Østerbro, Vesterbro eller Frederiksberg«, siger hun.Katrine Dines Petersen og hendes mand havde hver sin lejlighed, da de begyndte at lede efter en ny fælles ejerlejlighed, der også skulle være en investering.De havde oprindeligt kig på Østerbro, hvor de i forvejen boede, men det løb, ifølge Katrine Dines, »hurtigt op i samme prisleje« som lejligheden i Carlsberg Byen mellem Valby og Vesterbro.»Lige nu er det meget en stor byggeplads, men vi synes, det er et spændende område, hvor der sker meget, og der hele tiden skyder nye ting op. Og så er det jo også en helt unik lejlighed med god udsigt og en perfekt beliggenhed i København«, mener Katrine Dines Petersen.Løftet, om at Carlsberg med tiden bliver et mangfoldigt område, har spillet ind i valget af bolig.»Der er planer om ungdomsboliger og almene boliger, og der er boliger i flere prisklasser, så man må formode, at det kommer. Vi ville netop gerne undgå at flytte til Hellerup og leve sammen med en bestemt slags mennesker. Vi har en lille søn, og vi vil gerne have, at han vokser op og ser forskellige slags mennesker og forskellige sider af tingene«, fortæller Katrine Dines.Hvorfor er mangfoldighed vigtigt for dig? »Vi er begge vokset op i en lille by i Jylland, hvor der er alle mulige forskellige mennesker. Det har været en stor gave, at man ikke kun har plejet omgang med lige præcis dem, der laver nøjagtig det samme som en selv. Der er selvfølgelig også ulemper ved mangfoldigheden i byen. Vi har en parkeringskælder, hvor der står narkomaner udenfor. Det er ikke særlig fedt«. Så man vil gerne mangfoldigheden - bare den ikke er alt for mangfoldig? »Man vil jo også gerne føle sig tryg og sikker«.kim.faber@pol.dk flemming.christiansen@pol.dk signe.vilsboll@pol.dk Vi skal fandeme passe på, at byen ikke knækker midt over. Det ville være så forfærdeligt Jan Christiansen, stadsarkitekt iKøbenhavn 2001-2010.
Fra at være en fattig by i 1980' erne har København de seneste 20 år udviklet sig eksplosivt med større og dyrere boliger. For folk med almindelige lønindkomster er det blevet næsten umuligt at finde en bolig, der kan betales.
I gamle dage syntes Geo, det havde været et dårligt show, hvis han ikke bogstaveligt talt gik blødende fra scenen.Dengang var den populære standupper selvfølgelig også indimellem godt beruset, når han var på.I salen sad typisk mænd. Meget unge mænd, der elskede, når han sagde ' Guatemala' som en mongol eller pludselig brød ud i påfuglelyde.Lyde og fagter, som han siden gennembruddet i 90erne har vundet priser på.Men alt det ændrede sig første gang han stod på scenen, efter kræften havde sluppet sit tag i ham.Det var en aften i 2013. Et halvt år efter han var blevet erklæret rask, var Geo, som på dåbsattesten hedder Christian Geo Heltboe, klar med et nyt show. Han var nervøs, især fordi alle de gamle standuppere sad i salen.Rygtet havde løbet: ' Geo er tilbage'.Men det var ikke den gamle Geo, der var tilbage. Det var en anden.»Jeg gik med hue. Ikke engang min datter ville jeg lade se mit skaldede hoved.« Huen skulle skjule, at han ikke længere var den langhårede komiker, der gav pokker i forfængelighed, hvis bare folk grinede. Nu var han den kræftramte Geo, som stadig kæmpede med eftervirkningerne af kemoterapi.Men midt i showet faldt huen af.»Jeg kan ikke huske, præcis hvad jeg sagde, men jeg lukkede øjnene - og gik i stå. Jeg overvejede at løbe grædende derfra. For nu ville de alle sammen se, at jeg var skaldet og ulækker.« Men i stedet for at stikke af valgte Geo at være ærlig.»Jeg droppede alle jokes og sagde, hvordan jeg havde det. Jeg sagde helt ærligt, at jeg var bange for, at de skulle se mig som Quasimodo, og at de ville komme og trampe på mig.« Det skete ikke. Tværtimod. Publikum elskede Geos ærlighed og den aften grinte og græd de med ham.»Pludselig kunne folk bedre mærke mig på scenen. Da tænkte jeg: Okay, ærlighed kan virkelig noget.«.Den forjættede hverdagAt kræften ændrer et menneske, er der ingen tvivl om. Geo fik konstateret testikelkræfti 2011. Året efter havde kræften tag i lungerne. I slutningen af 2012 var han raskmeldt, og siden har han kæmpet for at finde tilbage til sin identitet som rask fremfor syg. Det har han skrevet bogen ' Hva' så nu' om.At han skulle skrive en bog om at blive rask, når han også har skrevet en bog om at være syg, kan virke mærkeligt. For er det ikke den smalleste sag at rejse sig fra sygelejet? Nej, mener Geo.»Når man er syg, er der intet, man ønsker sig mere, end at vende tilbage til hverdagen og det gamle liv. Men man finder hurtigt ud af, at det er det eneste, man ikke kan. Man kommer aldrig tilbage til det, man længes mest efter,« forklarer den 42-årige komiker og forfatter.Efter kræften havde han alvorlige bivirkninger, som konstant mindede ham om sygdommen. Ikke blot manglede han halvanden testikel og en halv lunge, også håret var væk. Og pengene.Det år, han var syg, tjente han kun 49.000 kroner.»Jeg var presset økonomisk, men jeg kunne ikke helt se mig selv vende tilbage og snakke om sjove ting på scenen. Skulle jeg hellere vende tilbage for at tale om kræftog kærlighed? Jeg var simpelthen i professionel panik.« Geo var på spanden, men i stedet for at vende tilbage til succesen med påfuglen og Guatemale samtidig, ville han pludselig kun arbejde med ting, der gav mening.»Jeg var sgu virkelighedsfjern,« husker han.Knas i ægteskabetSamtidig stod han i en anden krise.De skænderier og problemer i ægteskabet, som han havde haftmed sin kone Christiane Vejlø før sygdommen sendte parret i undtagelsestilstand, vendte tilbage, nu hvor han var rask.»Når man er midt i det (kræften, red.), er bange for at dø - og i øvrigt har bivirkninger, der giver en lyst til at dø - længes man efter hverdagen, som man kendte den. Men den hverdag kommer aldrig igen. Sexliv og hyggeaftner er sat på standby, men det er ikke så enkelt, at det kommer tilbage, når man er rask.Jeg kom tilbage som et andet og mere kompromisløst menneske,« forklarer han.»Jeg var så forhippet på at være konstant lykkelig. Hver dag skulle være en fest, mens Christiane bare ville have hverdagen tilbage.« Men hverdagens og samlivets problemer var pludselig så små, at Geo ikke kunne anerkende dem.»Hvis Christiane var sur over, at jeg var kommet til at slukke for hendes mobiloplader, når hun havde et vigtigt møde, sagde jeg: ' Jamen er det noget, du dør af?' Det blev en svær hverdag, vi skulle hele tiden være lykkelige. Men det blev værre og værre.« Efter et langt sygdomsforløb er det ofte den pårørende, som står tilbage med et enormt behov for omsorg og opmærksomhed.»Men det havde jeg slet ikke overskud til at give. Christiane ville stadig gerne tale sygdom og sorgbearbejde.Jeg lukkede af og ville bare være lykkelig.« Christiane Vejlø havde siddet ved hans hospitalsseng gennem hele forløbet, og med deres datter imellem sig havde de lovet at være sammen for evigt.Men virkeligheden er, at der er en meget høj skilsmisserate blandt par, som har gennemgået kræft. »Hvis den, som har haftsygdommen, overlever, bliver man højst sandsynligt skilt bagefter.« At blive prikket til - kalder Geo dét, at have stået med en potentielt dødelig diagnose og været nødt til at forholde sig til, at han måske ikke blev gammel. Det gør noget ved mennesker at blive prikket til. Især i forhold til familien.»Jeg var f. eks. nok en omklamrende far før, men det blev endnu værre efter sygdommen. Jeg er blevet så sentimental. Det har sygdommen gjort ved mig.« I tre år prøvede parret at redde ægteskabet, før de i 2015 opgav og blev skilt.Lægen fra AarhusSom mange andre, der bliver skilt, var Geo i første omgang sikker på, at han aldrig skulle giftes igen. Men den slags holdninger kan som bekendt udfordres. For ham skete det kort tid efter skilsmissen, en sen nattetime på en bar i Aarhus.»Jeg talte med en kvindelig læge, som gerne ville høre et af mine foredrag om at være patient. Vi udvekslede numre.« Geo kigger på sit ur.»I dag er der mindre end en måned til, vi skal giftes,« siger han stolt.Han erkender ikke umiddelbart, at det er gået meget hurtigt. Det synes han faktisk ikke.»Jeg er den romantiske og impulsive type. Jeg lever livet,« siger han og tilføjer efter at have tøvet - længe: »Sådan har jeg nok fået det...« Han kaster sig gerne ud i et nyt ægteskab.»Jeg har jo mange års erfaring med kærligheden og er ganske sikker på, at lægen er ' the one'.« Han kalder hende lægen fra Aarhus - det står også på messingskiltet på deres hoveddør på Østerbro.»Selv min datter kalder hende lægen.' Læææægeeee',« vrænger Geo med et grin over sin niårige datter Ef-fie, som han har sammen med Christiane Vejlø.Det er dog ikke ren lykke, et faktum som han har accepteret. Der er stadig bekymringer. For han går med en ' pænt stor angst' for, at kræften skal komme igen.»Jeg følte mig aldrig syg, da jeg havde testikel-og lungekræft. Det betyder, at hver gang jeg har ondt i dag, så tror jeg, at det er kræft, og at grunden til, at jeg kan mærke det, er, at den er så fremskreden... Åhhh ja, jeg må sgu indrømme, at jeg tænker over det.Så snart jeg har smerter, som andre ville tilskrive alderdom, tænker jeg: ' Kræft'. Selvom jeg har nået en alder, hvor det jo faktisk nok ER alderdom.« Hvis nogle tror, at Geo har fået sin helt egen private læge derhjemme, som han hjælpe ham med de bivirkninger, han stadig har, og den kræft-angst, der nok vil forfølge ham resten af livet, tager de fejl.»Vi snakker aldrig sygdom. Faktisk fortalte jeg hende slet ikke forleden, da jeg var oppe på hospitalet og blive tjekket for årebrok. Jeg vil ikke være hendes patient. Sygdommen fyldte alt mellem mig og Christiane, og vi talte altid sygdom. Det var så opslidende, og det ville være endnu lettere at falde tilbage i med en læge som kone,« forklarer han.Sort humor og frossen sædPrivatlivet er der ved at være styr på igen. Men karrieren er han stadig ved at finde ud af.Efter kræften kunne han være vendt tilbage til den standup, han forlod. Han kunne også være vendt tilbage til sit studium, for han mangler kun 37 sider af et speciale for at være færdig som cand. mag. i engelsk og dansk. Men det kommer nok ikke til at ske.»Min SU-gæld er betalt, og jeg er for længst smidt ud af universitetet.« Det er nogle helt nye skinner, han nu skal lære at køre på. Standup er trængt i baggrunden til fordel for foredrag om kommunikation mellem hospital og patient. Mellem kræftramte og deres pårørende.Han fortæller sin egen historie til fagfolk og patientgrupper. Samtidig har han nu skrevet tre bøger.»Ja, nu taler jeg om dybsindige ting og rigtige følelser. Og jeg udgiver bøger. Jeg har ændret job.« Den slags sker ikke uden konsekvenser.»Jeg har mistet et stort publikum, som syntes, at påfuglelydene var det sjoveste. Nu har jeg en stor fanskare af omsorgsfulde kvinder. Det er lidt noget andet end bumsede teenagere,« griner han.Men sceneskrækken er væk, selvom det er en mere seriøs Geo, der i dag står på scenen.Til vinter skal han på scenen med tv-værten Thomas Skov.»Det begyndte med, at jeg skrev en bog sammen med ham. På et tidspunkt sagde han til mig, at det jo ikke ligefrem ville skade bogsalget, hvis jeg kradsede af.« Med den replik var grundlaget for et udvidet samarbejde mellem Geo og Thomas Skov på plads. I deres kommende forestilling spiller Geo sig selv, mens Thomas Skov spiller hans noget usædvanlige psykolog.»Han er sådan én, der beder en kræftpatient om lige at huske at betale forud, bare hvis nu Han er typen, der spørger om alt dét, publikum tænker. Han spørger, hvordan det ser ud - dernede, når halvanden testikel er væk.« I vanlig ærlig og sort humoristisk stil svarer Geo naturligvis beredvilligt på det hele og mange andre nærgående spørgsmål fra sin morbide psykolog.Karrieren er sat i gang på et nyt sæt skinner. Geo er raskmeldt og skal giftes.Selvom han har haftkræft, er han ikke længere bange for at lægge planer.Han og lægen kigger på hus ' i smug', og selvom kemoen gjorde ham steril, arbejder de på at få et barn sammen.»Jeg har fået frosset sæd ned, for vi drømmer om en baby. Men vi har ikke travlt,« understreger han, og det er der én god grund til.»Det er ikke blevet hverdag endnu.btweekend@bt.dk Når man er syg, er der intet, man ønsker sig mere end at vende tilbage til hverdagen og det gamle liv. Men man finder hurtigt ud af, at dét er det eneste, man ikke kan.Fakta: GeoChristian Geo Heltboe.Født i Aalborg i 1975.Har læst dansk og engelsk på universitetet. Men mangler stadig 37 sider af et speciale, som nok aldrig bliver færdigt.Arbejdede i 1990erne som standupper.Blev i 2011 ramt af kræft, hvilket han senere lavede showet ' Kemo og comedy' over.Har været gift med radiovært Christiane Vejlø, som han har den ni-årige datter Effie med.Er i dag forlovet med Ditte March.Parret bor på Østerbro.Udgiver sin tredje bog ' Hva så nu' den 25. september.I 2013 udgav han bogen ' Ikk' for sjov - om kemo og comedy' om sit kræftforløb og i 2014 udkom bogen ' Den ultimative beautyguide - 99 genveje til det perfekte liv', som er skrevet sammen med tv-vært Thomas Skov Gaardsvig.
I to omgange har komikeren Geo kæmpet mod kræft. I dag er han rask, men kampen fortsætter. For det er svært at vende tilbage til hverdagen og den ubesmittede lykke. Men med bryllups-og babyplaner er han på vej tilbage til den forjættede hverdag.
Velkommen til joga med j«, siger den langlemmede mørkhårede kvinde iført kropsnære sorte bukser, tatoveringer og top. Siddende på sin træningsmåtte i samme farve slår hun smilende tonen an til en times undervisning i en helt ny slags yoga.Hendes iPhone stemmer i kort efter.Joga dyrker man nemlig ikke i stilhed eller til meditationsmusik, men til radiohits.Joga stavet med både j og kolon, jo: ga, er to danske iværksætteres bud på en ny træningsform, som skiller yogaens fysiske øvelser fra åndedrætsøvelser og meditation, som ellers er grundsten i det mere end 5.000 år gamle indiske system, hvor udøverne arbejder på at skabe harmoni mellem kroppen og sindet.I foråret åbnede kædens første to træningsstudier på Frederiksberg og i Indre By, og endnu et åbner 1. maj på Østerbro. Inderhavernes mål er at nå at åbne 12 studier alene i år. Håbet når helt ud over Danmarks grænser.Mændene bag Joga er Andreas Bang og Klaus Vesti Andersen, som for snart ti år siden fik ideen til CrossFit Copenhagen, der i dag har vokset sig til en kæde med 19 træningscentre i hele landet.De har startet Joga, fordi de ser et hul i markedet for yoga uden åndelighed.»Vi kan selv rigtig godt lide det fysiske ved yogaen. Men de steder, det bliver tilbudt, skal man forholde sig til alt muligt andet end træningen. Det kan godt blive for spirituelt og fodformet, hvis man bare gerne vil køre kroppen igennem efter en hård arbejdsdag. I Joga tilbyder vi kun træning - det indre lader vi folk selv om«, fortæller Andreas Bang.Han har ikke selv sat sig på yogamåtten særlig mange gange i sit liv, men det har kompagnonen Klaus til gengæld.Han dyrkede traditionel yoga længe før CrossFit-tiden, dengang de begge arbejdede som skiinstruktører i Sydeuropa, og yoga ikke rigtig var noget, mænd gik til herhjemme.Jeg selv har i plus 15 år cyklet byen rundt med sammenrullet yogamåtte på ryggen og har efterhånden prøvet det meste: Messingklokker, røgelse, meditationsskamler, klangskåle, duftlys, ' ôm'-fællessang, næseborsåndedræt og ikke mindste den obligatoriske afsluttende hilsen på sanskrit hvisket med samlede håndflader foran brystet: ' namaste'.Det skal være simpeltJeg fornemmede det godt allerede på hjemmesiden, at Joga ikke bare er endnu et nyt københavnsk yogastudie med variationer over samme tema.»Vi går ikke så meget op i guder, guruer, røgelse og trancelignende tilstande.Vi siger bare ' hej' og ' velkommen' i stedet for ' namaste' og ' ôm'. Og du behøver ikke at være Goa-yogi med rasta-hår for at være med«, står der.I stedet har makkerparret udviklet en i deres øjne mere ukompliceret form for yoga sammen med underviserne Pernille Benita Lekic, Nina Alstrup og Emil Schou.»Vi tror ikke, at alle helt forstår, hvorfor yoga skal være så svært tilgængeligt.Vi har prøvet at bruge nogle danske og engelske navne i stedet. Det er vigtigt at gøre træningen så simpel som muligt, så alle kan være med«, forklarer Andreas Bang.Indretningen i studiet er også simpel.Eneste møbler er en række sorte træningsmåtter hængt op på den hvidmalede bagvæg. Og logoet ' jo: ga' malet med sort i mandshøjde bag instruktøren.I rummet er ingen spejle, ingen pøller, ingen klodser, bælter, bolde, øjenpuder eller tæpper.Kvinderne på måtterne omkring mig er i 20' erne og 30' erne. Kun en enkelt mand har fundet vej. Og så er der mig på 41.»Vi forventer, at vores koncept vil tiltrække flere mænd med tiden. Vi tror, at mænd gerne vil gå til yoga, men at mange ligesom vi selv synes, at det er et meget feminint univers«, siger Andreas Bang.Hvert minut af den 55 minutter korte time bliver udnyttet. Hver time er bygget op om to øvelser, som er de samme dagen igennem, uanset hvilket tidspunkt man træner på. Stillinger som ' løber' og ' kriger' er hyppige gengangere.Først viser instruktøren dagens øvelser efter en let opvarmning. Derefter følger en række træningssekvenser med variationer over de to øvelser. Pauserne mellem både øvelser og sekvenser er få og korte. Lige nok til en slurk vand, som de fleste forudseende nok har medbragt.»Og reset«, siger instruktøren med jævnlige mellemrum gennem hele undervisningen.Planke - ned - kobra - omvendt hund.Navnet er det nye ved det. Altså genstart.Efter et par omgange begynder hvert reset at føles som en hvilepause. Joga giver nemlig sved på panden og kræver både styrke, balance og smidighed at følge med. Dagens stillinger er ikke teknisk svære, og træningen går ikke hurtigere end traditionel vinyasa, men fordi man i yoga udnytter kroppens egen vægt som modstand, kræver den kræfter, uanset om man staver den med y eller j. Enkelte af mine medmotionister henter papir undervejs for at tørre måtter af. Andre har husket håndklæde.Min sidemand lægger sig i ' barnets stilling' et øjeblik, mens vi andre lige akkurat formår at blive stående i planken.Det er hårdt, men ikke for hårdt.Og instruktøren pisker på intet tidspunkt en hidsig hårdtpumpet stemning op, som det godt kan ske i fitnesscenter-yoga. Til gengæld er der heller ingen af yogaens blide mentale styringer, som kan lede tankerne på flugt, mens det smerter i kroppen.Andreas Bang fortæller, at han og resten af teamet er på vej med flere forskellige typer joga, så der bliver andet at vælge imellem end WOD, workout of the day, som indtil videre er det eneste på programmet.»Vi laver en time, der er lidt blidere.Men det bliver stadig, så man føler, man får noget ud af det; man skal ikke sidde og meditere«, siger han.Kan man tage sjælen ud af yoga? Definitionen på yoga er ifølge folkets leksikon Wikipedia: »Yoga er et indisk system til indøvelse af åndedrætsteknik, kropsstillinger og moralske forskrifter. Formålet med yoga er at opnå Samâdhi (den højeste tilstand), som er en form for salighed eller forløsning for yoga-udøveren. Yoga er kontrol af tankebølger i sindet«. Så kan man overhovedet skille fysisk og mental yoga ad og stadig kalde det yoga? Det mener mændene bag Joga, at man sagtens kan - i hvert fald hvis man staver det med j.Derfor bliver det heller ikke et krav på lidt længere sigt, at underviserne hos Joga har en traditionel yogauddannelse bag sig. Joga-teamet uddanner dem selv på en række kortere kurser.»Vi tror ikke, det er så vigtigt for medlemmerne, at underviserne kender udtrykkene på indisk. Vi går op i, at de ligger over den standard for, hvordan vi mener, en holdundervisning skal være, og det har vi god erfaring med fra CrossFit. Vi er netop ikke et meditations-og yogacenter, hvor det godt kan blive meget spirituelt med årelange forløb med selvudvikling«, siger Andreas Bang.Helt kort død mandDagens træning går et gear ned, da der er fem minutter tilbage. Et par korte stræk, og så skal vi ligge på ryggen for lige at falde til ro til sidst.Til traditionel yoga varer ' savasana' eller ' død mands stilling' typisk 10 minutter eller mere.Her er det 2 minutter og uden at dæmpe belysningen.Men det er længe nok til at være rart.Yoga-traditionalister vil måske savne de lange meditative stræk og roen. Men hvis man holder af vinyasa og kan leve med at finde sjælefreden et andet sted, er joga effektiv og forholdsvis billig styrketræning med stor koncentration og ro på.Og joga ligner yoga i tilstrækkelig grad til, at jeg kan mærke på kroppen, at det er det, jeg har dyrket.Nybegyndere kan følge med uden for store vanskeligheder, hvis de er i nogenlunde form. Erfarne yogier vil nyde forspringet ved at kende teknikstillingerne.»Jeg kan helt klart mærke, at jeg er blevet bedre til det siden første gang.Og det passer mig rigtig godt, at det kun er en time. Jeg når ikke at kede mig«, fortæller Marianne på måtten ved siden af mig.Hun har dyrket yoga før og er med til sin sjette joga-time.Underviseren sætter sig i skrædderstilling som signal til, at vi skal til at stoppe for i dag. Jeg former læberne til et ' namaste'. I stedet siger hun: »Tak, fordi I kom og brugte en time sammen med mig. Hav en fortsat rigtig god aften«.charlotte.branner@pol.dk Vi tror, at mænd gerne vil gå til yoga, men at mange ligesom vi selv synes, at det er et meget feminint univers Andreas Bang, medstarter af jo: ga.Fakta: Fakta om jo: gaStudier på Dronning Olgas Vej på Frederiksberg, Borgergade i København K og Rønnegade på Østerbro.Flere er på vej. Pris: 449 kroner om måneden for fri træning i alle kædens studier. Udeblivelse fra tilmeldte timer koster et gebyr. Tilbyder pt. to holdtyper: WOD -workout of the day -og yoga for nybagte mødre.Joga eller yoga1 Joga har fokus på fysisk træning.Traditionel yoga arbejder på at skabe harmoni mellem kroppen og sindet ved hjælp af bevægelse, åndedrætsteknik og meditation 2 Få forskellige øvelser -to hver gang. Øvelserne har fokus på styrke -ikke stræk 3 Ingen indiske termer, meditation, spiritualitet eller hilsener som ' namaste' 4 Afdæmpet rytmisk musik gennem hele timen 5 Den traditionelle savasana (død mands stilling), et hvil liggende på ryggen i slutningen af timen, varer kun to minutter -ikke de sædvanlige 10-15 minutter.
MOTION Ny dansk kæde af træningsstudier tilbyder yogaøvelser uden meditation og indisk spiritualitet.
For fire år siden tog Anders Legarth Schmidts ældste datter, Ellen, sit sidste åndedræt. 
" Uden løb tror jeg ikke, jeg havde overlevet," fortæller journalist Anders Legarth Schmidt om sorgen efter datteren Ellens død. Løbeturene blev til bloggen " Jeg løber", så til et teaterstykke og nu en bog. 
Ude i entreen på konsollen ligger et ubetydeligt brev med grå påskrift: Valgkort. Jeg skal møde i Idrætshuset på Østerbro, aflevere kortet ved valgbord 11 og derefter bevæge mig ind i en lille boks med forhæng, hvor jeg med et kryds skal angive, hvem jeg stemmer på til borgerrepræsentations-og regionalrådsvalget.Det var da et held, jeg fandt det blandt den stak reklamer, som posten bliver ved med at placere i min postkasse, selv om jeg - udtrykkeligt! - har frabedt mig det. Af med reklamerne skal han vel.Hvis danskerne ikke er klar over, at der er kommunalvalg på tirsdag, må det skyldes, at de ikke ejer et fjernsyn.Men det gør de, og man kan ikke åbne for nogen kanal på noget tidspunkt af døgnet, uden at valget er i fokus. I den forstand holder tv og medier i det hele taget demokratiet og valgdeltagelsen oppe. Døgnet rundt er der KV17 på alle platforme, fra Skagen til Gedser, fra Nørre Aaby til Skjern; der er ikke den købstad i Danmark, som ikke har været på kortet.Jeg ser Anders Langballe med voksende furer under øjnene, mens han kører riget rundt med Lars Løkke og deltager i at trykker borgmestre og byrådsmedlemmer i hånden. Alt er tilrettelagt og justeret, intet tilfældigt, alt vil klappe, vi vil klappe - om end vi måske er lidt mindre interesserede end tv. Skulle der ikke være en tenniskamp, som ikke afbrydes af valgkamp? Skulle der ikke være en, bare én, underholdningsudsendelse, som bringes med et fæ i værtsrollen uden afbrydelser? Jeg har gennem årene mistet min politiske interesse for, hvad der foregår i Skjern. Jeg har mistet interessen for, hvad der sker i Tønder, når det ikke er forfærdelige skandaler. Sindet afflades, eller man har i livets løb været med til personlige katastrofer og tragedier, som har bundfældet sig i sindet, og det føles, som om kun nye personlige tragedier for alvor kan matche bevidstheden og gøre den smertefuldt vågen igen.Det står klart (tror jeg nok), at de to store borgmesterpartier, Socialdemokratiet og Venstre, i år får kamp til stregen og ikke mere kan være absolut sikre på at sidde med borgmestermagten. Ud af hulrummene i sindet dukker nye behov frem: tid til forandring. Jeg vil koncentrere mig om København, det er den eneste by, jeg for alvor interesserer mig for.DA FRANK JENSEN første gang stillede op til kommunalvalget i 2009, havde hans parti næsten 38 pct. af københavnerstemmerne.Siden er det gået nedad, men det betyder ifølge Frank Jensen ikke så meget, for partiet har aldrig haft absolut flertal - og Enhedslisten, Radikale Venstre og Alternativet har på forhånd lovet at pege på Frank Jensen som overborgmester.Han må have glemt, hvordan enige planer om byggeri på Amager Fælled i sidste øjeblik blev væltet omkuld af en kok og nogle frøer og en folkelig bevægelse.Hvis det kan ske, og det kunne det, kan man måske forestille sig nogle henrykte enhedslistefolk, der vil afstå fra deres løfte og selv gribe ud efter overborgmestermagten.Rådhuset er - som det malende blev beskrevet i Politiken - ustyrligt. Det er det, der er så pirrende ved kommunalvalget, at aftaler brydes, magtbaser forskubbes, tal lægges sammen og trækkes fra, skjulte personligheder dukker brat op, lysende karrierer slukkes og styrtes i grus - først og fremmest af tabloidaviserne, som også har medarbejdere med indsigt i aktindsigt - og der er både misundere og hemmeligt sure embedsmænd, som også har deres små præferencer og hævntogter at varetage - og hvis en flig af en sag løftes, er det lokale valg selve stedet for at rive fligen helt af og skændes og debattere i... skal vi sige fjorten dage? Samfundet vrimler med konspirationsteoretikere og i det hele taget mennesker, der interesserer sig for konflikter.Og dét er, hvad man ikke gider. Dét er essensen af den indre modstand, som vokser med alderen. Jo mere fanatisk nyfigent interesseret medierne optræder, desto mindre fascineret bliver man selv. Er opfedning i demokrati kontraproduktivt? Får man mindre hovedpine af seks Panodil end af to? FOR NOGET MERE end et år siden sagde jeg med sorg farvel til Socialdemokratiet og Mette Frederiksen og lovede (mig selv), at jeg aldrig mere i livet ville stemme S.Det begyndte vel i virkeligheden, dengang Helle Thorning-Schmidt besejrede Frank Jensen i S-formandsvalget.Engang, mange år tidligere, havde Poul Nyrup besejret Svend Auken i formandsopgøret - nu gentog historien sig under tilsyneladende fredeligere forhold, men med lange skygger frem i tiden.Frank Jensen havde jeg et godt forhold til. Hvorfor nu det? Han var trofast, han havde ikke mave for Nyrup-LykketoftBirte Weiss-flankens effektive underminering - eller karaktermord - på Svend Auken. Så på dagen i Vejle, 11. april 1992, var det ham, der holdt støttetalen for Svend Auken. Han var en ganske ung mand dengang. Mange andre unge politikere havde rakt pegefingeren op i luften og vejret, hvor vinden bar hen.Man vil helst sidde ved vinderens bord - at holde selskab med taberen er ingen heldig vej frem i politik. Der synges så meget ' Skull' gammelt venskab rent forgå' - men der synges i kor og med konsensus - af vinderne. Det har derfor altid ligget mig på sinde at sige (naturligvis ikke højt) til Frank Jensen: Tak for indsatsen. Hos ham sidder et politikerhjerte, jeg kan lide, og det holder jeg aldrig op med. Det gik ad h... til - selv om det da også siden gik helt godt - men i det afgørende øjeblik var Frank Jensen ikke (selv) optaget af, om det gik den ene eller den anden vej, han var..en ven.Her sidder jeg selv, ganske selvoptaget, og spekulerer på mit løfte. Guderne skal vide, at de seneste måneder ikke har ændret en tøddel i min holdning (det var da f. eks. et held, at S ikke nåede at tilslutte sig regionspolitikeren Henrik Thorups betragtninger om at forbyde sort fuldskæg på sygehusene, men det nåede de så ikke).Jeg vejer for og imod, men jeg ved, jeg ikke har et valg på tirsdag. Selvfølgelig får Frank Jensen min stemme.bettina.heltberg@pol.dk 

Alexander Zorniger kan i aften med en hjemmesejr over bundholdet Randers FC fejre sin superligakamp nummer 50 og føre sit Brøndbyhold op på førstepladsen i landets bedste fodboldrække foran FC Midtjylland og FC Nordsjælland. Og den tyske cheftræner konstaterer tilfreds, at Brøndby har flere point, 27, efter 13 runder end i sidste sæson.Dengang var FC København nummer 1med 29 point, seks flere end Brøndby.På Vestegnen går de selvfølgelig også meget op i, at FCK kan være otte point efter Brøndby, når de to ' arvefjender' mødes på søndag. FCK er oven på 1-1 i Horsens et såret hold, som tidligt mistede Nicolai Boilesen, der udgik med en muskelskade efter en halv time - og dermed mister chancen for at blive udtaget til VM-truppen til kampene mod Irland.FCK har desuden Benjamin Verbic i karantæne.Den dygtige offensivspiller var frustreret i forbindelse med en hård duel og sparkede ud efter Jonas Thorsen, så dommer Peter Kjærsgaard måtte vise Verbic ud.Ståle Solbakken sagde, at han så dommeren som overmatchet på alle parametre, og at han ikke kunne klare tempoet.Uafgjort var skuffende for FCK. Men mestrene måtte være tilfredse med, at de viste god moral, rejste sig efter pausen og fik 1 point i en intens, spændende og dramatisk forestilling, hvor både Ståle Solbakken og Bo Henriksen højtråbende levede meget med i kampen fra sidelinjen.Det er i høj grad bemærkelsesværdigt, at FCK har så dårlige resultater på udebane, hvor kun to af syv kampe er vundet og fire tabt. Formentlig havde ingen ved sæsonstarten forestillet sig, at FCK på nuværende tidspunkt ville ligge på femtepladsen med Hobro over sig i tabellen.Når det alligevel er tilfældet, skyldes det især et bestemt navn: Pål Alexander Kirkevold. Nordmanden er umulig at stoppe i øjeblikket. Hans 1-1-scoring for Hobro mod SønderjyskE var et kanonmål med venstrebenet - og nu har han scoret i 11 kampe i træk. Utroligt.For Ståle Solbakken og hans hold kommer Europa League-hjemmekampen på torsdag aften mod tjekkerne fra FC Zlin på et dårligt tidspunkt, tre dage før derbyet mod Brøndby. Det bliver mesterholdets kamp nummer 25 i sæsonen, og FCK har allerede brugt 26 spillere.Nu skal Solbakken overveje, om et par af stamspillerne skal spares torsdag, men skadesituationen er problematisk. Træner-manageren var ellers fortrøstningsfuld før mødet med AC Horsens efter en rolig uge uden hverdagskampe og oven på den fine 4-0-kamp mod AGF.Horsens elsker at kaste boldenDet var positivt for Solbakken at se Pierre Bengtsson, der udlignede, gøre det godt som afløser for Boilesen, da FCK spillede 10 mod 11 i Horsens.Aktørerne i det fighterbetonede opgør gav dommeren sved på panden med masser af nærkampe og masser af frispark. Og dommeren havde det svært. Bo Henriksens mænd går altid til stålet, og man kan synes om det eller lade være, men de skaber mange farligheder ved ikke at ville spille med bolden for fødderne.Det er specielt at se, hvordan en Horsens-spiller med god plads omkring sig undlader at stoppe bolden, der er på vej ud over sidelinjen, fordi man meget hellere vil have et indkast, så specialisten, den høje Mikkel Qvist, kan smide bolden ind i feltet. Men 1-0-scoringen var fint opspil, da Thomas Kortegaard spillede op til Kjartan Finnbogason, der med brystet lagde den klar til afslutteren Simon Okosun.Man kan kun blive imponeret over, at træner Bo Henriksen har kunnet få sammensat et hold, der forsvarer sig kompakt og energisk og altid viser en god indstilling, når mange af spillerne først blev ansat kort før sæsonstarten. Målmanden Jesse Joronen er stærk, og Jonas Thorsen, Alexander Ludwig, Okosun, Mads Døhr Thycosen, Bjarke Jacobsen og Bjarke Jacobsen har vist, at de passer til det, som AC Horsens vil og kan i Superligaen.Ståle Solbakken må være glad for, at den vævre, smarte dribler Rasmus Falk igen viser, at han kan gøre en forskel og skabe chancer. Det er vigtigt, at Falk kan være med mod Brøndby, når nu ikke Benjamin Verbic kan.Zorniger og Moniz mødes igenI Brøndby i aften mødes Alexander Zorniger og Ricardo Moniz, den nye Randers FC-træner, for anden gang. Første gang var i Tyskland, hvor Zorniger med RB Leipzig vandt 3-0 over 1860 München. Zorniger har vundet én kamp mod Ståle Solbakken, 1-0 på Brøndby Stadion i august.Men det er længe siden, at Brøndby har slået FCK i Superligaen i Parken. Der hvor FCK'erne ikke har tabt i 56 superligahjemmekampe i træk. I september 2004 vandt Brøndby 3-1 over FCK på Østerbro.soeren.olsen@pol.dk Formentlig havde ingen ved sæsonstarten forestillet sig, at FCK på nuværende tidspunkt ville ligge på femtepladsen med Hobro over sig i tabellen.Fakta: FAKTA 14. rundeFredag AGF-FC Nordsjælland 1-4 Lørdag FC Helsingør-Silkeborg 2-0 Søndag SønderjyskE-Hobro 1-1 Lyngby-FC Midtjylland 2-2 AC Horsens-FC København 1-1 AaB-OB 0-2 Mandag 19.00 Brøndby-Randers FC (TV 3 Sport 1).
INDERSIDEN Mesterholdet hårdt ramt før to store, vigtige kampe iEuropa og Superligaen. AC Horsens imponerer stadig med nye spillere.
Abraham Lincoln sagde angiveligt engang: En kvinde er det eneste, jeg er bange for, som jeg ved ikke kan slå mig ihjel.De samme tanker gør filmproduceren Harvey Weinstein sig formentlig i disse dage. Kvinde efter kvinde er stået frem og har fortalt, hvordan Hollywood-produceren bag film som »Tiger på spring, drage i skjul«, »Pulp Fiction« og »Den engelske Patient« forsøgte at presse dem til sex og tilsyneladende havde en fast modus operandi: Han inviterede smukke skuespillerinder op på sit hotelværelse, opdagede til sin store overraskelse, at han kun havde en badekåbe på, hvorefter de jo lige så godt kunne udveksle mere eller mindre spontane massager og sex. Nogle sagde nej, mens andre følte sig presset til at gøre det for karrierens skyld.Nu er fortiden vendt tilbage for at sparke ham ned fra tronen, og Harvey Weinstein har på kort tid mistet sin stilling, sin magt og sit eftermæle.Andre steder denne uge var det mest kvinderne selv, der kom under pres. Det danske kvindelandshold i fodbold har igennem længere tid forhandlet med DBU om deres løn og arbejdsforhold, herunder om DBU skal være deres arbejdsgiver. Forhandlingerne er flere gange gået i hårdknude, og onsdag blev det for meget for selv Helle Thorning-Schmidt.Hun er formand for en såkaldt kvindekommission, der skal få flere piger og kvinder til at interessere sig for fodbold. Det kommer sikkert bag på de fleste, at sådan en kommission findes, men hvem er bedre til at stå for det arbejde end den tidligere statsminister? Hun elsker tilsyneladende fodbold så højt, at hun ikke kan nøjes med at holde med ét hold.Da hun i sin tid stillede op til valg på Østerbro, erklærede hun, at hun selvfølgelig holdt med FCK, men da Brøndby IF fyldte 50, sagde hun, at hun selvfølgelig holdt med dem. Da var det i øvrigt første gang, hun havde sat sine ben på det stadion. Problemerne med kvindelandsholdet fik hende dog virkelig op i det røde felt.»Hvis ikke Danmark kan spille VM-kvalifikationskampe, smuldrer fundamentet for dansk kvindefodbold, og vi har derfor svært ved at se, at det giver mening at fortsætte Kvindekommissionens arbejde,« lød det med en slet skjult trussel i en udtalelse fra kommissionen.Det lod dog ikke til at gøre det store indtryk i fodboldverdenen. Torsdag blev kvindelandsholdets kamp mod Sverige endegyldigt aflyst.Københavns beskæftigelses-og integrationsborgmester Anna Mee Allerslev har også været under pres af BTs afsløringer i et stykke tid. Senest kunne BT afsløre, at kommunens embedsmænd havde haft særdeles travlt op til hendes bryllup på rådhuset, da de skulle svare på hele 84 spørgsmål fra den kommende brud.Her et udpluk: Hvis vi gerne vil være 300 mennesker, kan vi så åbne ind til biblioteket? Hvis vi ikke kan være i festsalen, kan vi så være i Rådhussalen? PS. Hvorfor må vi ikke åbne ind til biblioteket? Har I små vaser? Stiller I de der snore rundt om salen, så turisterne ikke kan komme ind? Jeg troede, der var lukket for turister klokken 13? Hænger der flag i salen? Er der kagekniv og kagespatel til at skære kagen og lægge den på tallerkenen? Og sidst men ikke mindst: Er det Jeanette, der hjælper med cavaen i morgen? Det sidste ved kun de op mod 300 gæster, der var med til borgmesterens store dag.Denne uge besluttede borgmesteren endelig at betale 65.000 kroner til Københavns Kommune; nøjagtigt det beløb, det ville have kostet hende at leje rådhuset til sit bryllup, hvis hun altså havde betalt for det i første omgang.»Jeg har lyttet til kritikken og er blevet klogere. Der er forskel på, hvad der er regler, og hvad der er rimeligt. Jeg har fokuseret på reglerne i sagen om mit lån af rådhusets lokale til min bryllupsreception,« oplyste hun på Facebook onsdag.Anna Mee Allerslev havde åbenbart været så optaget af at gøre alting efter bogen, at hun helt glemte, at hun var i gang med at misbruge sin position til at få borgerne til at betale for sit bryllup.Hendes beslutning bliver nu rost til skyerne, blandt andet af hendes partikollega Zenia Stampe.»Respekt til Anna Mee Allerslev for at vise ydmyghed og lytte. Det er også sådan, jeg kender hende gennem ti års venskab. Stærk og stædig. Men også trofast, ydmyg og generøs,« skrev Zenia Stampe rørstrømsk på Facebook.Hendes partiformand Morten Østergaard, der tidligere havde slået fast, at »BT kan rende og hoppe«, formulerede sig nu i mere højtsvævende sætninger.»Det er så let at blive fanget i sin egen logik og vende det døve øre til kritik. At stå fast på, at ret er ret, og alle regler er fulgt. Det svære er at lytte til kritikken og mærke efter, om der er noget, som giver stof til eftertanke, og så tillade sig selv at blive klogere. Det gør Anna i dag. Det har jeg dyb respekt for,« lød det fra Morten Østergaard.Opbakningen afslører, at de Radikales selvopfattelse i sandhed er i en liga for sig selv. Når andre politikere tages med fingrene i kagedåsen, er det noget svineri. Når radikale politikere tages i det samme, udnævnes de til Moder Teresa.Vi ønsker Anna Mee Allerslev tillykke med den økonomiske uafhængighed.Den er en del af at blive voksen og selvforsørgende.Når andre politikere tages med fingrene i kagedåsen, er det noget svineri. Når radikale politikere tages i det samme, udnævnes de til Moder Teresa.

Der var modstand fra begge fløje, da Folkekirkens Skoletjeneste opstod. Både blandt de mest missionske inden for kirken, der ikke helt forstod, hvorfor de skulle finansiere undervisningsmateriale til en folkeskole, der helst ikke ville have kirken ind over dørtrinnet.Men også blandt de mere kirkeskeptiske, der opfattede det nye samarbejde mellem folkekirke og folkeskole som et slet skjult forsøg på at få forkyndelsen ind i klasselokalet ad bagvejen.I dag, 25 år senere, er der næsten ingen kritiske røster, siger John Rydahl, der er talsmand for Folkekirkens Skoletjeneste, som er den samlede betegnelse for landsnetværket af de mange folkekirkelige skoletjenester i landet." Det er primært fra en gruppe religionshistorikere i København og Odense, man hører den kritik i dag. Hvis man derimod spørger lærerne, der benytter sig af det undervisningsmateriale til kristendomskundskab, som skoletjenesten tilbyder, så er de meget tilfredse, og hverken lærere eller elever oplever det som forkyndende," fortæller John Rydahl og henviser til en undersøgelse, som blev udarbejdet af to forskere fra Professionshøjskolen Metropol for halvandet år siden.Af undersøgelsen fremgår det blandt andet, at Folkekirkens Skoletjeneste har et samarbejde med 80 procent af landets folkeskoler, og at der er kommet 38 nye lokale skoletjenester til, siden de to første så dagens lys i 1992. De er fordelt over hele landet, og flere er på vej. Men det fremgår også, at både lærere og elever oplever skoletjenestens materiale som værende af høj kvalitet.Idéen til Folkekirkens Skoletjeneste opstod ifølge John Rydahl især på et provstekontor på Østerbro i København.Her sad daværende provst Erik Balslev-Clausen og funderede over, hvordan folkekirken og skolen igen kunne komme i kontakt, efter at folkeskoleloven i 1975 afskaffede den konfessionelle kristendomsundervisning." Loven medførte jo en klar afmatning i forholdet mellem kirke og skole, men så opdagede Erik Balslev-Clausen museernes skoletjenester, og det fik ham til at tænke på en lignende model for folkekirken," fortæller John Rydahl.I Randers gik der samtidig andre rundt og tænkte de samme tanker. Sammen med provst Hanne Hjørlund introducerede sognepræst Bent Martinsen derfor et samarbejde med byens skoler, hvor de én gang om året lavede særlige kristendomsuger, og da Hanne Hjørlund hørte om københavnerkollegaens ideer, slog de til i Randers og etablerede som de første i landet en egentlig skoletjeneste." I begyndelsen var det meget lavpraktisk. Et ringbind om hvert emne, som skolerne kunne låne, og en fortegnelse over, hvilke kirker og præster der for eksempel var relevante i forhold til temaer som middelaldertro eller salmesang. I dag er det jo helt anderledes professionelt. Netop i dag (den 14. august), lancerer vi for eksempel på landsplan et helt nyt undervisningsmateriale om Reformationen til elever i 5. og 6. klasse, hvor der blandt andet indgår tegnefilm og en rapsang af Per Vers, hvor han nyfortolker Luthersalmer," siger Peter Ulvsgaard, der er teologisk medarbejder og daglig leder af Folkekirkens Skoletjeneste i Randers, Favrskov og Hobro-Mariager.Han oplever lige nu stor travlhed, da flere lærere kontakter ham i forbindelse med skolestart, hvor de er i gang med at lægge planer for det kommende års undervisning og derfor gerne vil bestille materiale." Jeg oplever en meget mere anerkendende kultur i dag over for det, som folkekirken kan bidrage med. Også i forhold til dannelses-og værdidiskussioner i skolen. Der er ikke længere nogen mistanke om, at vi som Folkekirkens Skoletjeneste forsøger at drive femte kolonne-virksomhed, men derimod at både vi og skolen har et fælles mål, der handler om høj faglig viden kombineret med pædagogisk formidling. Vi er heller ikke kun teologer ansat i tjenesten, men også lærere, religions-og kunsthistorikere, og vi arbejder altid tværfagligt," siger Peter Ulvsgaard.Men selv om brugen af Folkekirkens Skoletjeneste er stadigt stigende og tilbagemeldingerne positive, så er der også udfordringer." Vores materiale er gratis at benytte for folkeskolerne.Og det kan måske også forklare noget af succesen. Men det kan aldrig være godt for et fag, hvis en bestemt udbyder får mere eller mindre monopol på undervisningsmaterialet," påpeger Peter Ulvsgaard, og fra John Rydahl lyder der også en lille advarsel: " Hovedparten benytter grundbogsmaterialer. Vores materiale er kun et supplement.Men der er da en fare for, at succesen bliver for stor. Så kan man ikke udelukke, at der kan opstå en situation, hvor en ombudsmand vil pege på Folkekirkens Skoletjeneste som konkurrenceforvridende.Og nogle kunne også få anfægtelser over, at en delvist offentligt finansieret virksomhed som folkekirken skal levere gratis materiale til folkeskolen. Men så stor er vores succes dog ikke endnu."tulinius@k.dk Der er ikke længere nogen mistanke om, at vi som Folkekirkens Skoletjeneste forsøger at drive femte kolonnevirksomhed.PETER ULVSGAARD, DAGLIG LEDER AF FOLKEKIRKENS SKOLETJENESTE I RANDERS, FAVRSKOV OG HOBRO-MARIAGER.Fakta: Folkekirkens Skoletjeneste (FS)Landsnetværket af folkekirkelige skoletjenester er en sammenslutning af lokale folkekirkelige skoletjenester og skole-kirke-samarbejder over hele landet.De folkekirkelige skoletjenester udbyder undervisningsforløb og kurser til grundskolens elever og lærere.Alle udspil tilrettelægges på skolens præmisser.80 procent af landets folkeskoler er pt. dækket af FS' undervisningstilbud.De pt. 40 skoletjenester finansieres af de lokale menighedsråd eller af provstiudvalg. Derudover bidrager enkelte kommuner også til finansieringen.
Folkekirkens Skoletjeneste opstod for 25 år siden, efter en lov i 1975 bragte det traditionelle parløb mellem skole og kirke til ophør. Men når børnene nu vender tilbage fra sommerferie, kan de på 80 procent af landets folkeskoler opleve et samarbejde med folkekirken via skoletjenesten.
Bor du i København, og ejer du eksempelvis en Ford Mondeo eller en BMW 5 i miljøklasse C, skal du fremover betale 1150 kr. om året for at parkere foran din bolig. 
Fra 1. marts skal flere københavnere betale for parkering, og prisen svinger efter miljøklasse. 
Går du på café eller restaurant ved frokosttid i København lige nu, vil du se en gammel kending på kortet: Tatarmaden. Den er nemlig tilbage. Og den er tilsyneladende også på vej ind i vores private køkkener igen. I hvert fald langer BTs gourmetslagter Peter Steen masser af rå tatarfars over disken lige nu.»Det er helt vildt. Der er virkelig gået mode i tatar.For et par år siden kunne vi slet ikke sælge det. Nu ser vi en kæmpe opblomstring. Jeg har kunder, der kommer ind og køber et eller to kilo tatar,« fortæller Peter Steen fra slagterbutikken Gourmandiet.Forklaringen skal formentlig findes i et større fokus på kvalitet og godt kød, som slagtermesteren med gourmetprodukterne også nyder godt af i disse år. Men trenden er nok opstået et andet sted.»De fleste frokostrestauranter har tatarmad på kortet igen. Rigtig mange kokke har det oppe at vende. Det gør tataren super hypet,« forklarer Peter Steen.Tatarens comeback er velfortjent, mener han.»Tataren har den her friskhed. Samtidig er den meget fedtfattig. Det kan mange godt lide,« forklarer Peter Steen, der i denne uge giver sin opskriftpå steak tatar - samt sine gode råd om, hvordan du får fat i det bedste tatarkød.Der er ifølge Peter Steen god grund til at vælge sit rå tatarkød med omhu.»Det handler om at vælge et godt stykke kød at lave tatar af. Men det handler også om at have tillid til produktet eller slagteren, der har lavet tataren. Man skal være kritisk som forbruger,« mener gourmetslagteren.Altid, når det drejer sig om kød, er det vigtigt at holde bakteriologien nede. Og endnu mere når det gælder tatar. Hos Peter Steen bliver der kun lavet tatarkød af såkaldt ' kernekød'. Alle de ydre kanter bliver skåret af kødklumpen. Det er ydersiden, der bliver rørt ved, og derfor her, bakterier kan sidde. Desuden hakkes alt tatarkød på en kølet kødhakker for at holde temperaturen nede.Se kødet hos slagteren»Det skal være kernekød, som er taget fra midten af kødklumpen. Bed slagteren om at vise dig kødet, inden han hakker det. Det skal se helt frisk ud,« forklarer Peter Steen, der opfordrer til, at du går til slagteren efter dit tatarkød.Men du kan også trygt købe tatar i supermarkedet, selvom der kan være risiko for, at kødet er dårligt sorteret - så sener, bindevæv og fedt kan være hakket med. Det er ikke meningen med tatar.»Det skal være helt rent kød. Men når det er sagt, er der mange, der tror, at tataren fra supermarkedet er dårlig, hvis den viser sig at være grå i midten. Men den grå farve skyldes alene, at blodet er løbet ud, og at midten af kødet ikke er blevet iltet som ydersiden,« forklarer Peter Steen.Er tatarkødet gråt i midten, er det oplagt at bruge det til steak tatar, da farsen her røres op med de ingredienser, der typisk topper en tatarmad.plus@berlingskemedia.dk »Tataren har den her friskhed.Samtidig er den meget fedtfattig.Det kan mange godt lide PETER STEEN.Fakta: LÆKKERT - LET OG LIGETILEn slagter, en bager, en grøntsagsentusiast og en chokolade-elsker skiftes hver uge til at give os de bedste trick og opskrifter. God fornøjelse! I KØKKENET I DAG: PETER STEEN SLAGTERMESTER Danskerne elsker kød, men ved alt for lidt om det, mener Peter Steen, hvis erklærede mission som slagter er at lære fra sig.Derfor driver han både sin kombinerede slagterbutik, take-away og bøfrestaurant Gourmandiet på Østerbro i København og en kødskole længere nede ad gaden på Rosenvængets Allé. Her kan alle, der er interesseret i at lære mere om kød, komme på kurser i kød og pølsemageri. Peter Steen har vundet Slagterprisen to gange -i 2006 og 2011 -som den eneste i Danmark. Optræder på TV2, når der er kød på programmet.Læs mere om ham på Gourmandiet.dk.TIP: DETTE KØD KAN BRUGES TIL TATARAlt skært oksekød egner sig til tatar. Skært kød er alt kød af oksens muskler, dvs. reelt kød uden fedt, sener og hinder.Det allerbedste tatarkød får du desuden, hvis slagteren har krogmodnet kødet et par dage, inden det hakkes. Krogmodning får blod og andre væsker til at løbe fra kødet, så tataren bliver mere ' tør' - på den gode måde.Steak Tatar med pommes frites (4 pers.)Tatar: 600-800 g finthakket dansk kalveinderlår 1 skalotteløg, finthakket 50 g cornichons, finthakket 50 g kapers, finthakket 4 pasteuriserede æggeblommer ¼ dl finthakket estragon 50 g dijonsennep 50 g tomatketchup Salt Piment d'espelette (fransk krydderi, brug alternativt paprika) Pommes frites: ½ kg store skrællede kartofler (gerne melede) 1 l olie til friturestegning (f. eks. solsikkeolie) Fint salt Tilbehør: Grøn salat efter eget valg.SÅDAN GØR DU:Steak tatar: Kom kødet i en skål. Tilsæt finthakkede skalotteløg, cornichoner samt kapers og rør godt igennem. Saml tataren med æggeblommer og tilsæt persille og estragon samt sennep og ketchup. Smag til med salt og piment d'espelette. Tataren skal være godt krydret.Form tataren til 4 steaks. Form evt.toppe med en gaffel.Pommes frites: Skær kartofler i ensartede, tynde stave. Fritér fritterne i solsikkeolie ad 2 omgange. Første gang ved 150 grader, til de er møre, men stadig lyse.Anden gang lige før servering ved 180 grader, til de gyldne og sprøde. Servér fritterne brandvarme, drysset med fint salt.Server steak tatar med pommes frites og grøn salat til.TIP: Steak eller tatarmad?De fleste kender tatar fra ' tatarmaden', hvor det rå kød lægges på rugbrød og toppes med rå æggeblomme, løgtern, kapers, peberrod osv. Fordelen ved tatarmaden er, at du og dine frokostgæster selv kan dosere tilbehøret efter egen smag.Men du kan også lave en steak tatar, hvor du blander mange af de samme ingredienser med kødet, så du får en fars, der smager af det klassiske tilbehør - typisk tilsat sennep. Fordelen ved steak tatar er, at du kan smage farsen til, så du rammer den bedste balance.
BTs MADSKOLE Frygten for råt kød og ditto æggeblommer er på retur. I hvert fald er tatarmaden tilbage på caféer og restauranter. BTs slagtermester guider dig til godt og sikkert tatarkød.

Instruktøren i hans nye film roser ham til skyerne, og skuespiller Elliott Crosset Hove har nok at prale af. 
Det startede med en mission.Information havde sat sig for at lave en liste over hvilke bogtitler, der oftest bliver stjålet fra de danske boghandlere. En ' beststjælerliste', om man vil. Men efter en systematisk rundringning til boghandlere i hele landet åbenbarede sig et lykkeligt problem: Bøger bliver ikke stjålet. Ikke særlig tit i hvert fald og slet ikke i et sådan omfang, at man kan lave en reel liste. Mange af de boghandlere, Information har talt med, har simpelthen aldrig oplevet, eller opdaget, tyverier fra deres butikker.Enkelte boghandlere har dog bemærket mystiske hændelser. En boghandler på Frederiksberg fortæller om en snedig Camus-tyv, som de aldrig så skyggen af, mens en boghandler på Østerbro i en periode fik stjålet Alfons Åberg-bøger. Boghandler Iben Lenler i Aarhus oplever, at bøger med kunstfotografier af nøgne kvinder af og til forsvinder. »Det er jo nok, fordi folk synes, det er lidt pinligt at smide sådan en på disken,« siger hun. Men det er altså enkeltstående hændelser i enkelte butikker.Tyve vil læse om rygmærkerDer er dog en lille genre, som hos flere boghandlere lokker de lange fingre frem fra lommerne: rockerbøger.Rockerbøger er bøger som Exit Sandberg af Søren Raastrup og Kronvidnet af Morten Frich. Den nyudgivne Bullshit af Camilla Stockmann og Janus Køster-Rasmussen handler også om rockerbevægelsen. »Vi får stjålet utrolig få bøger, men når vi gør, er der et helt tydeligt billede af, at det er bøger i genren ' rockerbøger', der forsvinder,« fortæller Emil Toftager Bovien, som er ansvarlig for bogafdelingen i Boghandleren i Frederiksberg Centret. »Da Kronvidnet udkom, var det så slemt, at vi kun kunne have et enkelt eksemplar stående på hylden ad gangen. Så vidste personalet, at de lige skulle sætte en ny op, når vi havde solgt en.« Selv om Emil Toftager Bovien aldrig har taget en rockerbogstyv på fersk gerning, ser han scenariet for sig. »En gang fik vi stjålet ti eksemplarer på én gang, og jeg forestillede mig, hvordan en hætteklædt person kom ind med en sportstaske, tømte hylden, og så delte ud nede i klubhuset.« I Politikens Boghal på Rådhuspladsen i København har de helt måttet fjerne rockerbøger fra hylden efter problemer med tyveknægte med smag for rygmærker. »Hvis vi vender ryggen til en rockerbog, så er den simpelthen væk,« fortæller Christina Thiemer, som er leder af den store boghandel. Boghallen har af samme årsag måttet opgive at sælge bøger om tatoveringer og graffiti. »Hvis vi køber dem hjem, så er det i så små partier, at de kan stå på disken. Vi har opgivet at skulle have dem på reolerne. Vi går rundt og leder efter dem, men kan ikke finde dem.«.Nietzsche og KantChristina Thiemer har dog større problemer end forsvindende rockerbøger.»Vi oplever ikke tyveri i stor stil, og jeg tror simpelthen, det er fordi, bøger er svære at afsætte. Men vi oplever, at når der er tyveri, så er det ofte i vores filosofiske afdeling.Filosofi-tyverierne er et større dagligdagsproblem end andre genrer.Vi kan jo ikke droppe filosofien helt, men der forsvinder altså rimelig meget Nietzsche,« fortæller hun.De Nietzscheglade tyve er drevet af et næsten eksistentielt behov, mener Christina Thiemer. »Jeg tror, at når du stjæler en rockerbog, er det fordi, du kender til personen, som optræder i bogen eller miljøet, og gerne vil læse, hvad de har sagt og ved. Men filosofi, det er et presserende behov, som skal dækkes på den ene eller den anden måde. Det er jo nærmest dostojevskijsk, at man simpelthen bare bliver nødt til at begå en forbrydelse,« siger hun med henvisning til forfatterens Forbrydelse og Straf, hvor den unge Rodion Raskolnikov føler sig hævet over lov og moral og får overbevist sig selv om, at han har ret til at dræbe pantelånersken, som ingen alligevel vil savne. Selv om problemet ikke truer den lille filosofiafdeling i Politikens Boghal med lukning, er det frustrerende for medarbejderne ikke at have styr på deres bøger, fortæller Christina Thiemer.»Jeg har engang sendt en medarbejder grædende hjem, fordi der igen var stjålet Nietzsche. Han var så rystet over, at man ikke kan stole på nogen.« Når det netop er Nietzsche, det går ud over, så skyldes det, at den tyske filosof fungerer som den første trædesten på rejsen ind i filosofiens verden, forestiller Christina Thiemer sig. »Nietzsche er jo en klassiker inden for filosofien, og mange kender til ham. Det er jo med ham, man begynder sin rejse ind i filosofien, selv om vi også får stjålet en del Kant.« Butikkens medarbejdere forsøger at have et ekstra vågent øje på de dragende filosofireoler. Oftest er det enkelteksemplarer, der ryger i tasken, og altså ikke hele partier af bøger, fortæller Christina Thiemer.»Jeg har ikke indtryk af, at det er til videresalg, jeg tror snarere, det er til eget forbrug. På en eller anden måde er de jo tit lidt hullede i jakkerne og har nogle andre prioriteringer, dem, som står i filosofiafdelingen,« siger hun. »Ja, det er lige før, man under dem det.«.safry@information.dk Jeg har engang sendt en medarbejder grædende hjem, fordi der igen var stjålet Nietzsche.Han var så rystet over, at man ikke kan stole på nogen Christina Thiemer Leder af Politikens Boghal.
Landets boghandlere er ganske forskånede for tyverier, viser en rundringning. Men når der bliver stjålet, er bøger om rockere og tyske filosoffer i høj kurs.
Per Arnoldis monstrøse selvbiografier uhæmmet selvoptaget, men det holder man gerne ud, da han samtidig har en klædelig selvironi - og humor. Den store bog er så tung, at den kan slå en mand ihjel. Anekdoterne står i kø, adjektiverne ligeså i bogen, der fremdrager, hvad vi må tro er - længden taget i betragtning - noget nær alt, hvad dampbarnet Arnoldi har oplevet i løbet af sit 76-årige, hyperaktive virke.Hukommelsen er imponerende! Men på grund af den anekdotiske fortælleform, hvor Arnoldi kæler for hver en sætning for at pointere og kondensere betragtningerne, så de ligesom i hans frapperende plakater rammer rent med deres knivskarpe pointer, er det så som så med at holde sammen på den fremadskridende fortællings indre logik. Bogen består af fragmenter og erindringsglimt med mange spring.Sådan artikulerer Arnoldi sig også mundtligt, så det er med andre ord hans stil, og stilen er manden. Og har man sympati for manden, er dette bare en ekstra charme ved bogen, der dog ikke kan læses i ét stræk. Det holder ingen nok så stor beundrer til! Vi hører om Per Arnoldis opvækst på det ydre Østerbro med purunge forældre. Som progressive socialdemokrater holder de efterkrigstidens kulturradikale værdier i hævd. I hjemmet sidder man i Børge Mogensens sofa og betragter Aage Sikker Hansen på væggen. Man pendulerer til Jagtvejens Bibliotek for at hjemtage litteratur, og man ser alle de københavnske revyer. Faderen er embedsmand ved De Københavnske Sporveje. Forældrene får kort efter brylluppet denne hyperbegavede og charmerende søn - en gøgeunge - så det er fuldt forståeligt, at reproduktionen må stoppe med denne store mundfuld. Som malende teenager, der går på Østersøgades Gymnasium - en kristen privatskole, som koster forældrene så dyrt, at faderen må tage ekstraarbejde - overtager han forældrenes store, nordvendte soveværelse.Her kan han udfolde sig kunstnerisk. Forældrene må pænt forføje sig til barnekammeret.Det ligger i kortene, at Per Arnoldi skal fortsætte slægtens opadgående sociale kurve, og at han, der får den bedste studentereksamen af sin årgang, skal læse medicin.Men efter en flirt med teologistudiet har han brug for at baske med vingerne og aftvinge sig forældrenes tonstunge forventningspres.Maleriet holder han fast ihele vejen igennem. Efter gymnasiet får han et par intense fjumreår i Politikens Pressefoto og i Drop Inn, hvor han bliver optaget i miljøet af tørstige, men også sprudlende talentfulde, innovative og jazzelskende mænd - herunder en række reklamefolk, som han kommer til at samarbejde med.Men man kan ikke flanere hele livet, når man ikke er født med en guldske i munden, så det ender med, at han - påvirket af en falleret familieven, der taler ham til fornuftvælger at læse til lærer, så han " har noget at falde tilbage på". Der er ustyrligt morsomme tilbageblik på årene på Hellerup Seminarium, hvor Arnoldi, der er døv på det ene øre, blandt andet skal spille violin, men ikke kan få tonerne til at makke ret. Ikke at forglemme praktiktiden i Svaneke, hvor han underviser nogle sovende fiskersønner, der tilbyder ham 200 kroner for at holde " käft", som de siger på syngende bornholmsk. Sideløbende maler han og debuterer på Kunsternes Efterårsudstilling i 1961, og fra da af går det slag i slag. Hans lærereksamen bliver aldrig brugt.Hans faste gallerist er i ti år den legendariske kunsthandler Børge Birch, som sælger alt, hvad han maler, men Arnoldi har mange svinkeærinder, og som multikunstner kan han det hele - især kan han som det sjældne sprogog billedmenneske, han er, koncipere knivskarpe oneliners, akkompagneret af begavede, budskabsudvidende billeder i sine plakater. Som autodidakt kunstner snuser han sig frem til de uofficielle lærepladser: I modsætning til gymnasievennen Steffen Jørgensen bliver han ikke optaget på Kunstakademiet. I stedet frekventerer han " natakademiet" i kælderen på Det Kongelige Danske Kunstakademi, hvor han lærer gra-fikkens mange, krævende teknikker.Men heltene finder han først og fremmest inden for kunsten. Harald Giersing giver den første inspiration, men også J. F. Willumsen er væsentlig. Andre helte er van Gogh, Cézanne, Duchamp, Francis Bacon, Mark Rothko og ikke mindst Piet Mondrian, for " uden Mondrian ingen Arnoldi" - ikke at forglemme plakat-geniet Cassandre.Bogen er også et velskrevet generationsportræt. Hør her: " den opdragende tortur uden for skolen, spilletimernes terpende elendighed og pinsel, svømmehallens vådsmatte træuldsafvaskninger og krigssæbe og danseskolernes disciplin og umodne erotiske kaos, som min generation snart må være den sidste, der har lidt under og underholder med." Men lad os her lige opholde os lidt ved Arnoldis forhold til den moderne kirkekunst.Glem ikke, kære læser, at han som ung var religiøst anfægtet og påbegyndte teologistudiet på Københavns Universitet. Senere bliver han irreligiøs. Ikke desto mindre hører vi om, at han for nogle år siden blev indbudt til at holde foredrag i Aarhus for " biskopper og ypperstepræster", hvor han brugte lejligheden til at gennemgå nogle i hans optik stærkt kritisable kirkeudsmykninger.Om Arne Haugen Sørensen hedder det blandt andet: " Han har udviklet en særlig manieret og fladnæset heraldisk kirkestil lidt som Picasso-polske cirkusplakater fra 60' erne." Om Maja Lisa Engelhardt skriver han, at hun har en sjælden evne til at dyrke de gode forbindelser opad. Det " har undervejs sat den fingernemme illustrator i stand til  at binde an med de største motiver i både denne og næste verden".Heroverfor fremhæver han den amerikanske maler Mark Rothko for at male " nogle af de mest meditative billeder i moderne vestlig kunst. De var tømt for symbolik, men fyldt med lys. De kunne både sende og modtage og var samtidig uendelig smukke".I bogen folder Arnoldi også sit projekt ud som farvedesigner for den verdensberømte britiske arkitekt Norman Foster, som han med credoet om, at farve er kommunikation, har skabt en lang række samarbejdsprojekter i udlandet med.Arnoldi har hele vejen igennem haftnæse for timing.At være på det rette sted på det rette tidspunkt og charmere dem, som han havde lyst til at charmere for at skabe kontakt. Vi hører i den forbindelse om hans møder med en række af verdens-og kunsthistoriens kendisser.Ikke mange danske kunstnere kan levere sådan en så righoldig levnedsberetning som Arnoldi, der var global og multimedial længe før alle andre. Han respekterer ingen faggrænser og fastlåste kategorier.Han er imponerende fræk, skarp og kritisk på en produktiv måde. Det er bogen også. Anbefalet!.kultur@k.dk 
bog På hat med Arnoldi. Man griner sig igennem solisten Arnoldis på én gang lærde og anarkistisk-kritiske selvbiografi. Den kulturradikale multikunstner er en begavet rebel, og man er i godt selskab hele vejen under læsningen af den monstrøst store bog.
På en af julis få rigtige sommerdage mødes Berlingske med Sisse Marie Welling (SF) i den nordligste del af Nordhavn.Solen står højt på himlen, industriferien er i fuld gang, og hele strækningen er kystlinje med fri adgang til havet, så snart man har forceret en række kampesten.Alligevel er her, på nær en hundelufter og larm fra byggepladsen bag os, mennesketomt.Sådan skal det imidlertid ikke være i fremtiden, mener den 31-årige spidskandidat for SF: »Vi vil rigtigt gerne have, at Nordhavn ikke bare bliver en ny vindblæst bydel, men at det også bliver en bydel for resten af københavnerne.Derfor ønsker vi, at man i enden af Nordhavn bygger en stor park på størrelse med Fælledparken, som skal slutte i strand, så alle københavnere kan være tæt på og opleve vandet,« siger Sisse Marie Welling.I dag ligger engområdet Nordhavnstippen, og huser blandt andet to søer med et rigt insektliv.En slags Amager Fælled i miniudgave.Det er det område, Sisse Marie Welling vil sikre endnu mere plads, så Nordhavn ikke ender som en fremmedgjort bydel for de københavnere, der ikke er bosat i området. Alle københavnere skal nemlig have lyst til at komme forbi for at spadsere, bade eller hænge ud: »Rigtigt mange københavnere har valgt at leve på en måde, hvor vi ikke har en have i et villakvarter, fordi vi ikke har lyst til at pendle til og fra job. Derfor betyder det rigtig meget, at man kan sætte sig over i en park og være tæt på naturen, selv om man har valgt at bo inde midt i storbyen. København mangler simpelthen flere store parker,« siger Sisse Marie Welling.Ifølge hende vil en ny, stor park også tiltrække de københavnere, som i dag ikke har råd til at købe en lejlighed i bydelen, men som kunne overveje at bosætte sig i Nordhavn på sigt, i takt med at området får flere almene boliger.»Det er vigtigt, at Nordhavn kommer til at føles som fælleseje og ikke bare bliver et sted for de rigeste københavnere. Det varer noget tid, inden der er bygget tilstrækkeligt med almene boliger i bydelen, så i mellemtiden skal her være nogle andre ting, som får københavnerne herud og gør det til et sted, man har lyst til at bo, selv om man i dag bor på Østerbro, Nørrebro eller Indre By,« siger Sisse Marie Welling.En mangfoldig byFor hende er det væsentligt, at Nordhavn ikke forbliver den velhaverenklave, den har karakter af på nuværende tidspunkt i byggeprocessen, hvor flere lejligheder koster et sted mellem 10 og 30 mio. kr. I stedet skal buschaufføren, læreren og pædagogen også have mulighed for at flytte hertil, så København forbliver en blandet by: »Jeg tror, at det er sundt for mennesker at opleve andre liv, for hvis man kun omgiver sig med personer, der tjener over 800.000 kr. om året, får man sværere ved at forstå, hvorfor den hjemløse er hjemløs,« siger hun og fortæller, at står det til SF, skal 25 pct. af boligerne i samtlige københavnske bydele være almene: »Hvis man vil bo med folk, der er lige så rige som en selv, må man flytte til Hellerup. Dér ligner de hinanden. Men København skal være en mangfoldig by, og vil man bo i byen, er det altså præmissen. Her skal ikke være rigmandsghettoer.« I det hele taget vil Sisse Marie Welling lægge kræfter i et mere bæredygtigt København, og i den plan indgår også færre biler i byen. Derfor vil hun og SF eksperimentere med at bygge nye byområder op omkring, at borgerne ikke skal have en bil.»Dele af Rådhuset mener i dag, at man ikke kan leve eller være en familie uden at have en bil, og da slet ikke, hvis man bor i Nordhavn eller Ørestad,« siger Sisse Marie Welling, der ikke selv har kørekort: »Men jeg synes, at det kunne være rigtigt spændende at lave en ny bydel, som er bygget på en måde, så København ikke får flere, men færre biler. Cyklen er københavnernes foretrukne transportmiddel, så hvorfor bygger vi ikke vores infrastruktur op omkring det? Jeg synes, at vi skal regne med, at folk har cykler, tager metro, bus eller går, i stedet for at alle skal have en bil,« siger Sisse Marie Welling.Hun tror, at københavnerne er klar til det skifte og vil bakke op om tiltaget, hvis politikerne har mod til at iværksætte bilfrie bydele: »Rigtigt mange bor i forvejen uden bil, og det er min oplevelse, at mange ville have lyst til at bo i sådan en bydel,« siger Sisse Marie Welling.perd@berlingske.dk Fakta: Sisse Marie Welling BLÅ BOGAlder: 31.Bosat på Nørrebro med sin mand og deres to måneder gamle datter.Medlem af Borgerrepræsentationen for SF siden 2009.Uddannet historiker med sidefag i samfundsfag fra Københavns Universitet.SPIDSKANDIDATENS KØBENHAVNTil efteråret er der kommunalvalg, og i København kæmper ni spidskandidater om at få mest mulig indflydelse i Danmarks hovedstad. Men hvor skal byen egentlig hen - og på bekostning af hvad? I denne serie har de ni kandidater mødt Berlingske på en valgfri lokation, som taler ind i deres vision for fremtidens København.Vi har allerede bragt interview med Cecilia Lonning-Skovgaard (V) og Niko Grünfeld (Alternativet) og Alex Vanopslagh (LA) og Ninna Hedeager Olsen (EL) i artikler, der kan findes på b.dk I den kommende tid interviewer vi disse øvrige spidskandidater: Frank Jensen (Socialdemokratiet) Jakob Næsager (de Konservative) Anna Mee Allerslev (Radikale Venstre) Carl Christian Ebbesen (Dansk Folkeparti).
Nordhavn skal have en park på størrelse med Fælledparken for at sikre, at bydelen ikke kun bliver et sted, Københavns rigeste kommer. Det mener Sisse Marie Welling (SF), som også vil eksperimentere med bilfrie bydele.
Det er onsdag, og journalist og forfatter Henrik Wivel mærker forventningens glæde over weekendens gensyn med sønner og børnebørn. Der er også en planlagt middag hos et vennepar i ugen efter, som han ser frem til, men så går hans forventning og planlægning heller ikke meget længere frem. Sådan er det blevet. Han har ikke lyst til, at det skal være sådan, men det kan ikke være anderledes.Da hans elskede gennem 44 år, Birgitte Wivel, blev syg af kræftog døde for godt et halvt år siden, kom der en uforudsigelighed og en vilkårlighed ind i hans liv. Den gør det svært at lægge langsigtede planer. Til gengæld forsøger han at være meget til stede, lige der hvor han er. For livet er dyrebart, og vi har en forpligtelse til at forsøge at være i det, også når det er allersværest.Det mener han, og det efterlever han.Ramt af en af forårets skarpe solstråler sidder han derfor i sin stues karnap og hælder te op i musselmalede kopper og serverer de der særligt velsmagende hindbærsnitter med dobbelt lag syltetøj og rigeligt glasur, mens han fortæller om den sorg, han skal leve med resten af sit liv. Ikke fordi han vil ynkes, intet kunne ligge ham fjernere, men fordi sorgen, trods al sin tristesse, også kan være smuk. Og det vil han gerne, at andre også skal forstå." Sorg er en smuk følelse, fordi den udspringer af kærlighed.Man kan sige, at sorgen er kærlighedens og glædens pris. Har du elsket, så vil du også føle sorg," siger 62-årige Henrik Wivel og citererer den svenske nobelpristager Harry Martinson, som han også gjorde, da han talte ved sin kones kiste ved bisættelsen i september: " Enhver dyb sorg har en mistet glæde som årsag, glem aldrig det, tab aldrig det sigte af syne, lad aldrig sorgen glemme sit anliggende. Sorgen er den dybeste ære, glæden kan få." Birgitte Wivel var et udadvendt og uforstilt menneske, og det faldt hende helt naturligt at være åben over for andre mennesker.Sådan var det også, da hun blev syg. Intet skulle fejes ind under noget gulvtæppe. For Henrik Wivel har det været lidt sværere. Han har mange gange i livet skullet overvinde sin medfødte generthed, når han som underviser eller foredragsholder har stået over for større forsamlinger.Og det bliver ikke lettere af, at det nu handler om noget meget privat." Én ting er at skyde kunsten og litteraturen ind som mellemled, som jeg gør som kritiker, forfatter og foredragsholder. Det her er anderledes ufiltreret og sårbart. Det er en viljesakt for mig at tale åbent om Birgittes sygdom og død. Men jeg er blevet glad for åbenheden, og da en af mine bedste venner for nylig sagde: ' Henrik din følsomhed er din styrke,' var det noget af den bedste ros, jeg har fået på det seneste." Åbningen ind til sorgen fik endnu et udtryk, da Henrik Wivel for nylig udgav sin danske oversættelse af svenske Bodil Malmstens digtsamling " Det her er hjertet" med sit eget personlige forord på Kristeligt Dagblads Forlag.Han faldt tilfældigt over digtene nogle uger efter Birgittes død, hvor han sad og passede sit hverv som redaktør af Nordisk Tidsskrift.Digtene var da for nylig udkommet i Sverige, og da han begyndte at læse dem, var der umiddelbart noget, der vakte genklang hos ham. Bodil Malmsten (1944-2016) levede en lang årrække sammen med billedkunstneren Peter Csihas, som døde i 2011.Hun ønskede ikke, at digtene skulle læses selvbiografisk som en elegi over den elskedes død, men som almene i deres erfaring." Det er prosadigte, som har noget usentimentalt over sig, og jeg kunne lide dem med det samme. Forfatteren har det her billede af hjertet, der kommer ud af rytme og går i stykker. Ved blandt andet at bruge sådan en anatomisk metafor holder hun en dejlig blanding af følsomhed og nøgternhed hele vejen igennem.Jeg kan godt lide, at det ikke bliver for sørgeligt og overladet med følelser, men sådan går mere direkte på," siger Henrik Wivel, der betegner arbejdet med digtene som " decideret rart" i netop den tidlige fase af sorgen." De berørte mig, og jeg vil tro, at det var en form for sorgbearbejdelse at oversætte dem. I hvert fald var det en sprogliggørelse af nogle følelser, som var naturlig for mig. Jeg er ikke skønlitterær forfatter og føler derfor, det ville være et noget hasarderet projekt selv at skrive lyrik. Men det her kunne jeg gøre med ført hånd og alligevel gøre ordene til mine egne." Henrik Wivel ser, ligesom Bodil Malmsten, døden som udtryk for en transformation, som ikke kun gælder den døde, men også den efterlevende." Ingenting bliver det samme, der er et før og et efter. I et ægteskab deler man ansvaret, nu skal jeg træffe alle beslutninger selv. Det positive er blandt andet, at jeg er kommet tættere på vores børn. Birgitte var den, der oftest tog initiativ til, at vi skulle ses, og satte scenen for det. Nu har jeg fået en mere direkte relation til dem, men har samtidig også overtaget alle bekymringerne," siger Henrik Wivel med et smil.washuus@k.dk Fakta: Henrik WivelFødt 1954.Mag. art. i nordisk litteratur fra Københavns Universitet.Dr. phil. på afhandlingen " Snedronningen" om Selma Lagerlöf.Anmelder ved Kristeligt Dagblad.Forfatter til en lang række bøger om kunst, litteratur, film og arkitektur.Far til to sønner på 28 og 33 år og farfar til to børnebørn.Bor på Østerbro i København.Fem anbefalingerHenrik Wivels anbefalinger til skønlitteratur om sorg 3 B. S.Ingemann: " Morgen-og Aftensange" (1837-38) Edgar Allan Poe: " Ravnen" (1845) Selma Lagerlöf: " Kejseren af Portugalien" (1914) Ulf Lundell: " I ett vinterland" (2000) Malin Lagerlöf: " Dagbok från ditt försvinnande" (2016).
interview Henrik Wivels hustru døde af kræft. Det fik ham i gang med en oversættelse af svenske Bodil Malmstens digtsamling " Det her er hjertet".
En sommerdag i 1967 var Mogens Holmberg på vej med sin familie til deres ødegård i Sverige. De nåede kun lige at ankomme til huset, da naboen kom med et telegram til hr. Holmberg med beskeden om, at han skulle vende tilbage til København omgående for at flyve til Tel Aviv. Seksdageskrigen var brudt ud, og Mogens Holmberg skulle dække den som pressefotograf. Næste dag møvede han sig ind på en militærbase og hoppede på en helikopter, der fløj ham ud til fronten sammen med israelske soldater.Med øjet gennem linsen var det, som om han ikke selv var der. På et tidspunkt blev gruppen af soldater angrebet. En af dem nåede lige at hive Mogens Holmberg med ned, inden kuglen ramte. Næste dag tog han helikopteren ud med soldaterne igen til en landsby, hvor civile var blevet slået ihjel. Her så han en dreng i 12-årsalderen, der lå død i vejkanten. Drengen mindede Mogens Holmberg om hans egen søn på samme alder, og så blev krigen pludselig mere virkelig.Da han kom tilbage til basen, ringede han til sin chef for at meddele, at han var færdig med at dække krig. Chefen godtog hans beslutning, og fra den dag fotograferede han primært politiske begivenheder og sport.Det var ellers ikke første gang, at Mogens Holmberg havde stiftet bekendtskab med krig.Han blev født i 1923 i København, og som dreng voksede han op i Nyboder og senere på Østerbro.Han begyndte på Christianshavns Gymnasium i 1940, og tre dage efter, at Danmark blev besat, meldte han sig til modstandskampen gennem Det Danske Spejderkorps.Mogens Holmberg gjorde det for fædrelandet og ikke for spændingens skyld. Han blev nervøs, hver gang han tog toget til Klampenborg og vandrede turen fra stationen til den hemmelige sommerhusadresse, hvor modstandsgruppen holdt til. Han kunne ikke lide knuden i maven og den svedige fornemmelse i fingrene. Andre blev opstemt og skulle have brændevin og øl.Mogens Holmberg havde mest lyst til at drikke en kop te og gå hjem bagefter.Da han blev færdig i gymnasiet, meldte han sig til marinen, hvor han var i tre måneder, inden han blev træt af befalingsfolkene. I stedet fik han job på Berlingske Tidendes analyseafdeling.Da deres billedbureau, Nordisk Pressefoto, manglede en elev, søgte Mogens Holmberg jobbet og fik det. Det viste sig, at han havde talent for at tage billeder.Autoriteternes mandDet var også i 1940' erne, at Mogens Holmberg mødte sin hustru. Der var tredagesbal i Forum, og han havde fået billetter af sin chef til at deltage i festlighederne. Den første balaften havde han inviteret en pige med, som han havde et godt øje til. I løbet af aftenen begyndte hun at danse med en anden mand, forlod festen og lod Mogens Holmberg alene tilbage. Han blev så sur, at han satte sig for at gøre det samme mod en anden pige om lørdagen. Han udsete sig et offer: den norske pige Boghild, som han havde mødt på Nyboder danseskole. Men inden aftenen var omme, havde han forelsket sig i hende.De blev gift og fik tre børn sammen. Mogens Holmberg elskede, når hele hans familie var samlet, og han sad ved bordenden og kiggede ud over sin flok. Det var ikke kun derhjemme, at han kunne lide at være overhovedet. Allerede i 1951 blev han cheffotograf for Associated Press i Danmark. Det var også i 1950' erne, at han blev divisionschef for spejderne i Nyboder, og fra 1967 til 1976 var han formand for pressefotograferne.I løbet af sin formandstid fik han lanceret Årets Pressefoto, der havde sin første udstilling i Fyns Forum i 1975.Mogens Holmberg var ikke politisk, men han sagde engang, at hvis han skulle melde sig ind i et parti, var det Centrum-Demokraterne. Familien var flyttet i et stort hus på Amager, og Erhard Jakobsens kamp for bolig-og bilejerne passede ham godt. Han kunne ikke lide at betale skat, og det var også en af grundene til, at han ikke ønskede, at Boghild skulle arbejde: Det ville nemlig betyde, at ægtefællefradraget ville forsvinde.Samtidig kunne han også godt lide tanken om, at han var familiens forsørger. Det var prestigefuldt.De sidste svære årDe sidste ti år i Mogens Holmbergs liv var svære.Først mistede han sit barnebarn, der blev skudt på Christiania. Cirka ti måneder efter døde hans søn - faren til barnebarnet - der drak sig ihjel af sorg. Mogens Holmberg holdt efter sin søns død en tale, hvor han sagde: »Man bør ikke miste sine børn, før man selv dør.« Herefter døde Boghild. Samtidig begyndte hans eget helbred at skrante. Han var igennem en hofteoperation, fik flere blodpropper, der resulterede i, at han blev lam i den ene side af ansigtet og fik svært ved at tale. Samtidig havde han alvorlige rygerlunger. Mogens Holmberg brød sig ikke om at være i en tilstand af afhængighed.Selv om han aldrig indrømmede det, blev han ensom til sidst. Hans søn healede ham igennem mange år for at forsøge at holde ham frisk, men til sidst gav Mogens Holmberg op.Han ville hellere dø end at ende som en grøntsag. Portrættet er skrevet på basis af samtaler med de pårørende. Skriv til: modernetider@information.dklafw@information.dk Fakta: Mogens HolmbergFødt 10. august 1923.Arbejdede som pressefotograf hele sin karriere.Fra 1948 var han tilknyttet Associated Press (AP) i den danske afdeling.Død 7. marts 2017.Efterlader sig to børn, tre børnebørn og fire oldebørn.Privatfoto.
Konflikter var ikke noget for pressefotograf Mogens Holmberg, så han dækkede mest sport. Han var autoriteternes mand - men måske også lidt mere anarkistisk, end han ville indrømme.
Jeg har opgivet at blive klog på de 101 trafiklys, der er på vores faste sjællandske testrute bestående af 43,5 km bykørsel, 60 km landevej og 67,2 km motorvej.I forbindelse med vores seneste forbrugsduel - denne gang mellem dieseludgaverne af Toyota Auris og Peugeot 308 - kørte vi på samme klokkeslet og samme ugedag med tre ugers mellemrum, og oplevede vidt forskellige trafikforhold.På Toyota-turen måtte vi stort set standse ved samtlige lyskryds.På Peugeot-turen gled vi næsten uhindret igennem den første meget bykørselsprægede del af turen fra Østerbro/ København til Lyngby, Søborg, Herlev og Ballerup.Derfor vil en forbrugsduel som denne aldrig være millimeterretfærdig, men derimod en ærlig beretning om en tur gennem storbyen og dens omgivende landdistrikter med højrefoden indstillet på maksimal sparekørsel inden for rimelighedens grænser.Lyskryds driller Toyota Testbilen fra Toyota er opgivet til et gennemsnitligt forbrug på 23,8 km/ l. I betragtning af de vanskelige trafikale forhold synes jeg faktisk, at det er flot klaret, at den med næsten 1,6 ton på akslerne inklusiv en 105 kilo tung medkører realiserer et forbrug på 7,93 liter, svarende til 21,5 km/ l. Lyskrydsene skulle ikke have artet sig ret meget bedre, før vi havde nået det opgivne forbrug.Især de sensorstyrede trafiklys på landevejsstrækningerne mellem Ballerup/ Stenløse og Roskilde/ Ringsted trækker tænder ud. At hugge bremserne i fra 80 km/ t til 0, fordi der dukker en bilist op på en sidevej, koster betydelige mængder brændstof.Flot -men langt fra Peugeots tal Undervejs nød vi Toyotaens afslappede væremåde. Toyota er som Mercedes ét af de få bilmærker, der uanset model (bortset fra Aygo) altid leverer en genkendelig køreoplevelse.Afdæmpet, hverken for hård eller blød, og med en umiskendelig aura af gedigen kvalitet.Turen gik trafikalt noget lettere i den nye Peugeot 308 diesel 120 hk, der med et opgivet forbrug på 32,3 km/ l byder sig til som én af de mest brændstoføkonomiske mellemklassebiler overhovedet. Desværre talte vi ikke antallet af stop - det vil vi gøre under fremtidige brændstoftest.Mit skøn er, at vi rullede nogenlunde uhindret gennem ca. halvdelen af samtlige kryds, fyr og rundkørsler.Klart bedre end normalt.Derfor var forventningen stor, da vi rullede bilen op på rampen til optankning med hjælp fra Shells eksperter. Ved 6,38 påfyldte liter var det slut. Ikke en dråbe mere lod sig presse i tanken. Det giver et forbrug på 26,8 km/ l. Det mindste forbrug, vi hidtil har realiseret på vor rute i en mellemklassebil. Men dog noget under det meget beskedne opgivne forbrug.EU-test urealistiskMed til billedet hører, at begge biler rullede på vinterdæk, og at man alt andet lige kører kortere på literen i koldt vejr, hvor der skal flyttes flere luftmolekyler. Med knap en tredjedel bykørsel afviger vores rute ikke meget fra den laboratorietest, der ligger til grund for de EU-godkendte forbrugsmålinger. Her er der 36 pct.bykørsel og i alt 64 pct. landevej og motorvej. Vinterdækkene med lidt større rulleomkreds end sommerdækkene er formentlig også forklaringen på, at begge biler viste færre kilometer, end de reelt kørte på triptællerne.Den store forskel mellem den offi-cielle test og vores test er, at landevej og motorvej i EU-testen gennemkøres med kun 63 km/ t i gennemsnit.Det er langt under vores gennemsnitsfart, især på motorvejsstrækningen fra Ringsted til Nærum hvor vi det meste af vejen kørte 130 km/ t og 110 km/ t.Og fart koster dyrt i brændstof, fordi luftmodstanden procentvis vokser langt mere end fartforøgelsen.Fordobles farten, tidobles luft-modstanden. Derfor kan en vindglat sportsvogn køre 200 km/ t med 100 hk, mens en lav Bugatti kræver ca. 1.000 hk for at køre 400 km/ t.Diesel stadigvæk en vinder Alt i alt kan vi konkludere, at mellemstore dieselbiler også i virkelighedens verden er særdeles nøjsomme og som hovedregel mere totaløkonomiske end deres benzinsøskende.Især når den aktuelle prisforskel på næsten to kroner i diesels favør regnes ind.Testen bekræfter således Bilprisers totaløkonomiske analyse fra sidste måned, der konkluderer, at diesel fortsat er benzin overlegen selv ved et relativt beskedent kørselsforbrug (20.000 km årligt.) Auris diesel taber som forventet stort til Peugeoten. Til Toyotaens forsvar skal dog siges, at Toyotas fokus ligger på de økonomiske benzinhybrider, og Auris Hybrid med benzinmotor er en uovertruffen sparebil i byen. Men til den motorvejskonsumerende pendler har Toyota intet våben mod den sparsommelige franskmand.biler@bt.dk '' Især de sensorstyrede trafiklys på landevejsstrækningerne mellem Ballerup/ Stenløse og Roskilde/ Ringsted trækker tænder ud. At hugge bremserne i fra 80 km/ t til 0, fordi der dukker en bilist op på en sidevej koster betydelige mængder brændstof.Fakta: Testbil Peugeot 308 1,6 BlueHDi 120 hkTidsforbrug: 165 minutter Lufttemperatur start: + 2 grader Lufttemperatur slut: + 3 grader Testbil kørt: 2.200 km ved start.Rutens længde: 170,7 km Fejlvisning: på triptæller 1,7 pct.Dæktryk for/ bag: 2,5 psi (+ 2) Fører: 85 kg Passager/ bagage: 110 kg Start/ stop: Ja Forbrug: 6,38 liter 95 oktan Shell Fuelsave / 26,8 km/ l Opgivet forbrug: 32,3 km/ l Trafik: Ruten var trafikeret under middel. Ingen koldkørsel.Behersket vind.Testen er foretaget i samarbejde med Shell.Testbil Toyota Auris Touring Sport 1.6 D-4D T2 Comfort6-trins manuel gearkasse Pris: 285.990 kr.inkl. ekstraudstyr.Tidsforbrug: 180 minutter Lufttemperatur start: 0 grader Lufttemperatur slut: + 1 grader Testbil kørt: 4.259 km ved start Rutens længde: 170,7 km Fejlvisning: på triptæller -0,1 pct.Dæktryk for/ bag: 2,5 psi (+ 0,2 psi) Fører: 85 kg Passager/ bagage: 120 kg Start/ stop: Ja Forbrug: 7,93 liter Shell Diesel/ 21,5 km/ l Opgivet forbrug: 23,8 km/ l Trafik: Ruten var trafikeret over middel. Ingen koldkørsel.Svag sidevind på motorvej.
FORBRUGS-DUEL Peugeot 308 og Toyota Auris leverer to forskellige dieselbils-oplevelser, men franskmandens benhårde fokus på km/ l gør den til en sikker vinder i denne duel. Vil man køre økonomisk Auris, skal man overveje en hybrid i stedet.
Hvorfor mig - jeg elsker jo livet?« Sådan spurgte John Anders Christensen sin soulmate, Bente Elkjær, da han i 2002 fik sin første kræftdiagnose. Da han i januar 2015 fik konstateret modermærkecancer og senere fik at vide, at der ikke kunne gøres mere, blev der stille i det fælles hjem. Indtil da var livet fyldt med jazz-og bluesmusik og glæden ved fuglenes lyde.' 1,2,3,4,5,6, syyyyyyv' er lyden af en gulspurv, hvilket han lærte både sine elever, niecer og nevøer, der altid blev trukket med på gåture eller til Fyn for at vente i timevis på én særlig fugl.' Det-det-det, kan jeg si' li' så tit det skal være' var bogfinken, fortalte han, når han trak en flok elever ud af betonbygningerne i Ballerup og ud i naturen. Han overvandt dem med sine fortællerevner og sit aktive snakketøj.Da han og Bente Elkjær på en af deres rejser til USA tog til den canadiske grænse for at finde den amerikanske ørn, fandt de efter lang tids søgen de majestætiske fugles koloni. Her var ' Fuglejohn' - et John Anders Christensens mange kælenavne - for én gangs skyld helt stille i længere tid.Fortællerglæde i metermålModeren døde tidligt, og søskendeflokken havde et stærkt sammenhold i Nykøbing Falster, hvor han kom i lære og arbejdede som håndsætter på Stiftstidende. Da faget blev overhalet af teknikken, skiftede han til lærergerningen på Hedegårdsskolen i Ballerup. Han plejede selv at sige, at han var særligt god til at undervise i matematik, fordi han selv havde svært ved det.Han blev senere skolebibliotekar, og eleverne elskede at komme forbi og opleve ham fortælle og vække gyserhistorier til live. Det var også hans lyst til dybe samtaler, der foruden hans maskuline udtryk fik Bente Elkjær til at falde pladask for ham, da hun første gang mødte ham på Den Rejsende Højskole. Da planlægningsprocessen med højskolen blev for meget, brød de ud og tog i stedet turen til Cuba, Mexico og USA på egen hånd. På de mange rejser faldt han altid i snak med skæve eksistenser og gik allerede dengang op i social uretfærdighed.Bente Elkjær behøvede aldrig lave mad. Som entusiastisk gastronom tog John Anders Christensen sig god tid til lyden af jazz i højtalerne, og selv på mandage anrettede han maden, så den fremtrådte æstetisk og indbydende. Der var - til niecer og nevøers skræk - intet fjernsyn i hjemmet i Hornemansgade på Østerbro, men derimod stakke af aviser og hjemmelavede boller i ovnen.Et liv fuld af lydHan bakkede altid op om sin kones arbejde, og mens hun forskede i pragmatisme på Berkeley University i Californien, tog han tit ned forbi et antikvariat eller flere for at købe plader og bøger, som hobede sig op i store samlinger. En bog om jazz-og blueslegendernes gravsteder blev anledning til én af mange temature, hvor parret både besøgte Billie Holidays grav i Baltimore og den politiske anarkist Emma Goldmans grav i Chicago.Både musikken og de politiske forbilleder på venstrefløjen var uadskillelige dele af hans liv, og selv spillede han saxofon og klarinet. Gerne ude på en vens badeværelse, eller hvor akustikken nu var bedst. Det blev han ved med, indtil hans mund blev så ødelagt af kræft, at han ikke længere kunne sætte bladet for munden.Han afsluttede lærergerningen, dagen før han blev 70 år, men fortsatte indtil kort før sin død som frivillig for Enhedslisten i Folketinget to gange om ugen. Her fik selv folketingspolitikerne blæst håret tilbage i diskussioner, hvor John Anders Christensen kæmpede imod et brud med Folkebevægelsen mod EU. Han var modstander af EU, der ifølge ham var kapitalismens - den forkerte - form for internationalisme.Han var en klassisk socialist, der holdt fast i idealerne fra 60' erne og nægtede at acceptere kapitalismens globale triumf, »brødog skuespilsamfundet«, som han kaldte det.Når vennerne samledes til hestebøf og portere og senere i højt humør tog ind i Parken for at se fodbold, blev han tilbage og hjalp med at vaske op. Han nærede stor modvilje mod hysterisk nationalisme, som han så i den danske form for fodbolddyrkelse med dens højstemte sange. Selv om John Anders Christensen selv havde dyrket meget sport, mente han, at man i stedet for en dødssyg fodboldkamp burde gå til demonstrationer.Folk af en anden mening fik det at vide, og han hævede gerne stemmen og stod fast i politiske debatter. Den amerikanske filosof og aktivist Noam Chomsky var hans store helt, fordi han skar igennem og ville afsløre virkeligheden.Selv da kræften tydeligt kunne ses i han ansigt, blev han ved som frivillig på Christiansborg.Det var svært for ham at erkende, at han denne gang måtte give slip på livet.Som signatur på sin e-mail havde han et citat af blueslegenden Bumble Bee Slim: »It don't pay nobody to live this life fast. Just take it slow and easy as long as it will last.« Det skete efter 15 års sygdom. Han havde han kun ét ønske i forbindelse med at blive båret ud af kirken: »Burgundy Street Blues # 2« af hans store jazzidol, George Lewis, blev spillet som afskedssalut.tint@information.dk Fakta: John Anders ChristensenFødt den 10. oktober 1939 i Nykøbing Falster. Død i København den 6.december 2016. Efterlader sig hustruen Bente Elkjær, tre søskende, en stor flok venner og en stor familie. Privatfoto. Portrættet er skrevet på basis af samtaler med de pårørende.Skriv til: modernetider@information.dk.
ANDERS CHRISTENSEN Musikken og de politiske forbilleder på venstrefløjen var uadskillelige dele af John Anders Christensens liv. Selv spillede han saxofon og klarinet, indtil hans mund blev så ødelagt af kræft, at han ikke længere kunne sætte bladet for munden.
Der er formentlig lige så mange måder at stege flæskesteg på, som der er familier i Danmark. Nogle koger sværene først. Andre vender dem nedad. Nogle giver stegen høj varme. Andre timevis i ovnen.Hvad skal du gøre? »Den perfekt stegte flæskesteg får du først og fremmest ved at vælge det helt rigtige stykke kød,« lyder det fra BTs slagtermester Peter Steen fra gourmetslagterbutikken Gourmandiet.Når du vælger flæskesteg til juleaften, har du flere valgmuligheder.Lige fra den fede ribbensteg til helt mager skinkesteg og mellemkam. Men spørger du slagtermesteren, er det kamstegen, du skal vælge.»Jeg vil anbefale, at du vælger et stykke fra den høje ende af kammen. Det stykke, som sidder tættest på grisens hoved.Det er den samme udskæring, som hos oksen hedder ribeye,« forklarer Peter Steen.Når det lige er kammen helt oppe ved nakken, vi skal vælge, skyldes det fedtet.»Det udvendige fedt, som alle flæskestege har, skal vi kun bruge til svær. Det er fedtet, der går igennem kødet, som giver al saften og smagen til kødet.Kamstegen har en meget fin indre fedtmarmorering. Derfor er den min favorit,« siger Peter Steen.Men det er ikke nok at vælge den rette udskæring. Vil du have den perfekte flæskesteg, betyder det også noget, hvordan slagteren har håndteret kødet. Hos Peter Steen bliver både okse-og svinekød krogmodnet.Det gælder også julens kamstege, som modner på krog i fem-seks dage.»Når vi krogmodner kødet, løber blod og vand fra, og kødet bliver mere mørt og saftigt.Det er samme fremgangsmåde som med krogmodnet oksekød.Mange glemmer bare, at de samme regler gælder for svinekød,« forklarer han.På en rist i køleskabetDerfor opfordrer han til, at du går til din lokale slagter - eller supermarkedets - og bestiller din krogmodnede flæskesteg.Kan du ikke få fat i en krogmodnet steg, kan du selv gøre noget, der minder om det.Nemlig ' tørmodne' stegen ved at lægge den på en rist over et fad i køleskabet i et døgn, inden du tilbereder det.»Sørg også for at købe en steg, hvor benet sidder på. Det giver også saftighed og smag til kødet.Du skærer bare benet af, når du har stegt kødet,« tilføjer Peter Steen.En sidste ting, du skal huske, er at stege kødet langsomt.»Steger du kødet ved for høj temperatur, ryger al saftog kraftud af det. En god, saftig flæskesteg skal langtidssteges ved lav temperatur. Prøv det.Det gør hele forskellen,« lover Peter Steen.Når du er lykkedes med at lave dit livs bedste flæskesteg, skal du selvfølgelig også have maksimal glæde af den. Er der rester i overskud - så gør som slagteren: »Mange har en mærkelig appetit dagen efter juleaften.Vi har spist meget, men vågner alligevel op og er sultne. Det er helt oplagt at forvandle resterne til en lækker flæskestegssandwich,« lyder det fra Peter Steen, der står bag opskrifterne på langtidsstegt flæskesteg til juleaften og flæskestegssandwich til dagen derpå.plus@berlingskemedia.dk Fakta: LÆKKERT - LET OG LIGETILEn slagter, en bager, en grøntsagsentusiast og en chokolade-elsker skiftes hver uge til at give os de bedste trick og opskrifter.God fornøjelse! I KØKKENET I DAG: PETER STEEN SLAGTERMESTER Danskerne elsker kød, men ved alt for lidt om det, mener Peter Steen, hvis erklærede mission som slagter er at lære fra sig. Derfor driver han både sin kombinerede slagterbutik, take-away og bøfrestaurant Gourmandiet på Østerbro i København og en kødskole længere nede ad gaden på Rosenvængets Allé. Her kan alle, der er interesseret i at lære mere om kød, komme på kurser i kød og pølsemageri.Peter Steen har vundet Slagterprisen to gange -i 2006 og 2011 -som den eneste i Danmark. Optræder på TV2, når der er kød på programmet.Læs mere om ham på Gourmandiet.dkSLAGTERTIP: SÅDAN FÅR DU SPRØD SVÆRKøb helst en krogmodnet flæskesteg (fås hos slagteren), hvor vandet er løbet fra kødet.Sørg for at sværen ikke er våd. Tør den af.Fordel godt med groftsalt mellem alle sværene.Lad stegen stå lidt med saltet på, inden du kommer den i ovnen.Sørg for, at ovnen er godt forvarmet, når du kommer stegen ind.Flæskestegssandwich med hjemmelavet agurkesalat og syltet rødkål (4 pers.)Resten af flæskestegen fra juleaften 4 gode grovboller (hjemmebagte eller fra bager) Agurkesalat: 2 agurker 3 dl eddike 3 dl vand 1 spsk. salt 2 spsk. sukker Syltet rødkål: ½ rødkålshoved 1 økologisk appelsin 220 g sukker 2 kanelstænger 1 dl vand SÅDAN GØR DU: Agurkesalat: Skær agurkerne i tynde skiver og drys lidt salt på dem. Lad dem ligge med salt et par timer, så vandet trækker fra agurkerne. På den måde bliver de mere sprøde. Sæt en gryde over med vand, eddike og sukker.Når vandet koger, slukker du for det og kommer agurkerne i. Derefter sættes det på køl til senere.Syltet rødkål: Skær rødkål i strimler. Kom det i en gryde og tilsæt vand, sukker, kanel og en appelsin, som er skåret i 4 stykker. Lad det hele småkoge, til det er mørt, ca. 1 1/ 2 time.Sandwich: Skær resten af flæskestegen fra juleaften i skiver og lun dem i ovnen. Er sværene bløde, kan du skære dem af stegen og give dem 200 grader i ovnen, til de er sprøde igen. Læg dem derefter på de lune skiver flæskesteg.Saml herefter dine hjemmelavede flæskestegssandwich med boller, agurkesalat og rødkål.Slagterens langtidsstegte flæskesteg (4 pers.)1,5 kg svinekam med spæk og ben groftsalt 5-6 laurbærblade 2 kanelstænger revet økologisk appelsinskal af ½ appelsin SÅDAN GØR DU: Stegen: Tænd ovnen på 150 grader (varmluft).Sæt stegen på en rist over en bradepande m.lidt vand (et par centimeter). Gnid groftsalt godt ned mellem sværene. Riv appelsinskal ud over og stik et par laurbærblade ned i. Læg kanelstænger og resten af laurbærbladene ned i bradepanden.Steg stegen i 2,5 tim ved 150 grader. Er sværen ikke helt sprød endnu, skru op til 200 grader - hold øje med stegen, mens sværen popper.Hæld vand i bradepanden løbende, så den ikke steger tør. Så har du også fond til din sovs.Tip! Supplér med æblemost i din bradepande - det giver en dejlig sødme, når du skal lave sovs af kødkraften.
BTs MADSKOLE Alle drømmer om en flæskesteg, der er saftig og sprød. Stegen skal krogmodnes og langtidssteges - og resterne er perfekte til flæskestegssandwich dagen efter.
Det strømmer ind med læseanbefalinger, men vi modtager også meget gerne efterlysninger fra søgende sjæle, og hvis det kan lykkes at få de to ting til at mødes, er det en god dag i Klinikken. Så i dag skinner solen! Sørme om det ikke er lykkedes at skabe et match, faktisk hele tre! Hør her: »Kære Konsultation, tak for initiativet, det er rart at vide, at der altid er døgnåbent, så man også kan skrive til dig midt om natten. Jeg har det problem, at jeg aldrig er tilfreds. Det æder mig op, at jeg har så svært ved bare at nyde livet, og hvis jeg skal være ærlig, er det nok mit arbejde.Det fylder rigtig meget, samtidig med at jeg aldrig rigtig har følt, at jeg fik det helt rigtige job. Jeg vil være glad for læsetip, men ved godt, at jeg nok ikke kan læse mig til tilfredshed. Vh Nanna L., Odense«.Kære Nanna, måske kan du bruge følgende fra Morten Buttenschøn i Albertslund: »Hvis dine, som mine, livsdrømme om rigdom, originalitet, frihed og berømmelse er ved at smutte ud af hænderne, og du er ved at miste jordforbindelsen til f. eks. depression eller nervøs spisevægring, eller du er blevet lokket til at tro, at livet er lutter lagkage, at du altid er festens midtpunkt og kun få sekunder fra at vinde ' X Factor', så grib ud efter John Williams bog ' Stoner'. Her møder vi en ærlig mand, der har set sandheden om livet i øjnene. »Du har for høje forventninger til livet«, siger Stoner til sidst efter et langt stille liv. Livet er kort og besværligt, fyldt med nedture, gentagelser og fiaskoer. Han lærer os modsat at »finde glæde i det lille livs ufattelige storhed«.Stoner finder mening, ro og forståelsesmuligheder i litteratur og visdom. Stoner er stenen i Sisifos-myten, det har han det fint med, han løfter hovedet og ændrer langsomt sine forventninger og drømmes mål«.JA, ' STONER' har virkelig vakt diskussion! Han kom fra fattigdom og elendighed og syntes at måle sit liv som universitetslærer og ægtemand op mod det pauvre alternativ, der var ham givet fra fødslen. Men det er ikke det eneste, vi har til dig, Nanna, for måske gælder det også om at se det helt store i det små.Tak til Maja Johnsen fra Svendborg for følgende: »Kære Konsultation. I Jón Kalman Stefánssons roman ' Nogenlunde på størrelse med universet' hører den unge hovedperson Ari på et tidspunkt, hvor hans egne erfaringer fra kærlighedslivet udelukkende stammer fra litteraturen og rock'n'roll, en beretning om Halny og hendes tavse og klodsede mand. Efter at Halny har hørt om de gamle sagn, der har givet navn til stjernebillederne, er stjernehimlen for hende forvandlet til en kæmpestor bog, som en bidende kold aften lokker hende ud, barhovedet og uden overtøj.Efter lidt tid går hendes mand, mumlende »Fandens til idioti«, ud og lægger et uldtæppe om hendes spinkle skuldre, stryger hende lynhurtigt over hovedet og giver hende huen på. Står en kort stund ved siden af hende og kigger og går så ind. Og så følger, hvad jeg opfatter som det, Ari har uddraget af beretningen: »Kærlighed er altså, når det kommer til stykket, ikke, at jeg elsker dig så højt, at jeg kunne dø, you'll always be my endless love - men når nogen går ud i frostvejr med et uldtæppe og en hue, så et andet menneske kan fortsætte med at se på stjerner««.NU BLIVER DET alvorligere. Vi skal til Primo Levi, som overlevede Auschwitz. Annette Lynge fra Østerbro i København skriver om hans erindringsværk, ' Hvis dette er et menneske': »Det er en af de mest fængslende bøger, jeg har læst, den er både livsbekræftende, sørgelig og med humor. Men har den en helbredende virkning? Ja, det mener jeg, den har, hvis man har ondt af sig selv, er deprimeret og synes, hele verden er imod en, så er den bog en øjenåbner. En kur mod selvmedlidenhed og samtidig en indsigt i, hvad mennesker formår i fantasifuld overlevelse og i utrolige venskaber.Her er et citat fra bogen: »Nu skraber alle opmærksomt bunden af deres skåle med skeen så intet af suppen går til spilde. Barakken genlyder af en larmende metallisk skramlen, der betyder dagen er forbi. Fra min øverste køje hører og ser jeg gamle Kuhn bede højt. Han rokker voldsomt frem og tilbage. Han takker gud fordi han ikke er blevet udvalgt. Kuhn er et fjols.Han ser ikke Beppo i køjen ved siden af, grækeren der kun er 20 år gammel og som i overmorgen skal i gaskammeret, og han ved det. Ved Kuhn ikke at det er hans tur næste gang? Forstår Kuhn ikke at det der er sket i dag er så afskyeligt, at ingen takkebøn, ingen tilgivelse, ingen udslettelse af de skyldige, kort sagt intet af al det der står i menneskenes magt nogensinde kan gøre det godt igen? Hvis jeg var gud ville jeg spytte på Kuhns bøn«.Op mod nazismens ultimative gru forekommer ens egne problemer jo små, men det ændrer selvfølgelig ikke ved, at de er reelle og kan være yderst belastende.Jeg håber, du kan bruge læsernes anbefalinger, Nanna, men det der med det forkerte job skal du vist også få set på.Held og lykke.jes.stein.pedersen@pol.dk Fakta: KONTAKTSkriv eller mailÅben konsultation er åben hver søndag her på siden.Men modtager post hele ugen døgnet rundt. Skriv trygt og under fuld diskretion, hvis det ønskes, til: Jes Stein Pedersen, Politiken, Rådhuspladsen 37, 1785 København V jes. stein. pedersen@pol.dk.

De blå partier styrer nok Christiansborg, men bestyrer ikke sagerne på Københavns Rådhus. Hovedstaden har alle dage været rød, men nu går de blå til kamp med et samlet, seriøst alternativ til venstrefløjen, varsler de tre regeringspartier.De tre blå s pidskandidater - Cecilia Lonning-Skovgaard (V), Jakob Næsager (K) og Alex Vanopslagh (LA) - har udarbejdet ti punkter, som københavnerne kan forvente udfoldet, såfremt de blå partier ved kommunalvalget 21. november får flertal i Borgerrepræsentationen. Lavere skatter, mere fokus på faglighed i folkeskolerne, boliger for alle og plads til byens bilister er blot nogle af de indsatsområder, hvor spidskandidaterne vil ændre kurs. »De ti punkter er pejlemærker for et blåt København. Vi er kommet frem til en fælles vision om et langsigtet systemskifte, og vi vil gerne samarbejde for at nå dertil. Vi e r et alternativ til Frank Jensens og Enhedslistens København,« siger Cecilia Lonning-Skovgaard, der blev valgt som Venstres spidskandidat i efteråret.Ingen af de tre kandidater føler, at de er gået på kompromis med deres politiske principper.Alligevel har de hver især ét punkt, der ligger dem særligt nær. Her nævner Liberal Alliances spidskandidat, Alex Vanopslagh, erhvervslivets vilkår som et område, der trænger til en kærlig hånd.»Hvert år brokker københavnske virksomheder sig over lange sagsbehandlingstider, dårlig service samt høje skatter og afgifter. Lige nu stiller kommunen sig i vejen for virksomhederne i stedet for at fremme deres vilkår,« påpeger Alex Vanopslagh.Du mener, at København ligger dårligt, når det kommer til erhvervsvenlighed. A lligevel er det netop i Hovedstaden, at mange virksomheder vælger at slå sig ned. Kan man på den baggrund tale om, at der er et problem? »Vi har det for godt. København er fuld af muligheder, fuld af talenter, vi har en omfattende infrastruktur og masser af arbejdskraft.Alt dette vil tiltrække virksomheder lige meget hvad, men det er ikke et argument for at have en uhensigtsmæssig erhvervspolitik. Vi skal føre en god erhvervspolitik, fordi dette skaber velstand. Når vi som samfund er rigere, skaber vi bedre vilkår for vores børns generation.De får bedre biler, bedre boliger, bedre medicin, bedre fødevarer og bedre jobmuligheder.Derfor er en sund erhvervspolitik en kerneopgave for enhver kommune.« De tre blå partier sidder tilsammen på 11 ud af Københavns Borgerrepræsentations 55 pladser og på blot én ud af syv borgmesterposter.Nuværende medlem af Borgerrepræsentationen, gruppeformand og spidskandidat for de Konservative, Jakob Næsager, mener, at det faglige niveau i de københavnske folkeskoler er for lavt, og dette vil være en af hans mærkesager.»Vi skal have en af landets bedste folkeskoler og ikke bare en af de dyreste. Resultaterne er alt for ringe, og derfor vil vi gerne sætte fokus på at efteruddanne og dygtiggøre lærerne samt give skolelederne mere frihed. Alt for mange elever forlader skolen som funktionelle analfabeter. De får hverken en uddannelse eller en lære plads og kan ikke forsørge sig selv.« Hvis det ikke er fagligheden, kommunen fokuserer på lige nu, hvad er det så? »Overborgmesteren har brugt rigtigt mange penge på at renovere byens skoler, men eleverne bliver jo ikke dygtigere af at være i en ny bygning. Vi skal have mere fokus på indhold i skolerne frem for at anvende alle pengene på mursten,« lyder det fra spidskandidaten.Venstre er det største borgerlige parti i København.Ud over en borgmesterpost har partiet seks politikere i Borgerrepræsentationen.Den ene er Cecilia Lonning-Skovgaard. Ifølge hende er byens trafikale forhold til stor gene for borgere og virksomheder.»Københavnerne kan dårligt nok komme frem for vejarbejde, ligesom de ikke kan få lov til at parkere nogen steder. Dette er en kæmpe gene for københavnere og for erhvervslivet.Jeg hørte for nylig, at en konsulentvirksomhed er flyttet fra Østerbro til Søborg, fordi det tog for lang tid for medarbejder e og kunder at finde en parkeringsplads. Hvis dette er et problem, der begynder at rodfæste sig, så har vi for alvor en udfordring,« siger Cecilia Lonning-Skovgaard.Jensen stolt af det cyklende København Overborgmester Frank Jensen (S) har siddet på posten i syv år. Han er også Socialdemokratiets kandidat ved novembervalget. Berlingske har fremlagt de blå kandidaters pejlemærker og kritik af den nuværende ledelse.»Den sørgerand, spidskandidaterne læ gger over København, deler jeg ikke. Det er en by i fremgang, og udenlandske investorer strømmer til, fordi de er interesserede i at lægge penge netop her. I forhold til trafik skal der være plads til alle, også bilisterne, men jeg er stolt over, at København er en af de førende cykelbyer i verden, og det tror jeg også, at københavnerne er,« siger Frank Jensen.Dog er de blå kandidaters kritik af folkeskolens faglighed berettiget, mener Frank Jensen. Han fremhæver imidlertid, at karaktererne på byens skoler stiger mere end landsgennemsnittet, og i forhold til kommunens investering i mursten er beskeden enkel: »Jeg kommer ikke til sige undskyld for at have brugt de seneste syv år på at rette op på nedslidte skoler, dårligt indeklima og ulækre toiletter. Vi har brugt 4,7 milliarder på at rette op på vores skoler. Det er jeg stolt af, og jeg mener, det fremmer fagligheden og børnenes evne til at lære. Jeg går til valg som siddende overborgmester, og jeg vil rigtigt gerne vurderes på de resultater, jeg har leveret, siden jeg indtog posten.«.amth@berlingske.dk Jeg kommer ikke til sige undskyld for at have brugt de seneste syv år på at rette op på nedslidte skoler.Frank Jensen (S), Københavns overborgmester.
Tre borgerlige spidskandidater i København har i fællesskab udarbejdet et »regeringsgrundlag« for hovedstadens fremtid. Planens i alt ti punkter fokuserer på lavere skatter, højere faglighed i folkeskolen og bedre vilkår får bilister.
Harpiks på fingrene, vægge fyldt med værdifuld kunst og et hjerte, der banker for uddannelse.Stefan Hermann er et sammensat menneske, hvis professionelle karriere har skudt i forskellige retninger. I tirsdags så vi ham som formand for den ekspertgruppe, som regeringen har nedsat til at komme med anbefalinger til, hvordan flere udsatte unge kan få en ungdomsuddannelse.Anbefalingerne, som Hermann brugte et år på at udtænke sammen med sit hold, mens han passede sit job som rektor på Professionshøjskolen Metropol, høstede stor ros på Christiansborg og i KL.Tidligere har han været håndboldspiller, først udtaget til ungdomslandsholdet og senere professionel stregspiller i blandt andet AGF. Og fra 2005 til 2008 fungerede han som vicedirektør for kunstmuseet Arken. Men kunsten har han ikke forladt. Hjemmet på Østerbro i København, hvor han bor med sin kone og tre piger, er fyldt med værker. Og der kommer jævnligt nye til. Stefan Hermann har en aftale med sig selv om, at hver gang han får udbetalt en bonus, går pengene til kunst, der kan forkæle øje og sjæl.Men mest af alt er det uddannelse, der optager den 45-åriges rektor, der går for at være velklædt og stilbevidst.Et utroligt overblikFlere højtstående personer i uddannelsessektoren peger på Stefan Hermann som værende en af samfundets vigtigste uddannelsesstemmer.»Han har et utroligt overblik over hele uddannelsesområdet - lige fra dagtilbuddene til de videregående uddannelser.Han er en af de tydeligste stemmer, der er i dag på det samlede område. Og så er han ekstremt ambitiøs i alt, hvad han gør«, siger Arne Eggert, der er udviklingsdirektør i Kommunernes Landsforening.De to kender hinanden fra statskundskabstudiet i Aarhus og har været kollegaer i Undervisningsministeriet.Stefan Hermann er bl. a. med i formandskabet for Rådet for Børns Læring, der rådgiver regeringen om, hvad der fremmer kvalitet i folkeskolen, vuggestuer og børnehaver. Og i 2010-2011 var han formand for regeringens arbejdsgruppe til talentudvikling i uddannelsessystemet.Selv om Stefan Hermann ifølge Arne Eggert kan lyde »som en professor i litteraturvidenskab«, når han taler, formår han at lægge det intellektuelle væk, være »drengerøvsagtig, snakke om fodbold og drikke øl til koncerter«. Hermann er født ind i en akademisk familie med en mor, der er psykiater, og en far, der er jurist og tidligere medlem af Folketinget for SF.Flere kalder ham ekstremt ambitiøs ud over det sædvanlige og er forundrede over det lille søvnbehov, han har.»Imens han er rektor på Metropol og formand for regeringens ekspertgruppe, så skriver han også lige en bog om dannelse.Det siger noget om hans kapacitet«, fortæller Arne Eggert.Bogen ' Hvor står kampen om dannelsen' udkom sidste efterår. Her slår Hermann et slag for, at gamle dyder som selvdisciplin og flid skal tilbage i klasseværelset og bør være en del af formålet med al skolegang og uddannelse i Danmark.Rekapituleringen af de gamle dyder faldt i god jord hos Niels Christian Sauer, der er debattør og tidligere medlem af Danmarks Lærerforenings hovedbestyrelse.Sauer betragter Hermann som en »ven og en person, der har en dyb respekt for lærerprofessionen«. Men han kritiserer ham for at sige, »hvad magthaverne gerne vil høre«, hvilket Hermann dog afviser.Efter lærerlockouten i april 2013, der endte med nye arbejdstidsregler, sagde Stefan Hermann, at lærerne måtte tage til efterretning, at de havde tabt slaget.»Vi har været enige om mange ting igennem årene. Men det var altså ikke nogen ordinær konflikt. Det var et overgreb mod en gruppe lønmodtagere. Jeg havde ikke forestillet mig, at en mand med den indsigt og det format ville opføre sig som en lille hund, der sagde, hvad magthaverne ville have«, siger Niels Christian Sauer, der betegner Hermann som en, der gerne vil være venner med alle.Behersket ros fra tillidsmandenMens konflikten rasede i foråret 2013, fortalte Stefan Hermann i medierne, at Professionshøjskolen Metropol havde positive erfaringer med, at skolens ledelse efter halvandet års forhandling fra 2012 havde opsagt lærernes lokale arbejdstidsaftaler.Dog uden at hylde lockouten. Ikke alle medarbejdere var enige i udlægningen, og der opstod krisestemning, fortæller Hans Henrik Koch, der er lektor på Metropol og tillidsrepræsentant. Nu er der faldet ro på igen, og samarbejdet er forbedret.Tillidsmanden roser Stefan Hermann for at »blande sig i den offentlige uddannelsesdebat, være visionær og være et tydeligt ansigt udadtil« : »Men indadtil er han lidt mere utydelig.Det er mest hans kollegaer i direktionen, der har hænderne nede i maskinrummet, hvor Stefan peger mere udad. I forhold til at kunne sætte sig i medarbejdernes sted har han stadig noget at lære«. At ville favne mere end den opgave, man er sat til at tage sig af, er typisk for Stefan Hermann, fortæller tidligere finansminister Bjarne Corydon, der er gammel studieven med Hermann.»Han har krudt i bagdelen på den gode måde. Han har altid en ambition om at få mere ud af det, han er sat i verden til at styre. Og han insisterer på at ville skabe forbindelse mellem de verdener, som han synes kommer hinanden ved: det faglige, det intellektuelle, det kulturelle, den offentlige debat og politik. Stefan har virkelig forsøgt at banke hul på tværs af de forskellige sektorer. Han har meget på hjerte og vil gerne, at ting flytter sig«.pernille.mainz@pol.dk Fakta: BLÅ BOG STEFAN HERMANNFormand for ekspertgruppen, der tirsdag kom med anbefalinger til, hvordan flere udsatte unge kan få en uddannelse.Rektor på Professionshøjskolen Metropol i København siden 2008.Tidligere vicedirektør på kunstmuseet Arken.Har skrevet flere bøger om uddannelsespolitik.I 1999 cand. scient. pol. fra Aarhus Universitet.Fra 1990-2004 elitehåndboldspiller.Bor i København med sin familie.Opvokset i Skive. Født i 1971.
UDDANNELSE PORTRÆT Rektor Stefan Hermann lever og ånder for uddannelse. Han sover kun lidt, elsker kunst og ses som en af landets tydeligste stemmer i uddannelsesdebatten.
Hjemmestrikket baby 1975Jeg er født på Kolding Sygehus, så det her billede med hjemmestrikket tøj er nok taget et par dage efter. Hvem der har strikket det gule babytøj, ved jeg faktisk ikke. Jeg er vokset op i en familie, hvor håndværk, design og kreativitet altid har været dominerende. Min far havde en virksomhed hjemme i Kolding med design i rustfrit stål. Mine forældre tegnede alt selv, der var ingen grænser, også da vi skulle have lavet en tilbygning til huset. Min farmor, som er 97 år og stadig lever, var modist, og min farfar var møbelsnedker, så der ligger nok en eller anden skabertrang og behovet for at bruge sine hænder i min familie.Stylist som seks-årig 1981Her er jeg med min elskede sminkedukke, som jeg lagde makeup på. Også mine babiedukker kunne jeg bruge meget tid på at style. Jeg er seks år på dette billede, og når jeg ikke legede med mine dukker, tegnede jeg. Blok og blyant havde jeg altid lige i nærheden, hvis jeg fik en idé. Af min far blev jeg indimellem bedt om lige at lave et print til et forklæde til hans virksomhed, jeg tegnede også mønstre til dækkeservietter. Nogle år senere var jeg med klassen i Paris, hvor man kunne købe de lækreste tegnematerialer. I Paris brugte jeg mange timer på at sidde i Palais Royal og tegne, jeg elskede det og kunne blive ved i timevis.Forklædt som sygeplejerske 1982Selv om min mor var hjemmegående, var hun ikke lige den, der nåede at bage eller sy fastelavnstøj til min lillesøster og mig, så det her sygeplejekostume har vi nok købt i en legetøjsbutik. Men var der noget, min mor var god til, så var det at sætte sig ned og lege med min søster og mig. Og jeg mener virkelig sætte sig ned, gå helt ind i legen og bruge lang tid på det. Det synes jeg, at jeg har haft svært ved med mine egne piger, dét med at sætte mig ned i lang tid sammen med dem og gå så meget ind i legen, som min egen mor gjorde. Når jeg tænke tilbage på min barndom, var den tryg og fuldstændig ukompliceret.På indkøb i Indien 2003Her er jeg på indkøb i en butik på et af de store markeder i Indien.De første af vores forretningsrejser var i Indien, oftest i New Delhi, Rajasthan eller Madras. Men jeg har det meget svært med Indien som land, derfor er jeg ikke kommet der de seneste mange år. Der er en helt ekstrem fattigdom side og side med kæmpestore og dyre hoteller. Det er et kaos af fattigdom i et land fuldt af dobbeltmoral og med nogle traditioner på områder, som jeg har det meget svært med. Jeg havde det ganske enkelt ikke godt med at være der.Første show i Østebro Svømmehal 2004Det her billede er taget til vores allerførste modeshow, som blev afviklet i Østerbro Svømmehal. Catwalken blev lagt oven på vandet, der var DJ, og sykronsvømmere var med som en del af showet. Det var meget ambitiøst og flot. Men jeg husker det som helt vildt stressende lige op til, at vi skulle i gang. Forinden var der pensionistsvømning, og de skulle selvfølgelig op af vandet, før vi kunne gå i gang med at etablere det hele. Tiden var virkelig knap, og vi kunne næsten ikke nå det. Jeg kan huske, at Timm Vladimir var kæreste med koreografen på showet, og at han pludselig drønede rundt for at hjælpe os med alt muligt. På billedet er det hele overstået, vi nåede det, det gik godt - og som man kan se på billedet, er jeg lettet og meget, meget glad.Min mand og Smilla 2006Jeg havde fem dages barselsorlov med Smilla, så var jeg på arbejde igen.Mødregrupper aner jeg ikke, hvad er for noget. Jeg havde det fantastisk, også efter vi fik vores anden datter Sofine, både fysisk og mentalt. Og eftersom både Niels og jeg arbejder i virksomheden, har vi haft begge piger med, fra de kun var få dage gamle. Det vigtigste var, at de var sammen med os. Vi skiftedes til at rulle dem i barnevognen nede i Kongens Have. Mælk havde jeg masser af, jeg var nærmest sådan en ammemaskine, der hældte piskefløden over på sutteflasker, fordi vores ældste datter meget hurtigt fik tænder, så vi måtte give hende ammemælk på sutteflaske.Hos strikleverandøren i Hongkong 2012Her er vi i Hong Kong hos en af vores strikleverandører. Det har altid været vigtigt for mig, at vi selv kommer ud til vores leverandører mest muligt. Lige siden pigerne var små, har vi haft dem med på vores arbejdsrejser rundt i hele verden. På billedet sidder Smilla med høretelefoner. Jeg kan huske, at Smilla var meget forundret over de voksne i Hong Kong, der var helt vilde med den japanske tegneseriefigur Hello Kitty, som hun jo kendte. En af medarbejderne på strikfabrikken hed Gloria og var 55 år. Hendes målebånd var Hello Kitty, det samme med hendes taske, alt var Hello Kitty. Det var meget almindeligt i Hong Kong blandt voksne, og det havde vores datter lidt svært ved at forstå.»Selv om min mor var hjemmegående, var hun ikke lige den, der nåede at bage eller sy fastelavnstøj til min lillesøster og mig.« »Vi skiftedes til at rulle dem i barnevognen nede i Kongens Have.«.Fakta: FØDT IND I EN KREATIV FAMILIEKreativ direktør for Designers Remix, Charlotte Eskildsen, har, siden hun var lille pige, haft blok og blyant i nærheden. Som 14-årig sad hun i Palais Royal i Paris og tegnede, da hun var på klassetur. I næste uge er hun med, når der er modeuge i København.BLÅ BOGFødt 1975 i Kolding Kreativ direktør og medejer, Designers Remix.Gift med Niels Eskildsen, adm.direktør i Designers Remix.Har to døtre på syv og 11 år.

Tavse vidner, manglende tekniske spor og velovervejede kriminelle gør det svært for politiet at opklare drab i rockerbandemiljøer.Kuglerne flyver gennem luften, men håndjernene rasler ikke i samme takt.I perioden 2011-2016 er mindst syv personer blevet slået ihjel i bandekonflikter, uden at en gerningsmand er blevet dømt. Det viser BTs gennemgang af drabssager.Den verserende bandekrig på Nørrebro i København har alene i år givet politiet mindst tre nye bandedrab at efterforske. Vicepolitiinspektør Torben Svarrer, der er leder af Københavns Politis afdeling for organiseret kriminalitet, står i spidsen for opklaringen. Han fortæller, at der er særlige udfordringer med at opklare drab i rocker-bande-miljøet: »Når det drejer sig om bandemiljøet, er der ingen, der taler med politiet.Det sidste, ofrene siger på båren, inden de besvimer, er, at de ikke vil tale med politiet,« siger Torben Svarrer.Vil hellere hævne end nævneMens ofrenes venner hellere vil hævne end nævne, bakser politiet med at få vidner til at stå frem.»Mange ønsker ikke at blive involveret i det her. De, der har noget at give politiet, vil gerne være anonyme, og det er der i nogle tilfælde også mulighed for at være, men generelt er der en vis tilbageholdenhed med at stå frem, fordi man ikke har lyst til at stå og blive konfronteret med de her mennesker i en retssal,« siger Torben Svarrer.Når det lykkes politiet at finde vidner, skal sagen stadig dokumenteres af tekniske undersøgelser.Også her volder bandeskyderierne problemer.»Mange gange sker det ude i det offentlige rum. Når der sker drab i nære relationer, kan det nogle gange være nemmere at finde tekniske spor, fordi gerningsstedet er mindre.I de her sager skal vi finde ud af, hvorfra man har stået og skudt.Hvis ikke der er vidner, der fortæller om det, og hvis ikke vi har patronhylstre eller andet, der underbygger det, kan det være svært at placere en gerningsmand,« siger Torben Svarrer.Når en gruppering slipper af sted med et drab, er det noget, der giver medlemmerne blod på tanden. Det fortæller den tidligere Bandidospræsident Lars Toxværd, der for nylig udgav bogen ' Når helvede fryser til is': »Når du har et medlem, der er i stand til at slå ihjel uden at blive taget, så giver det en tro på, at man kan gøre det her. Det skaber et rigtig grimt miljø og et morderisk instinkt.Både hos morderen, hos den, der skal begå det næste drab, og hos dem, der skal tage beslutningen,« siger Lars Toxværd.Drabssager bliver aldrig forældede, og der findes gode eksempler på, at rocker-og bandedrab bliver opklaret lang tid efter, at de blev begået.Aflytning og aftrykTakket være rumaflytning, sålaftryk og taktiske udmeldinger i pressen lykkedes det i 2015 Sydsjællands og Lolland-Falsters Politi at slå hul på det ellers uopklarede drab på Edin Fakic. 13 måneder efter drabet blev den 21-årige Bandidos-rocker Martin David Larsen anholdt. Han blev først idømt livstid, men fik senere nedsat sin straf til 14 års fængsel.R igspolitiet har ingen samlet statistik over, hvor mange bandedrab.baa@bt.dk jvl@bt.dk '' Generelt er der en vis tilbageholdenhed med at stå frem, fordi man ikke har lyst til at stå og blive konfronteret med de her mennesker i en retssal Torben Svarrer, leder af Københavns Politis afdeling for organiseret kriminalitet '' Jeg kan ikke lade være med at tænke på, om gerningsmanden bag et nyt skyderi måske var ham, der også skød min søn Hanne Villumsen, mor til skuddræbte Jonathan.Fakta: Uopklarede bandedrab2017 9. november: Ved Mjølnerparken i København bliver en 22-årig mand dræbt af skud, da to maskerede mænd på en knallert skyder mod en holdende bil. En anden mand i bilen bliver lettere såret.3. november: En 20-årig mand, hvis brødre er LTF-medlemmer, rammes af skud, da han om natten kører i en bil i Tingbjerg i det nordvestlige København.Han dør den efterfølgende dag af sine skudlæsioner. 31. oktober: Tre toneangivende medlemmer af Brothas rammes af skud foran indgangen til et hostel i Mjølnerparken i København. Den 30-årige Wurdi Kalif bliver dræbt, mens de to andre overlever - den ene dog alvorligt såret.2016 1. juni: 31-årige Muhammed Sendi, medlem af den Odense-baserede indvandrerbande Black Army, dræbes af knivstik i halsen på gågaden Vestergade i Vejle. Motivet var ifølge politiet formentlig narkogæld.En 26-årig mand fra Afghanistan mistænkes for drabet.7. oktober: Det 30-årige Brothas-medlem Khaled More Abdel Rassaq bliver dræbt af flere skud på Lyngbyvej ved Hans Knudsens Plads på Østerbro i København. Tre andre mænd rammes også af skud, men overlever.2015 18. december: Den 18-årige Jibaril Abdulle bliver ramt af et dødbringende skud, mens han sidder bag rattet i en personbil, der kører ad Frederikssundsvej ved Husum. En passager i bilen rammes også af de to-tre skud, som bliver affyret. Den dræbtes storebror Abdulqadir Abdi blev skuddræbt ganske tæt på gerningsstedet i 2011. 2013 11. januar: På fortovet foran et pizzaria ved Høje Gladsaxe Centret bliver 19-årige Jonathan Taboryski dræbt af skud. En 21-årig mand ved hans side, der formentlig var det egentlige mål for skyderiet, bliver alvorligt såret. 20. februar: I en passage bag butikken Drømmeland på Finsensvej på Frederiksberg bliver den 27-årige Zaid Mohammed Al-Kayssi ramt af et skud i brystet, så han dagen efter afgår ved døden. 2011 10. marts: I en byge af op mod 30 skud fra et automatvåben i en standset bil bliver 19-årige Mahad Abdulqadir Abdi skudt ned og dræbt på Gadelandet i Brønshøj i Københavns nordlige udkant. To andre mænd rammes også, men overlever. 13. marts: På hjørnet af Blågårdsgade og Korsgade på Nørrebro i København bliver 19-årige Zoubir Aoussar om aftenen beskudt fra en kørende bil. Han dør om natten på Rigshospitalets Traumecenter.
SKARPE SKUD Vidnerne er ofte tavse og sporene sparsomme, når bandekrigen kræve dødsofre. Alene i år har politiet fået tre nye drab at opklare.
Otte måneder efter Martin Thorborg solgte sin andel af Ageras til den arabiske kapitalfond Investcorp, er adm. 
Serieiværksætteren Martin Thorborg solgte sin andel af Ageras i marts. 
Når jeg inviterer til fest, inviterer jeg stort set aldrig mine venners koner, mænd eller kærester. Det er der nogle, især koner, der bliver lidt sure over og synes er dårlig opførsel eller uhøfligt. Det er det måske også. Det forventes, at der hører en + 1 med til invitationer, men hvorfor egentlig? Jeg plejer at stille mine venner dette opklarende spørgsmål til, hvorvidt deres partner skal med eller ej: »Bliver I sjovere af at være sammen til fest? For hvis ikke vil jeg egentlig hellere se dig alene«. Det er naturligvis et provokerende spørgsmål, men mit ærinde er at klargøre for dem, at utroligt få mennesker bliver festlige af at have deres kæreste eller ægtefælle med til et selskab. Det handler ikke om et eller andet infantilt med ' single' versus ' ikke-single', eller at kun folk, der scorer og er på jagt, er sjove. Faktisk handler det slet ikke om sex, men om at to fasttømrede mennesker i et langvarigt parforhold meget ofte har svært ved at slå sig løs sammen. Og de fleste af os inviterer altså til fest for at have det sjovt, ikke for at være høflige.DET MED de kærestekedelige festgæster er selvfølgelig en ærgerlig konsekvens af noget ellers smukt - to menneskers kærlighed.Og der findes masser af undtagelser, ligesom at par i begyndelsen af et forhold ofte er meget festlige og i fuld brand af alle de følelser. Men der sker altså noget mellem elskende, som årene går, og børnene kommer til, samtidig med at husstandens størrelse, og gæld, vokser, og man mere snakker om sommerhuskøb, valg af en ny vandhane eller den seneste sæson af ' House of Cards', end om alt det, man drømte om i starten, da man var opdagelsesrejsende i hinandens sind og krop.I begyndelsen af et parforhold afsøger man hele tiden hinanden efter bekræftelse i, hvor godt man passer sammen. »Kan du også lide bourgogne«, jubler man.»Har du også rejst i Chile?«. »Kan du heller ikke lide nudler?«. »Synes du også, at der er noget tryghedsskabende, men alligevel urbant, ved at bo på grænsen mellem Østerbro og Nørrebro?«. Alt kan bruges som indikator på, at du nu har mødt dit match. Alle disse fælles ting er så dem, man senere vil finde kedelige og forudsigelige, men lad nu det ligge.For senere i forholdet kommer også den fine tryghed og kærlighed i genkendelsen, i glæden ved at dele sit liv med en, der koger dit æg perfekt, kan give dig en orgasme på fem minutter og desuden ved præcis, hvor lidt mælk du vil have i kaffen, og hvornår din chef har været en nar, alene ud fra dit kropssprog.DEN GENKENDELSE og tryghed i hinanden går dog meget dårligt i spænd med en fests vildskab og larm.Det er noget med, at de to impulsive jeger forsvinder ind i et kontrolleret ' vi'.Hverdagen er smuk, men den dur ikke til en fest. Så man må være lidt Brinkmannfornuftig og stå fast på sit. Stå fast på egne venner og vaner og meninger og smag og tage ud at lege i verden med andre for at vende hjem i kærlighedens favntag og fortælle om alt det sjove, man har oplevet.Desværre sker det i stedet ofte, at folk, der kender og elsker hinanden, har det med at gøre alt sammen og derfor sidder lårene af hinanden til fest. De vogter over hinanden. »Aj, skat, er du fuld nu«, spørges der bekymret. Man danser kun med hinanden og kun et par sange. Man sidder roligt i et hjørne, måske afstemmes fælleskontoen, eller børnenes udviklingstrin vendes.En del par virker også, som om de, allerede inden de ankommer til festen, har forventningsafstemt, hvor vildt det skal blive. De har derfor hånden på håndbremsen hele aftenen. Måske har de ligefrem sat et tidspunkt på, hvornår ' vi' går hjem. Det er ofte omkring midnat, for ' vi' skal jo op og have noget ud af dagen i morgen. Det er utænkeligt at sende den trætte hjem og give den festlige frihed til at danse alene. ' Vi' bestiller altså en taxa hjem nu.SOM EN del af dette ' vi' kan man så tillade sig en dovenhed, både intellektuelt og socialt, til fester, som man som sologæst slet ikke kan slippe af sted med. Et par til fest behøver egentlig hverken være høflige eller opsøgende over for nye mennesker. Et par kan tillade sig kun at hilse på velkendte ansigter og andre par og så stå tæt op ad hinanden og være sammen i det velkendte vi.Men en fest bliver jo netop først sjov, når ' vi' kaster os ud i det ukendte. Når vi taler med nye mennesker, danser med nye, prøver en ny cocktail, hører nye sange, ikke ved, hvordan vi kommer hjem, eller hvornår, og det bliver så sent, at sko og strømpebukser ryger hen i et hjørne.Så dingler man hjem og har grinet, så kinder og mavemuskler er ømme, og man har danset så vildt, at fødderne har vabler, og lårene er ømme.Man har mødt nye underlige mennesker og haft samtaler, der ikke har udspillet sig før. Du har været på opdagelsesrejse i alle mennesker.Nogle talte om ornitologi, andre om dødsmetal, og en fortalte om en skør swingerfest i Bornholms keramikermiljø.Man har måske spillet luftguitar med en skolelærer fra Viborg til Guns N'Roses, og næste dag har man så tilmed det ubetingede privilegium at vågne op i sin elskedes arme med drageånde og pandaøjne (læs: makeup ned ad kinderne). Og så går han sgu tilmed ud i køkkenet og koger et æg fuld af kærlighed til dig. For om lidt er kaffen klar.ditte.giese@pol.dk Et par kan tillade sig kun at hilse på velkendte ansigter og andre par og så stå tæt op ad hinanden og være sammen i det velkendte vi. Men en fest bliver jo netop først sjov, når ' vi' kaster os ud i det ukendte.

FLYVERDRAGTERAlle, der har været barn nord for Hamborg, har prøvet at blive tvunget i en flyverdragt - med alverdens pinsler til følge: Bukserne bliver trukket op i skridtet, underbukserne bliver trukket op i numsen, og hvis du sveder, kommer du til at fryse, og hvis du skal tisse, når du ikke at få dragten af. Der er en grund til, at ingen af de voksne, der rent faktisk arbejder i en flyver, har flyverdragt på.CHRISTIANIA-CYKLERCyklen er en genial opfindelse. Christiania er en, øh, spændende opfindelse. I teorien burde en kombination af de to ting derfor være en genialitet i ethvert hippieparadis - og det er det måske også.Men nu lever vi altså i et moderne industrisamfund, hvor cykelstierne ikke er otte meter brede, og hvor synet af en hipsterskægget Østerbro-far, der føler sig hævet over andre trafikanter, bare fordi han har sine spelt-unger med lange navne i en kasse foran sig, kan give enhver lyst til at rydde ikke bare Christiania, men alt, der er opkaldt derefter.STANGTENNISPå listen over spil, der er umulige at gennemføre uden at enten miste livsmodet eller ryge i totterne på hinanden, ligger stangtennis nummer et - med minigolf og vandpolo som nummer to og tre. Har du rent faktisk nogen sinde slået til bolden på snoren, uden at den efter to omgange bare snoede sig rundt om stangen? Nej vel? Det tænkte vi nok.Vi har regnet ud, hvad John McEnroe legede med som barn.HÅNDTØRRERDet er så dumt, men så integreret en del af vores hverdag, at vi nærmest ikke tænker over det længere: Når du har tørret hænderne under en håndtørrer, skal de en tur ned ad bukserne eller trøjen, ellers bliver de rent faktisk ikke tørre.Aldrig har et produktnavn løjet så meget (måske lige på nær fitness-pizzaen fra Domino's), og aldrig har nogen spildt så megen varm luft (måske lige på nær medlemmerne af Folketinget).PRINTEREElsket af ingen, hadet af endnu flere. Lad os se det i øjnene: Ligegyldigt hvor dyr en printer du har med at gøre, så sætter papiret sig fast, udskriften er ulæselig, der kan ikke etableres kontakt til computeren eller en af de 185 andre, daglige irritationsmomenter, vi bare har lært at leve med.En printer er faktisk kun sjov, hvis den også fungerer som en kopimaskine. Så kan man nemlig tage billeder af sine egne kønsdele, og det har vi - indrømmet - haft meget sjov med! Desværre må vi ikke komme på biblioteket længere..TORSKEROGNSDÅSERNår nu man kan finde ud af at hive æggene ud af en fisk, presse dem sammen til en firkant og stoppe firkanten i en blikdåse - hvordan kan det så være så svært at lave en mekanisme, så dåsen kan åbnes igen på forsvarlig vis? Dåser med torskerogn skal som oftest åbnes ved at løsne en lille nøgle, der så skal drejes omkring et metalbånd, indtil båndet er viklet omkring nøglen, og dåsen er åben. Ja, det lyder allerede svært, og det er det også! For om lidt har du enten drejet den forkerte vej - eller ikke stramt nok, hvilket får metalbåndet til at stå ud i luften som en skarpsleben spiral, fiskepulp til at flyde ud over dine blødende fingre og dåsen til at blive umulig at åbne uden finmekanisk værktøj.Og pludselig har du meget mere lyst til at torturere en producent af fiskekonserves end til et stykke rugbrød med torskerogn. Hvilket dog også er væsentlig mere underholdende.SNØREBÅNDDet er vigtigt at have sko på. Vi har det alle sammen (muligvis med undtagelse af Uffe Elbæk?).Hvilket gør det grotesk, at det endnu ikke er lykkedes nogen at opfinde et snørebånd, der ikke går op i tide og utide, medmindre man binder et formfuldendt søspejder-knob eller en dobbeltknude - der så til gengæld er umulig at løsne igen, når du kommer hjem og skal have skoene af. Man får næsten lyst til at bare købe et par Crocs.De ville også stå godt til Christiania-cyklen.KAGEGAFLERMøde hos Stelton Chef: ' Nå, vi skal finde ud af, hvad folk skal spise kage med. Nogen idéer?' Ansat 1: ' En kniv?' Chef: ' Nej, tag dig nu lige sammen.' Ansat 2: ' En slags spisepinde?' Chef: ' Hvad er der galt med dig? Skal du tilbage til Ikea?' Ansat 1: ' Altså, chef  Karsten og jeg har snakket om noget ' Chef: ' Ja?' Ansat 1: ' Hvad med en  ske?' Chef: ' En ske!? Er du bimlende vanvittig, menneske!? Så er det fandeme ud! Ud! Farvel!' Karsten: ' Altså, chef, jeg var ikke med. Jeg foreslog en, øh  gaffel?' Chef: ' Gaffel! Det lyder sgu fedt! Men, hov, vent - sådan en findes jo allerede?' Karsten: ' Men den her har, øh, en spids mindre end de andre gafler?' Chef: ' Yes! Yes, yes, yes! Dét er fedt! Hold nu kæft, de får røvfuld ovre ved Georg Jensen!'.
Så langt fra en Nobelpris, som man kan komme .
Budgettet for Københavns Kommune 2018 er i nattens løb blevet færdigforhandlet, og det blev en budgetaftale mellem Socialdemokratiet, SF, Dansk Folkeparti og Enhedslisten.Ganske overraskende er de Radikale ikke en del af aftalen, hvilket partiet har været de seneste syv år, hvor nuværende beskæftigelses-og integrationsborgmester Anna Mee Allerslev (R) har stået i spidsen for de Radikale i Københavns Borgerrepræsentation.Ifølge borgmesteren skyldes det blandt andet, at der ikke var vilje til at anvende 300.000 kroner ud af et 3,7 milliarder kroner stort budget på en ekstern vurdering af, hvilke byggegrunde det omdiskuterede Amager Fælled Kvarter kunne bygges på i stedet for de planlagte seks procent af Amager Fælled.En velvilje, som heller ikke fandtes hos politikerne fra SF og Enhedslisten, der som de Radikale er imod det planlagte byggeri på den gamle strandeng.»Vi kunne have fået beregninger, der ville betyde, at vi allerede i december var klar med en ny løsning, som socialdemokraterne kunne leve med. Hvis SF, Enhedslisten og de Radikale havde stået sammen om at få den eksterne vurdering, kunne vi have fået en seriøs diskussion af, hvilke byggegrunde der kan sættes i spil, og hvilke fortætninger der kan laves,« siger Anna Mee Allerslev: »Der er brug for et fagligt og sagligt grundlag af byggemulighederne - også til at overbevise Socialdemokratiet efter valget,« siger Anna Mee Allerslev.Borgmesteren forstår ikke, at den mulighed ikke blev grebet: »Jeg er rigtigt skuffet over SF og Enhedslisten.De havde en historisk mulighed, for der var et klokkeklart flertal for Amager Fælled i forhandlingerne, efter de borgerlige forlod forhandlingsbordet.Derfor er jeg skuffet over, at man ikke vil bruge sine mandater til en undersøgelse, og jeg tror også, at det vil skuffe de mange københavnere, som er blevet lovet noget andet,« siger Anna Mee Allerslev.Berlingske fanger spidskandidaten for SF i København, Sisse Marie Welling, på telefonen for at høre, hvorfor partiet ikke stod fast på at anvende 300.000 kroner på en vurdering af mulige byggegrunde, som potentielt kunne overbevise Socialdemokratiet: »Der er ingen tvivl om, at vi vil have en løsning på Amager Fælled, men det er en fastlåst situation på Rådhuset, hvor S og de borgerlige partier har flertal. Vi er ikke villige til at gå på kompromis, for vi vil have byggeriet fjernet fra Amager Fælled, men alt, hvad vi kunne have aftalt med socialdemokraterne i nat, ville have været et kompromis og betydet, at vi ikke fik den ønskede løsning,« siger Sisse Marie Welling.SF-spidskandidaten vil hellere lade det være op til københavnerne at sikre et grønt flertal efter kommunalvalget, som kan nedstemme lokal planen for området.Spidskandidaten for Enhedslisten, Ninna Hedeager Olsen, siger, at Amager Fælled er »sindssygt vigtig for os«, men at partiet ikke ville have Fælleden ind i en budgetaftale, medmindre der var tale om en totalfredning.»Vi vil ikke alle små, mærkelige kompromisser og udsættelser. Vi håber, at der er et nyt flertal efter valget, som kan stemme lokalplanen ned. Er der det, er der ingen grund til at bruge penge på eksterne undersøgelser.Det kan et flertal pålægge Økonomiforvaltningen at lave,« siger Ninna Hede ager Olsen.Men det er jo ikke sikkert, at det flertal kommer - har I ikke mistet en mulighed? »Socialdemokraterne kommer ikke til at skifte mening, fordi en ekstern vurdering fortæller kommunen, hvilke byggegrunde vi har. Der er ikke noget indhold i det. Selv om vi efter valget sidder med en rapport over byggegrunde, skal der stadig et flertal til at stemme lokalplanen ned, såfremt vi skal bremse byggeriet på Fælleden,« siger Ninna Hedeager Olsen.perd@berlingske.dk Fakta: FAKTA Elementer fra budgetaftalen ' 18Udvidelse af åbningstider i fritidsklubber. Der afsættes 15,6 mio. kr. i 2018 til at udvide åbningstiderne i klubberne, så unge har et attraktivt alternativ til gaden om aftenen.Flere gadeplansmedarbejdere i Københavnerteamet. Der afsættes 11,2 mio. kr. til flere gadeplansmedarbejdere, der kan opsøge unge, der er i risiko for at blive rekrutteret til kriminalitet og bander.Endnu bedre cykelby. Ti mio. kr.afsættes til at sikre skoleveje og 50,5 mio. kr. til at etablere en ny cykelgade på Nordre Frihavnsgade samt cykelstier på Rantzausgade og på Indiakaj samt ved Ryparken på Østerbro, så trafiksikkerheden øges for Københavns cyklister.Flere grønne byrum og ny grøn park i Nordhavn. 54,9 mio. kr. afsat til at skabe grønne byrum til københavnerne i forbindelse med tre kommende skybrudsprojekter ved Karens Minde, Fredens Park og Kulbanevej. Yderligere afsat midler til at planlægge en ny grøn park i Nordhavn.Nyt center for diabetikere. Afsat 1,7 mio. kr. til planlægningen af et nyt center, som kan imødekomme det stigende antal borgere med diabetes.Bedre fodboldfaciliteter. 13,9 mio.kr. er afsat til en ny kunstgræsbane med belysning ved Hekla Park på Amager og et nyt klubhus til Husum Boldklub. Derudover planlægges en ny kunstgræsbane på Nørrebro og forbedret lysforhold og bane i Sundby Idrætspark.Jazzhus Montmartre får tilskud. Et samlingssted for mainstreamjazzen i København får 0,7 mio. kr. i service i 2018-2020 til driftstilskud. Grønne busser.Københavns busser skal løbende udskiftes med grønne alternativer. 37,3 mio.kr. afsættes til at forberede Københavns første grønne linje med elbusser på Linje 2A og gøre havnebusserne grønnere. København skal sikres mod terror. Der sættes 9,2 mio. kr. af til forstærket byrumsinventar, der skal beskytte områder med store menneskemængder. Ny cykelgangbro.Københavns Kommune har modtaget en cykelgangbro fra Realdania, som skal forbinde Christians Brygge og Christianshavn.Afsat 8 mio. kr. til drift og vedligehold af broen, som forventes færdig i slutningen af 2018. Heibergskolen helhedsrenoveres.Københavns Kommune har siden 2007 afsat 4,7 mia.kr. til at helhedsrenovere 60 københavnske folkeskoler. 58,6 mio. kr. er nu afsat til at renovere den sidste slidte folkeskole i København, Heibergskolen.
Det Radikale Venstre i København er skuffet over, at Enhedslisten og SF ikke stod fast på at anvende 300.000 kr. fra kommunens budget på at finde nye mulige byggegrunde til byggeriet på Amager Fælled. Det havde ikke nyttet, svarer partierne.
»Jeg var så fyldt med skyld og skam, at jeg overhovedet ikke kunne forestille mig at få de ord over mine læber.« Lise Andersen blev seksuelt misbrugt af sin nabo, fra hun var fire år gammel. Det fortsatte, indtil han døde, og hun var ni et halvt år. Lærerne kunne ikke styre hende i skoleårene, hvor smerten kom til udtryk i konstant oprør, og hun blev derfor sendt til skolepsykolog. Men det var ikke en mulighed for den dengang 13-årige Lise at fortælle skolepsykologen om de ting, der foregik. Og selv om psykologen spurgte direkte, var det for svært at sige ordene højt og erkende sandheden.I stedet ringede hun en dag, da hun var alene hjemme, til Børnetelefonen, hvor man kunne være anonym. Et opkald, som viste sig at blive afgørende for hendes fremtid.Kvinden i røret hjalp hende med at formulere et brev til skolepsykologen, og det brev blev anledningen til, at Lise Andersen blev fjernet fra sine forældre og kom på børnehjem.Lises opkald til Børnetelefonen er blot ét af næsten 400.000 opkald fra danske børn, som frivillige rådgivere hos Børnetelefonen under Børns Vilkår har taget imod, siden tjenesten startede i 1987. Fredag fylder Børnetelefonen 30 år, og direktør Rasmus Kjeldahl må konstatere, at flere børn end nogensinde nu søger råd via linjen.I Børnetelefonens første leveår ringede knap 1.500 børn ind anonymt for at få råd om alt fra kærestesorger, forældrenes skilsmisse eller som i Lises tilfælde seksuelt misbrug. Det var dengang, at et par frivillige rådgivere sad placeret nogle timer om dagen i en lille lejlighed på Østerbro i København og talte med børnene i de fire drejeskivetelefoner, som KTAS velvilligt havde stillet til rådighed for projektet.I dag er Børnetelefonen næsten døgnbemandet af sammenlagt 450 frivillige rådgivere - alle med børnefaglig baggrund - der årligt tager imod knap 42.000 anonyme opkald og henvendelser fra børn, som trænger til at tale med en voksen. I dag kan børnene vælge, om de vil tale i telefon, sms'e eller chatte med en af rådgiverne, lige som de kan stille spørgsmål gennem en internetbrevkasse, og om kort tid er Børnetelefonen også at finde som Youtube-kanal. Også de temaer, som børnene ringer om, er skiftet gennem årene.Fra svigt til digital mobningI 1990' erne fyldte problemer med familien og forholdet til mor og far rigtig meget, når børn ringede på Børnetelefonen.Mere end hver tredje samtale handlede om familieproblemer, og i 10-12 pct. af samtalerne vurderede rådgiverne dengang, at der var tale om et omsorgssvigtet barn.Den andel er betydelig lavere i dag.Årtiet efter - op gennem 00' erne - kom mobning for alvor på dagsordenen og lå gennem flere år på førstepladsen over de hyppigste temaer, som børnene ringede ind med. Også krop og seksualitet begyndte at fylde i rådgivningen, mens børnenes problemer med kærlighed og venskaber, digitale krænkelser og angst er kommet i fokus de senere år.»I de seneste år er der stadigt flere, der kontakter Børnetelefonen om f. eks. seksuelle krænkelser på nettet, eksklusion og mobning på sociale medier, billeddeling uden samtykke og utryghed på nettet,« beretter Rasmus Kjeldahl.Og så er angst på næsten dramatisk vis sprunget ind på top 10 for første gang i 2012 og var i fjor det fjerde hyppigste tema, som børn henvendte sig for at få hjælp til.»Psykisk skrøbelighed og angst er i kraftig vækst blandt børnene. De ringer om selvskade - de cutter eller tænker på selvmord. Det var nærmest ikke noget, vi så for 30 år siden, men det har vokset sig bekymrende stort her i 10' erne.« Rasmus Kjeldahl er særligt glad for, at Børnetelefonen for et par år siden udvidede åbningstiden markant og nu holder åbent ugens syv dage frem til kl. 02 om natten.»I de sene aften-og nattetimer får vi flere opkald fra børn, som virkelig har det skidt og f. eks. er udsat for vold, misbrug eller har selvmordstanker.Det er måske dér, børnene er utrygge, eller dér, hvor forældrene er kommet fulde hjem og har forgrebet sig på barnet.« Hver tredje dag underretter Børnetelefonen via Børns Vilkår en kommune om, at et barn formentlig er udsat for omsorgssvigt. Og i de mest dramatiske tilfælde har organisationen med få timers varsel og i samarbejde med myndigheder og politi hjulpet børn hjemmefra, hvis deres sikkerhed var truet. Det kræver dog, at barnet er villig til at bryde med sin anonymitet.Accepteret at søge hjælpRasmus Kjeldahl understreger, at langt de fleste børn heldigvis ringer om noget knap så alvorligt som omsorgssvigt.Og selv om antallet af henvendelser til Børnetelefonen nærmest er steget eksplosivt de senere år, mener Rasmus Kjeldahl ikke, at stigningen er udtryk for, at danske børn har det langt sværere i dag end for 30 år siden. Stigningen skyldes formentlig en kombination af udvidede åbningstider og flere frivillige rådgivere.»Og så er det generelt blevet mere almindeligt og legitimt for børn at søge hjælp - de voksne går jo også hyppigere til psykolog eller coach.Og tidligere var forældre nærmest bange for, at deres børn skulle ringe til Børnetelefonen, men i dag får vi også en del opringninger fra børn, som er blevet opfordret af deres forældre til at ringe.Det kan være rart som forældre at vide, at der er kompetente voksne, som taler med ens barn, hvis det er problemstillinger, man måske ikke selv kan tale med barnet om,« siger Rasmus Kjeldahl.27 år senere kæmper Lise Andersen stadig med mentale ar fra barndommens traumer, men trods fortiden lever hun i dag et godt liv med sine to børn og arbejder som pædagog. Når hun ser tilbage, er det med taknemmelighed over den hjælp, hun fik fra kvinden i røret.»Hvis jeg ikke havde ringet til Børnetelefonen, havde jeg aldrig nogensinde fået det sagt og overhovedet ikke været der, hvor jeg er i dag. Det havde været et helt andet spor, så det opkald havde kæmpe indflydelse.« Lise Andersen har ønsket at være anonym, hendes rigtige navn er redaktionen bekendt.tea.krogh@jp.dk caecilie.m.sorensen@jp.dk Hvis jeg ikke havde ringet til Børnetelefonen, havde jeg aldrig nogensinde fået det sagt og overhovedet ikke været der, hvor jeg er i dag.Lise Andersen, offer for omsorgssvigt.
For 30 år siden ringede børn typisk om familieproblemer. Lise Andersen var én af dem, som fik hjælp til at komme væk fra omsorgssvigt. I dag er temaerne også kærlighedsknas, digitale krænkelser og angst.
En gruppe investorer med tøjmatadoren Niels Martinsen i spidsen har investeret 25 mio. kr. i anpartsselskabet Homemate. Det er et nyt måltidskoncept for folk, som gerne vil have sund og frisk hjemmelavet mad som take away til fornuftige priser, der er på niveau med eller kun lidt dyrere end fastfood.En del af pengene skal støtte den unge og hurtigtvoksende madvirksomheds planer om kraftig vækst. Martinsens investeringsselskab, Friheden Invest, har for nylig investeret et tocifret millionbeløb i Homemate.På blot godt to år har iværksættervirksomheden, der startede med en butik i Torvehallerne, åbnet otte butikker i Københavnsområdet.De bruger udelukkende ferske råvarer.Maden er ikke 100 procent økologisk mad, men i takt med væksten vil Homemate øge den økologiske andel i råvarerne.»Ud over butikken i Torvehallerne har vi butikker på Østerbro, Frederiksberg, Charlottenlund, Vedbæk, Hellerup og Lyngby. Vi åbner yderligere én eller to butikker til efteråret, ligeledes i Københavnsområdet. Min drøm er inden udgangen af næste år at have 20 butikker.Investeringen fra Friheden Invest skal vi bruge til endnu flere butikker, til udvikling af vores teknologiplatform, øget markedsføring og distribution,« siger administrerende direktør og medstifter Eric-Alan Rapp.Danskerne dropper madlavningDanskerne dropper i stigende grad selv at lave mad. I detailhandlen har man i flere år oplevet kraftig fremgang i salget af bedre og sundere mad, de såkaldte convenience-produkter, der fylder mere og mere i kølediskene. Fryse pizzaer og frosne forårsruller er på vej ud. Forbrugerne vælger dem fra. En stor undersøgelse fra Coop viser, at forbruget af convenience food er steget kraftigt over de seneste godt tre år.Det viser salget af måltider og convenience i koncernens butikker. Det vil sige frokostsalater, snittede salater, ferske færdigretter, smurte sandwich, udskåret frugtsnacks og ubagt pizza, fortæller analysechef Lars Aarup fra Coop Analyse.»Det er netop dette voksende behov, Homemate har reageret på. Vores koncept er et svar på det daglige dilemma, mange står i. Folk vil gerne servere et ordentligt, hjemmelavet måltid mad, som gør alle mætte og glade. Men de mangler tid, fantasi og overskud til det,« siger Eric-Alan Rapp.Homemate, der netop har vundet AOK-prisen Byens Bedste Takeaway, har sloganet »Homemate - ready to cook«. Det er en ny generation af takeaway, som kunderne selv henter og varmer op i egen ovn.Ifølge Homemate er løsningen på et lettere liv at lade kokke lave maden for dig. Maden bliver lavet i firmaets centralkøkken i Søborg.Og den kan kunderne enten købe i butikkerne eller bestille online og få bragt til døren. Et måltid til en voksen koster typisk mellem 90 og 110 kr., mens et børnemåltid ligger på omkring 60 kr. For tiden koster en gang islandsk laks og gedeost med diverse grøntsager 110 kr.»Vi har taget det bedste fra to stærke madtrends og slået dem sammen. Fra måltidskasserne har vi sund kvalitetsmad med friske råvarer af høj kvalitet, og fra den traditionelle takeaway-kultur har vi det hurtige og det spontane.Det tredje element er fleksibilitet. Vi kan rumme mange forskellige behov på samme tid, og kunderne kan bestille flere slags frisk hjemmelavet mad hos os,« siger direktør Eric-Alan Rapp.En trend er ramtHomemates menuer er retter til kødspisere og vegetarer, til dem, der kan lide fisk, og til veganere.Kokke klarer alt forarbejdet i firmaets køkken. De hakker, skræller, snitter og skærer råvarerne, som de lægger i foliebakker, der er lige til at sætte i ovnen hos kunderne. Retterne kan gøres færdig på 15-20 minutter.Mange kunder køber ind hos Homemate en til to gange om ugen. Direktøren mener, at Homemate har ramt en trend.»I Vesteuropa bliver fem til seks procent af madvarerne købt på internettet, men der er et kæmpe potentiale for vækst, og en stor del af væksten kommer fra måltidskasserne. Vi er tættere på måltidskasser end på traditionel take away, og derfor er Homemate er en blanding af fysiske butikker og en digital virksomhed. Vi ser et stort potentiale for forretningen. Foreløbig foregår størstedelen af salget i butikkerne, men netsalget stiger,« siger Eric-Alan Rapp.Det har ikke været muligt at få en kommentar fra Frihedens ene ejer og direktør, Niels Martinsen.Hans datter, springrytteren Emilie Martinsen, har fået overdraget hovedparten af aktierne i Friheden Invest og har arvet sin fars tøjformue. Men hun er ikke involveret i investeringsselskabet.»Homemate har udviklet et interessant nyt madkoncept på et område, der vokser betydeligt i disse år. En dygtig og passioneret ledelse har hurtigt fået virksomheden etableret med produkter, der tiltaler kunderne. Vi ser et stort potentiale i Homemate, og det er baggrunden for investeringen,« siger direktør Per Hillebrandt Jensen fra Friheden Invest.Portræt af Niels Martinsen på bagsiden.bso@berlingske.dk Fakta: INVESTERINGHomemates igangsætterEric-Alan Rapp stiftede i 2015 Homemate sammen med Morten Heuing og gourmetkokken Andreas Taus Nielsen, der bl. a. er medejer af Fleisch i Kødbyen.Ud over Friheden Invest og de tre stiftere er der en række investorer i Homemate. Selskabet med 60 fuldtidsansatte havde sidste år et underskud på otte mio. kr.Ambitionen i Homemate er at få overskud i 2019.Eric-Alan Rapp har været medstifter af og er tidligere General Partner i Sunstone Capital Technology, der sammen med bl. a. Friheden Invest har investeret 200 mio. kr. i onlineshoppen Boozt.com.
Danskernes forbrug af convenience -produkter er i disse år i kraftig stigning. Rigmanden Niels Martinsens investeringsselskab, Friheden Invest, ser et stort potentiale i madvirksomheden Homemate, der satser på at levere sund og frisk hjemmelavet takeaway.
Ingen i FC København kommer til at afskrive muligheden for at blive mestre, før det er en matematisk umulighed at genvinde guldet efter 0-1-nederlaget til Brøndby i Parken.Den norske manager sagde ikke, at løbet var kørt, men han konstaterede, at det nu ville blive ' ekstremt vanskeligt', og at mesterskabet ikke skulle være et tema for FCK lige nu.11 point er københavnerne efter førende Brøndby, men historien viser, at det trods alt er for tidligt helt at skrive de forsvarende mestre ud af guldkampen.For faktisk er det tidligere lykkedes et hold at indhente et endnu større forspring og blive mestre. Det burde de om nogen vide i kontortårnene på Østerbro.FCN tog fusen på FCKI sæsonen 2011/12 cruisede Roland Nilssons FCK mod det, der lignede et stensikkert mesterskab. Ti kampe inde i sæson havde ' Løverne' hentet 28 point og havde et forspring på ti point til nærmeste forfølger.Helt nede på femtepladsen - FCK's aktuelle placering i Superligaen - lå Kasper Hjulmands FC Nordsjælland.Alle havde sendt mesterskabet til hovedstaden, men det endte alligevel i Farum.Nordsjællænderne tog guldet med et forspring på to point til FCK, som halvvejs fyrede svenske Nilsson og satte sportsdirektør Carsten V. Jensen på trænerbænken.Ekstra Bladet har gravet dybt i statistikken og set på de 22 Superliga-sæsoner, hvor der er blevet givet tre point for en sejr.FC Nordsjællands er det hold, der har hentet det største forspring, men flere gange har et kommende mesterhold hentet både otte og ni point i løbet af sæsonen.Og i sæsonen 2001/02 var FCK tæt på at vinde mesterskabet, selv om de efter 19 runder var hele ti point efter suveræne Brøndby. Klubben fra Vestegnen endte med at snuppe guldet, men kun i kraft af en bedre målscore end rivalerne.Da FCK vandt mesterskabet i 2015/16-sæsonen, var de også i problemer i starten af sæson. Efter syvende runde var de otte point efter FC Midtjylland.Mange point i spilFCK havde dog en udsat kamp mod Randers FC, og da den blev vundet, var afstanden til midtjyderne ' kun' fem point.Nu har de ti point op til FCM og 11 til Brøndby, så det er noget af et bjerg, der skal bestiges, hvis der skal blive guldfest i hovedstaden til sommer.- 11 point er meget, men vi mødes flere gange, og jeg håber, at vi kan komme tilbage.Der er 21 kampe igen og stadig mange point at spille om.- Der er kommet mange nye spillere, og det tager tid.Det er ikke så nemt, og vi mangler stadig noget, men ligesom i sidste sæson skal det nok blive godt, siger målmand Robin Olsen, der i sæsonens 15 første kampe har lukket 17 mål ind.Til sammenligning lukkede han og FCK blot 20 mål ind i 36 kampe i sidste sæson.FC København hentede i sidste sæson 84 point, og for at gøre det bedre i denne vil det kræve, at de vinder de resterende 21 kampe. Det vil give dem 85 point  Både Brøndby og FC Midtjylland har et snit på over to point pr. kamp i denne sæson, og kan de holde det niveau, står de til at slutte på henholdsvis 79 og 76 point, og det vil ikke efterlade mange muligheder til FCK.For tre år siden stod københavnerne i en lignende situation og var efter 15. runde 11 point efter førende FC Midtjylland. Ståle Solbakkens mandskab formåede at hente noget af det tabte, men sluttede alligevel fire point efter midtjyderne.gisle@eb.dk Der er 21 kampe igen og stadig mange point at spille om.Fakta: DE FEM STØRSTE SUPERLIGA-COMEBACKSFC NORDSJÆLLAND - SÆSONEN 2011/12FC Nordsjælland var 12 point efter FCK efter ti runder. Farum-klubben lagde elendigt fra land med ét point i de første tre kampe, mens ved vinterpausen havde FCN ' kun' fire point op til de førende københavnere. I løbet af foråret gik Tigrene forbi Løverne - blandt andet takket være en 1-0-sejr i ' mesterskabsfinalen' på Farum Park. Guldet kom i hus i sidste spillerunde, da de hjemme slog Horsens med 3-0 foran et udsolgt stadion.FC KØBENHAVN - SÆSONEN 2003/04Brøndby lignede et mesterhold halvvejs. De havde et forspring på ni point til FCK efter 19 runder, men smed det i løbet af foråret. Der var spænding indtil det sidste. I 33. og sidste runde mødte FCK på udebane FC Nordsjælland og stod for presset. Hans Backes mandskab vandt 4-2 efter blandt andet to kasser af Jesper Bech og hentede sit tredje mesterskab på fire år - ét point foran Brøndby.BRØNDBY - SÆSONEN 1995/961995/96 var den første Superliga-sæson, og det kunne de være glade for i Brøndby. De kæmpede med AGF om guldet og var hele ni point efter aarhusianere efter ti runder. Den drabelige mesterskabs-dyst bliver primært husket for de to holds kamp i Aarhus 12. maj. Her udlignede Brøndby-målmand Mogens Krogh til 3-3 i overtiden. Havde der fortsat været spillet efter to-pointsystemet, ville guldet være gået til AGF.BRØNDBY - SÆSONEN 1997/98Brøndby var otte point efter førende FCK, da der var spillet ti runder. Klubben fra Vestegnen havde tabt fire i de ti kampe, men fik derfra gang i den gule sejrsmaskine. I de resterende 23 kampe sejrede de hele 19 gange og kunne lade sig hylde som mestre med 13 point point ned til Silkeborg.Ebbe Sand smadrede topscorerlisten fuldstændig med 28 træffere i de 33 kampe.AAB - SÆSONEN 2013/2014AaB var otte point efter FC Midtjylland, da der var spillet seks runder. Aalborgenserne lagde suverænt ud med at slå FCK, men efterfølgende haltede det. Efter vinterpausen jagtede de midtjyderne, som blev hentet med ni runder igen. Ulvene var efter 30 kampe oppe på siden af AaB, men Kent Nielsens mandskab blev mestre i næstsidste runde, da FCK slog FCM. AaB vandt i øvrigt ' the double' efter en overbevisende 4-2-sejr over FCK i pokalfinalen.
RO PÅ, FC KØBENHAVN: Københavnerne er efter derby-nederlaget til Brøndby 11 point efter ærkerivalen i tabellen, men det betyder ikke nødvendigvis et farvel til guldet.
Nu anser jeg ikke Ståle Solbakken for at være noget nervevrag - og heller ikke når det kommer til den største klubkamp i Dan-mark, nemlig derbyet mellem FCK og Brøndby.Alligevel vil je g påstå, at han er en kende mere nervøs end sædvanlig før dag ens brag. Fordi: FCK leder - trods den fine sejr over Zlin i Europa League - sta-dig efter den spillemæssige form i Superlig aen.Brøndby møder frem i strålende forfatning med fem Superlig asejre i træk og masser af energi og selvtillid.Et nederlag til Brøndby vil være en katastrofe, der muligvis kan sende FCK ud af mester-skabskampen. For så bliver afstanden så stor, at FCK ikke selv kan afgøre, om de skal stå med guldet.Under alle omstændigheder bliver det et brag af en kamp, men der er en ting, der skal æn-dres i forhold til samtlig e fire derbyes i sidste sæson og et enkelt i denne, nemlig målscoringen.TRE 1-0-SEJRE, en 1-1 og 0-0 er det magre udbytte i fem kampe, og det fortjener en kamp med mas-ser af intensitet, fight, nærkampe og fyldte tribuner ikke.Ja, selvfølgelig er de to hold vanvittig påpasselige o g får man det første mål, er man ikke så interesseret i at gå efter det næste i så vigtig en kamp.Alligevel kunne man godt ønske sig, at håndbremsen blive løsnet lidt, så derbyet med de fantastiske rammer også kan levere nogle kasser. Gerne i stil med FCK-FCM, der endte med syv mål. Selvfølgelig taler al historik MOD Brøndby, der ikke har vundet i Parken siden 2004 o g trods FCK's famlende for m, så må man give Ståle Solbakkens mandskab, at hjemmebanen er et uindtageligt fort. Også når Brøndby kommer på besøg.På den anden side, så er det vel det derby i over 10 år, hvor Brøndby og deres fans for alvor kan tro på, at man kan tage fra Østerbro i København og tilbage til vestegnen med tre gyldne point.BRØNDBY HAR GENFUNDET formen efter et dyk og jeg er specielt imponeret af en midtbane, hvor Alexander Zor niger i Christian Nørgaard, Lasse Vigen, Hany Mukhtar, Kasper Fisker, Simon Tibbling o g Besar Halimi har masser af kvalitet. Både på banen og bænken. Her ligger måske nøglen til en sejr i Parken for det er vel det punkt, hvor de lig e nu overstråler FC København.Vind midtbaneslaget og vejen til sejren er lidt mindre knoldet.Når vi taler våben, så mener je g også, at Alexander Zor niger har mere at skyde med fra bænken end kollega Solbakken. I hvert fald to af de nævnte midt-banespillere og en angriber i en kvalitet Solbakken ikke har siddende på sin bænk. Det kan også nemt afgøre et tæt derby. Kampen bliver også en vigtig rettesnor i mesterskabskampen.Brøndby er - til Ståle Solbakkens utilfredshed - lidt nølende med at melde sig ind i guldkam-pen, men hvis Zor niger og co.blot får et point i Parken, så skal det fedteri fra Brøndbys side også stoppe. Så kan Brøndby ikke gemme sig længere, for så er forspringet til FCK stadig otte point o g med kun to indbyrdes kampe tilbage, så skal man melde mesterskabsambitionerne ud. Så glemmer vi lige FCM og FCN i denne ombæring, selv om de bestemt også skal re gnes med.Specielt midtjyderne.FCK? Ja, pisket til en sejr er måske så meget sagt, men vi er sateme tæt på! FCK er et hold, der både slider med formen, tilskuerinteressen og tv-interessen, så en sejr over de evige rivaler vil falde uhyggeligt tørt og genskabe troen på Ståle Solbakkens projekt.Favorit? Uha, Brøndby er det spillemæssigt, mens FC Køben-havns stærkeste kort er Parken.Ligner det en uafgjort? Måske, men så lad det dog blive 2-2 eller 3-3. Det for tjener den største og mest interessante kamp i Superligaen.En kamp, der giver en for nemmelse af noget internationalt snit i Superligaen.FCK er et hold, der både slider med formen, tilskuerinteressen og tv-interessen, så en sejr over de evige rivaler vil falde uhyggeligt tørt.Fakta: TØFFES HIT OG SKIDTHITChristian Eriksen. Kampe som den mod Real Madrid gør, at de store spanske klubber for alvor får øjnene op for danskeren. Et er store præstationer i Premier League og på landsholdet, men når han lige pludselig også brillerer mod spanske storhold, bliver der noteret flittigt på de kanter. Imponerende.SKIDTPatrice Evra. Hvad faen sker der lige for franskmanden, der med et rent Cantonaspark flæskede en tilskuer INDEN kampen mellem Guimaraes og Marseille.Uanset hvor provokeret man bliver er det bare ikke i orden, og mon ikke Marseille kan se frem til en kæmpe karantæne fra UEFA.
FODBOLD-EKSPERT.
Jeg har altid tænkt, at restauranten på Blegdamsvej 70 må rumme mere liv og død end andre steder i byen. Rigshospitalet overfor trækker lys og skygge, og mange må have søgt tilflugt netop her enten for at fejre eller sørge, når Rigets store døre har prustet patienter og pårørende ud på den brede vej, der forener Østerbro og Nørrebro.Tankerne om liv og død fik vi dog for os selv denne torsdag aften i august, for da vi sagde godaften ved halvnitiden, sagde aftenens næstsidste gæster godnat.Tjeneren og kokken bedyrede nu, at de overhovedet ikke var på vej hjem, så vi kastede os ud i femrettersmenuen til 375 kroner.I glasset startede jeg med en personlig favorit: en cider, Frankofil (ja, det hedder den) fra den danske producent, der bærer navnet Æblerov. Frankofil leder tankerne hen på orangevin, der er voldsom natur i glasset og mere brus end bobler.Min medspiser drak et lidt anonymt glas biodynamisk Riesling Trocken fra tyske Peter Jakob Kühn, men det måtte han jo selv om.På Metier er interiøret mere slidt end hvidt. Her er loppet på Ravnsborggademåden, og jeg, der troede, jeg havde set orangekalkede vægge malet med svamp for sidste gang i 90' erne, måtte tro om igen. Men sagen er, at der faktisk er hyggeligt på Metier, fordi hverken vægge eller vintage virker forlorent, og de skramlede lokaler gør det nemt at dumpe ned i stolen og falde i snak.Bag Metier står Christian Hasle og Jens Munk Thomsen, begge med en baggrund hos Rødder, der leverer bæredygtig catering med fokus på gode råvarer.Råvaretanken har Christian og Jens taget med sig til Blegdamsvej, hvor økologi og bæredygtighed stadig er kongen.Mozzarellaens fede fætterVi begyndte med, hvad der viste sig at være aftenens bedste ret: stegt spidskål fra biodynamiske Birkemosegård med kærnemælk og havgus-ost toppet med urteolie, syltede citroner og ristede boghvedekerner.Hold kæft, hvor var det godt. Citronen var en mindre genistreg og gav kålen den ekstra note, der hævede retten et godt stykke over hverdagen, mens de ristede boghvedekerner gav sprødhed og teksturfest i munden.Herefter en burrataservering. Og lad mig sige det kort: Det har været et godt år for burrataen. Mozzarellaens fede fætter er blevet en nyklassiker i restaurationsmiljøet.Fra de velassorterede vandhuller til de genuint gode restauranter: They've got it.Metiers udgave blev serveret med agurk, æble, valnødder og ristede speltkerner.Tja. Burrataen var fast og god, men det var svært at finde ind til den egentlige ide med tilbehøret. Æble kombineret med agurk minder måske lidt mere om den løsning, man finder, hvis man har glemt at købe ind, end en decideret plan.Næste ret på kortet var en speltotto.Lad det være sagt: Jeg har det stramt med de nordiske variationer over risotto - om det så er bygotto, perlebygotto eller speltotto. Intellektuelt forstår jeg tanken om at oversætte den ultimative italienske mama-ret til de stringente nordiske samtalekøkkener, men smagsmæssigt gør retten meget lidt for mig, lige meget hvordan den bliver pimpet.Det skal jo som sådan ikke gå ud over Metier, der serverede speltottoen fint med bladbeder og karljohan-svampe samlet af en af restaurantens råvarepushere.Men efter et par bidder syntes jeg alligevel, at det var nok med det, for jeg manglede finessen, jeg manglede noget sprødt, jeg manglede bare noget, der kunne overbevise mig om, at disse nordiske -ottos har deres berettigelse her på jord. Heller ikke Metiers variant fik mig overbevist.Valget stod nu mellem kulmule og onglet, og vi valgte en af hver. Kulmulen var tilberedt i ovnen med hvidvin og smør og blev serveret med en krabbebisque.Det smagte dejligt og blev serveret med hårdtstegt blomkål og sortkål, der egentlig gik fint med bisquens brændthed.Oven på retten var der knækket knækbrød, som jeg aldrig kom til at forstå.Ongleten, også kendt som nyretap, var en smule sej, og det må den ikke være.Den blev serveret med syltede blommer, og den kombination var dejlig, blommerne tæt på vanedannende. Men sortkålen og blomkålen gik igen fra fi-skeserveringen, og det var svært at regne ud, hvad de skulle der. Her fik man fornemmelsen af, at lidt for mange af cateringprocesserne, hvor garnituren gerne skal kunne gå til det hele, var blevet taget med ind i lokalerne hos Metier.Lyden af håndpisket flødeskumRabarber fra Anekærvej 32, stod der nu på menuen. Det er terroir, der vil noget, når vi kan zoome helt ind på matriklen.Her bor Jens Munk Thomsens mor Hanne, og hun har en køkkenhave af de mere misundelsesværdige, viste det sig.At desserten var på vej, kunne vi høre: lyden af flødeskum, der bliver håndpisket.Skulle jeg lave en liste over yndlingslyde, ville lyden af fløde, der bliver håndpisket ligge meget højt. Al den godhed der ligger i at droppe elfræseren og piske skummet med et piskeris PRÆCIS, indtil det giver det rigtige svup. Det kan smages.Flødeskummet var pisket med hvid chokolade og blev serveret med sukkersyltede rabarber, rabarbergranité, skovsyre og de flotteste hindbær, jeg har set - store som en tommelfinger og mørkerøde.Perfekte. Hurra for Hanne! Vi sluttede af med en udmærket americano fra Copenhagen Coffee Lab (25 kr.) og en regning på 1.115 kroner Metier bevæger sig i feltet mellem tre og fire hjerter. Tre, fordi drengene bag Metier stadig mangler at sno sig ud af cateringens praktik, hvor det samme tilbehør automatisk må kunne gå igen i flere af retterne. Der mangler finesse, variation og vilje i deres serveringer.Vi ender dog på fire, fordi ideologien bag Metier er klar, ambitionen er sympatisk, og fordi der er rart at være. Der er point for råvarekærlighed og for at være ærekære og nørdede i deres valg af produkter.Men også fordi Blegdamsvej har brug for et sted som Metier. Til liv og død, men også bare som hverdagshule, eller som en uforpligtende indgang ind i weekenden.ibyen@pol.dk Æble kombineret med agurk minder måske lidt mere om den løsning, man finder, hvis man har glemt at købe ind, end en decideret plan.
På Metier serveres der enkel hverdagsmad af udsøgte råvarer, men finessen og ideen mangler.
Han har selv været der. 
Midaldrende mænd skal ikke være så bange for at starte forfra. 
Mens Cecilia Lonning-Skovgaard (V) har fået at vide, at der ikke findes et tal for Københavns Kommunes samlede omkostninger i Tingbjerg, har kommunen opgjort, hvad københavnerbydelens 187 mest omkostningstunge familier koster.Og det er ikke småpenge.Årligt koster de 187 familier i Tingbjerg således kommunekassen 82,6 mio. kr., og det betyder, at den gennemsnitlige omkostning pr.familie er 443.000 kr. Størstedelen af familierne, 50 familier, koster imidlertid Københavns Kommune mere end 600.000 kr. om året. Hver af de 187 familier modtager i snit ni specialiserede ydelser fra kommunen, mens en enkelt af familierne modtager 20 ydelser.En specialiseret ydelse er karakteriseret ved, at den enkelte borger bliver visiteret til den med henblik på at afhjælpe et konkret behov.Det er for eksempel kontanthjælp, specialskoletilbud, psykologhjælp, støttepersoner og mentorforløb, og derfor vil en københavnerfamilie uden udfordringer normalt ikke koste kommunen noget i specialiserede ydelser.Det fremgår af et notat til Beskæftigelsesog Integrationsudvalget og Socialudvalget i København som led i en forbedret helhedsindsats for byens socialt udsatte familier.Ifølge notatet er de 187 familier i Tingbjerg kendetegnet ved at være storfamilier, typisk med flere end fem medlemmer, som modtager mange tilbud fra forskellige forvaltninger i København.I Cecilia Lonning-Skovgaards øjne er familierne også et eksempel på det, hun kalder misforstået flinkhed fra kommunens side, og tallene ryster hende.»Jeg havde en fornemmelse af, at der var nogle dyre familier i Tingbjerg-området, men at det ser så vildt ud, kommer bag på mig,« siger hun.Cecilia Lonning-Skovgaard er enig i notatets vurdering af, at det vil være en fordel for den enkelte familie at få tilknyttet faste sagsbehandlere og møde færrest muligt forskellige medarbejdere i systemet. Til gengæld bekymrer mentaliteten i notatet hende: »Jeg synes, at det er gennemsyret af, hvor synd det er for de her familier, og hvor hårdt det er, at de skal deltage i forskellige møder med kommunen.Jeg forstår ikke, at man ikke vender kasketten om og siger: Prøv at høre makker: Du får næsten en halv million af det offentlige om året, så det mangler da bare, at du møder op til de her møder,« siger Cecilia Lonning-Skovgaard.Hun synes, at den fremlagte helhedsindsats mangler et fokus på at få forældrene i de 187 familier i job.I forbindelse med notatet er der blevet foretaget en sagsgennemgang af to familiers forløb, ligesom familierne er blevet interviewet.Det er i den forbindelse, at de to casefamilier har udtalt, at »det er svært at holde styr på de mange møder«, »svært at fokusere på egne udfordringer, når ens børn har det svært«, at »forløbene har været uoverskuelige«, og at de i enkelte tilfælde »har haft følelsen af ikke at være blevet lyttet til«. På den anden side fortæller familierne også, at de har oplevet hjælpsomhed fra kommunens side, og at hjælpen har haft en effekt.Beskæftigelses-og integrationsborgmester Anna Mee Allerslev (R) er enig med Cecilia Lonning-Skovgaard i, at det er et meget stort beløb, der bliver brugt i Tingbjerg.Hun køber imidlertid ikke fortællingen om, at hendes forvaltning møder beboerne i Tingbjerg med for lave forventninger.»Jeg synes, at det er lidt arrogant at sige, når man som Cecilia Lonning-Skovgaard kun har siddet og set på tingene udefra og i virkeligheden ikke har de rigtige forudsætninger for at motivfortolke på, hvorfor folk gør, som de gør. De politiske aftaler, som er lavet i mit udvalg, handler i hvert fald slet ikke om synd eller skam, men kun om job og uddannelse,« siger Anna Mee Allerslev. Hun foreslår i stedet, at Københavns Kommune på tværs af forvaltninger nulstiller alle indsatser, som ikke er lovpligtige, i byens socialt udsatte områder og ser med friske øjne på, hvordan pengene bruges bedst muligt med henblik på at få folk i job.Men hvorfor har du ikke fået flere på kontanthjælp over i beskæftigelse? »Det er den allersværeste opgave overhovedet for alle kommuner at få de aktivitetsparate borgere gjort arbejdsmarkedsparate og få dem i job og uddannelse. Hvis man kigger på kommunerne samlet set, så ligger succesraten i dag på mellem tre og syv pct., så det er meget, meget svært,« siger Anna Mee Allerslev, men tilføjer, at hendes forvaltning, ud over den generelle afgang, er lykkedes med at få yderligere 1.500 ledige med ikke-vestlig baggrund i job og uddannelse. Heller ikke socialborgmester Jesper Christensen (S) mener, at der er noget i vejen for, at Københavns Kommune har familiens ønsker og behov for øje.Han mener tværtimod, at det fokus vil få familierne tættere på arbejdsmarkedet: »Vi ønsker at lave en indsats, der er indrettet sådan, at familierne bliver mødt med forventninger, men at kommunens organisering og tilgang ikke kommer til at stå i vejen. For ellers risikerer de mange krav at blive en barriere,« siger han.Jesper Christensen medgiver, at den enkelte familie også har et personligt ansvar, men mener omvendt også, at nogle familier har brug for hjælp til at kunne tage det ansvar: »Der er ingen tvivl om, at vejen frem er, at borgerne bliver selvhjulpne, så de ikke hænger fast i et offentligt system.«.perd@berlingske.dk Fakta: SPIDSKANDIDATENS KØBENHAVNTil efteråret er der kommunalvalg, og i København kæmper ni spidskandidater om at få mest mulig indflydelse i Danmarks hovedstad. Men hvor skal byen egentlig hen - og på bekostning af hvad? I en ny serie har de ni kandidater mødt Berlingske på en valgfri lokation, som taler ind i deres vision for fremtidens København.BLÅ BOG Cecilia Lonning-Skovgaard41 år.Bosat på Østerbro med sin mand og deres tre børn.Medlem af Borgerrepræsentationen for Venstre siden 2008.Uddannet cand. scient. pol. fra Aarhus Universitet med en master i Public Administration fra Harvard.Arbejder som senior director i DONG Energy.
Der bor 1.849 familier i Tingbjerg, og ti procent af dem koster tilsammen Københavns Kommune knap 83 mio. kr. om året i specialiserede ydelser som f. eks. psykologhjælp og mentorforløb.
Jagtvej hedder sådan, fordi den skulle bringe kongen fra Freriksberg Slot ud og op mod jagten og de nordsjællandske skove, og det er også derfor, den første lille stump vej hedder Falkonér Allé. Er De ikke lokalkendt, skal De ikke være ked af det, for det er som regel hverken til at komme frem eller tilbage; er det ikke myldretid, så er der kamp eller koncert i Parken, alting går ad Jagtvej, så ingen kommer ud af stedet, men det skal man, og den aften skulle jeg fra Frederiksberg til Nordre Frihavnsgade, og det går også ad Jagtvej, hvis det altså gjorde. Det vidste jeg nok, at det ikke gjorde, ikke lige den aften, for jeg havde set den feststemte journalist på News, der var live igennem og blev skubbet til og afbrudt af fuckfingre en masse fra de demonstrerende, han smilede fidelt midt i virvaret og talte om fred og fordragelighed og unge mennesker og mangfoldighed.Det var ved halv syvtiden, og da var de første sten for længst kastet.Da jeg kørte hjem var alt roligt i København.På ruten i hvert fald. Længere ude, på Dortheavej i Nordvestkvarteret, var der stadig gang i den i det nye ungdomshus, hvortil den hårde kerne var trængt, efter at man havde excelleret i de sædvanlige festligheder; smadring af banker, brosten mod politiet, kanonslag, romerlys, et par utidige sankthansbål, overfald på forbipasserende og andre klassiske tricks fra den SA-sæk af julenumre, man kan tillade sig at pakke ud, når man repræsenterer mangfoldigheden og derfor ligesom ejer gaden på en helt anden måde end den, der bare skal bruge gaden til at komme fra Frederiksberg til Østerbro.Politikerne var vrede. Tilsyneladende.»Opfør jer ordentligt!«, skrev Lars Løkke.»Nu gør I det igen: Ødelægger med vold, kaster brosten og smadrer vores fællesskab«, skrev Magnus Heunicke. »De skal ikke kidnappe vores fredelige kvarter på Nørrebro«, skrev Christine Antorini.»Blir SÅ træt og rasende, når en flok unge, mener, de har ret til at smadre vores by«, skrev Pia Allerslev. Og borgmester Jensen satte trumf på med et tweet, hvor man bør bemærke det operative men: »Kbh.har plads til alle. Men INGEN har ret til at sætte en hel bydel i undtagelsestilstand.Stop det!« Hvad får man, hvis man lægger det hele sammen, tilsætter en knivspids chili og rører godt rundt i den tværpolitiske millionbøf? Man får signalpolitikken, den konsekvensløse forargelse, der damper af afmagt.Når man bor i København, er man vant til, at der fra tid til anden er nogle, der tager gaderne tilbage. Som det hedder. Det er en støjende og ganske ildelugtende affære, men hvad, hvis man ejer gaden, så må man pisse territoriet af, og grundskylden gælder jo kun grunden, ikke gaden, det forstår jeg nok; retten til gaden er mere moralsk, ligefrem sjælelig, og den erhverves på en anden måde.Så jeg viger, når gadens sande ejere spærrer Jagtvej af. De protesterer mod, at det er 10 år siden, Ungdomshuset på Jagtvej 69 blev revet ned og erstattet af endnu et kommunalt hus formedelst 148 millioner kroner med årligt driftstilskud i millionklassen. Vreden, gudinde, besyng, der greb de altruistiske unge, da de hørte, at den oprindelige matrikel, deres moralske ejendom, nu skulle huse noget så prosaisk som byens hjemløse, som rager rundt på gader og stræder beruset af Fine Festival og falsk bevidsthed, uden mål og med for slet ikke at tale om en politisk agenda.Næste morgen var politiets talsmand i fjernsynet, og han blev udspurgt ganske strengt på TV 2 News, for var det nu virkelig nødvendigt sådan at trænge ind i Ungdomshuset på Dortheavej? Voldsmandens veto trumfer alt, for hvorfor insisterer politiet på at være politi, når de nu ved, at der kun bliver ballade ud af det? Og der var et Facebook-opslag fra nogle, der kalder sig Party Rebels: »Jeres opførsel ved Dortheavej og efterfølgende ransagning af Ungdomshuset var helt unødigt eskalerende og provokerende! I morgen vil vi gerne holde en fire timer kulturel og festlig markering på grunden, der står ubenyttet hen på Jagtvej 69. Det bedste, I kan gøre for at hjælpe os, er at holde jer mindst en stenkastsafstand fra grunden. Alt andet kan blive set som endnu en unødig provokation fra jeres side, og vi hverken kan eller vil tage ansvar for følgerne.« Politiet provokerede rigtig nok. De afblæste demonstrationen »i Dronningen og Lovens Navn« ; man retter sig lidt, det klinger så historisk som fra dengang, Jagtvej var forbeholdt hoffet.Det er den for så vidt stadig, forstår man. Pøbel og politi bør holde sig i stenkastsafstand, mens tidens førende unge fejrer mangfoldigheden og brænder de sagtmodige skatteyderes millioner af. Og man kunne trække på smilebåndet, var det ikke, fordi voldsmændene, ikke skatteyderne, kan regne med opbakning i pressen. For journalister har gået på Danmarks Medieog Journalisthøjskole, og den skole er et sted med en særlig ånd, som det blev illustreret af en introduktionsvideo, offentliggjort i denne uge.Den indledes med en sirene og en maske, autonomt rav i den: »Til dig, der tegner uden for stregerne. Som kender reglerne for at bryde dem. Ser tingene i et andet lys. Har for travlt til at være punktlig « Det er journalismens selvbillede i en nøddeskal eller en minutlang video: Vi tegner uden for stregerne. Vi er vilde og autonome, selv om vi går i skole ved en aarhusiansk udfaldsvej.Men fordi alle tegner uden for stregerne på den helt samme måde, kommer for sent til samme tid, bryder reglerne med samme rutimæssige forudsigelighed og vælger det helt samme anderledes lys at se tingene i, opstår umærkeligt og selvfølgeligt den nye norm; vold er mangfoldighed, flyvende brosten en opfordring til dialog, og hvis politiet ikke var sådan nogle insisterende citronmånegnaskere, kunne volden være undgået, og hvorfor var der ingen, der ringede til de unges mentor, Knud Foldshack, for han kan få volden til at stoppe, som Moses skilte vandene? Velfærdens voldsromantik er et af journalismens danske kendetegn, og man skal ikke kimse ad mekanikken, for der er penge i at kaste med brosten, det manglede bare, man bør have honorar for at tegne uden for stregerne.lillelund@jp.dk Fakta: PREMIUMLæs alle udgaverne af "Verdens gang" under "Kommentarer" på jp.dk/ premium.
Kommentar: Fuckfingre og fidele journalister, vi har en fest på Jagtvej, hvis generelle tilstand af stilstand er en slags emblem på et Danmark i journalismens jerngreb.
Da 56-årige Betina Arnkløv en lørdag morgen for to år siden fik trykken for brystet og smerter mod halsen, kørte ambulancen hende direkte til Rigshospitalets hjertecenter, for der var mistanke om blodprop i hjertet. Mistanken blev bekræftet, og kort efter lå hun på operationsbordet for at få en ballonudvidelsesoperation.Blodprøverne viste, at hendes kolesteroltal var tårnhøjt - over 7 millimol pr. liter - og for at mindske risikoen for en ny blodprop kom hun i forebyggende behandling med statiner, som er kolesterolsænkende medicin.Samme behandling burde langt flere i hendes alder få, men herhjemme sker der massiv underbehandling, når det gælder forebyggende kolesterolsænkende behandling.Det viser forskning, som professor og overlæge på Herlev-Gentofte Hospital, Børge Nordestgaard og læge Martin Bødtker Mortensen, Aarhus Universitetshospital, står bag, og som netop er publiceret i det anerkendte tidsskrift Annals of Internal Medicine.De konkluderer, at vi ved at give langt flere kolesterolsænkende medicin kan forebygge omkring hver tredje blodprop. I dag forebygger vi kun hver ottende blodprop via medicinen.I følge forskerne er de retningslinjer - såkaldte guidelines - som lægerne i Danmark følger, når de skal anbefale patienter at tage den kolesterolsænkende medicin, statiner, forældede og langt mere restriktive end de tilsvarende retningslinjer i USA, Storbritannien og Canada.»Jeg undrer mig meget over, hvorfor vi ikke behandler flere. Blodprop i hjertet er én af de største dræbere, og vi har en enorm effektiv forebyggelsesmedicin, som ingen alvorlige bivirkninger har, og som kun koster 50 øre om dagen pr. patient,« siger Børge Nordestgaard.Forskerne har med udgangspunkt i Herlev-Østerbro-undersøgelsen, der dækker over 50.000 voksne danskere, undersøgt og sammenlignet fem store internationale statinguidelines.Til forskernes store overraskelse viser det sig, at selv om alle fem retningslinjer bygger på nøjagtig den samme videnskabelige evidens, er der markant forskel på, hvor mange personer, der i henhold til de forskellige retningslinjer bliver anbefalet at tage statiner.Hvis man følger de amerikanske, britiske og canadiske guidelines, skulle 40-44 pct.af alle danskere mellem 40 og 75 år tilbydes forebyggende behandling med statiner.Men de europæiske guidelines, som er dem, der bruges i Danmark, anbefaler kun statinbehandling til 15 pct.»Vores retningslinjer fører til massiv underbehandling.De er ikke blevet opdateret i takt med den massive forskningsmæssige evidens af behandlingen,« siger Martin Bødtker Mortensen.Følger ikke retningslinjerSamtidig afslører forskningsprojektet, at lægerne ikke engang følger de danske retningslinjer fuldt ud: De udskriver kun medicinen til ca.8 pct. af danskerne mellem 40 og 75 år, og det er kun ca.halvdelen af dem, som burde få medicinen.»Jeg undrer mig over, at mange danskere og det danske samfund slet ikke er villige til at udnytte dette kæmpe potentiale for at forebygge hjertesygdom og tidlig død,« siger Børge Nordestgaard. En forklaring er i følge ham, at der i befolkningen og visse lægekredse er modstand mod at behandle raske mennesker med medicin.»Men vi spiser gladelig kosttilskud, naturlægemidler og vitaminpiller netop for at forebygge sygdom og død.Hvis man mener, at vi bør vente med at behandle folk med kolesterolsænkende medicin, indtil de har fået en blodprop, så svarer det jo groft sagt til at sige, at man først skal begynde at bruge sikkerhedssele, når man har haft sin første ulykke på motorvejen,« siger han.Hos Hjerteforeningen støtter forskningschef Gunnar Gislason budskabet: »Jeg er enig i, at der er et problem med vores guidelines.Der er mange patienter, som ikke bliver behandlet, selv om de burde. Mange har et mellemhøjt kolesteroltal, som måske ikke i sig selv er behandlingskrævende, men hvis man kigger på deres øvrige risikofaktorer - rygning, vægt, livsstil, familiær disposition - så ville de have gavn af behandlingen,« siger Gunnar Gislason.Hos Dansk Selskab for Almen Medicin peger formand Anders Beich på, at kolesterolsænkende medicin ikke behandler en sygdom, men reducerer en risiko for at blive syg.»Det afgørende er jo, hvor stor den risiko så er. Dilemmaet med forebyggelsesmedicin er jo, at der er nogle få, der høster gevinsten ved at tage forebyggelsesmedicin, og en hel masse andre, der så betaler med mulige bivirkninger uden at få gavn af den,« siger Anders Beich.Han peger på, at man også kan give store befolkningsgrupper forebyggende medicin mod eksempelvis knogleskørhed og diabetes.»Man kan jo spørge, om vi gerne vil være en nation af raske mennesker, der er medicinerede.Og måske kan man opnå de samme gevinster uden medicin, f. eks ved livsstilsomlægninger.« Betina Arnkløv glæder sig over, at hun nu er i behandling.Hendes kolesteroltal er takket være medicinen nu nede på 5, men bør komme under 4, eftersom hun tidligere har haft blodprop. Derfor skal kostomlægning og motion nu gøre resten.tea.krogh@jp.dk Fakta: FAKTA KolesterolKolesterol er et fedtstof, der dels indtages gennem kosten og dels dannes i leveren.For højt indhold af kolesterol i blodet er en af de største risikofaktorer for hjertekarsygdom, fordi det kan medvirke til åreforkalkning.Det samlede kolesterolindhold i blodet bør ligger under 5 millimol pr. liter.Kolestorolindhold mellem 5,0-6,0 er let forhøjet, mellem 6,1-7,0 er moderat forhøjet, og over 7,0 er udtalt forhøjet kolesterolniveau.Børge Nordestgaard har tidligere påvist, at 22 pct. af danskerne har høj eller meget høj risiko for hjertedød, og at alle i denne gruppe burde være i kolesterolsænkende behandling. Men det er kun 20 pct. i den gruppe, der får medicinen.Kilder: Hjerteforeningen, netdoktor, Region H.
Retningslinjerne for kolesterolsænkende medicin er forældede, og langt ? ere burde være i behandling, fastslår forskere. Hver tredje blodprop kunne undgås.
Det er hendes signatur at være venstreorienteret«. Sådan lyder en beskrivelse af filminstruktøren og manuskriptforfatteren Lotte Svendsen, der føler sig udsat for censur, efter at DR har besluttet sig for at droppe den ellers planlagte julekalender »Jul i republikken« på P1.Julekalenderen blev droppet af DRs ledelse dagen før premieren med henvisning til, at den ikke levede op til DRs standarder. Men ifølge Lotte Svendsen handler det i virkeligheden om, at DR fandt rollelisten for venstreorienteret.Således blev hun som instruktør bedt om at klippe Enhedslistens Johanne Schmidt-Nielsen ud af julekalenderen, hvor politikeren skulle spille sig selv som præsident i en ny dansk republik. På julekalenderens rolle liste var i forvejen journalist og debattør Georg Metz.Med sin røde signatur er instruktøren bag bl. a. filmhittet »Bornholms stemme« en af de mest udtalt venstreorienterede filminstruktører herhjemme. En slags kvindelig Clausen, lyder det i bedste mening med henvisning til instruktørkollegaen Erik Clausen. Hun har gennem årene flere gange markeret sig i kulturdebatten og samfundsdebatten.Senest har hun i Politiken forsøgt at råbe venstrefløjen op. En venstrefløj, hun beskylder for at have svigtet i kampen for at sikre medmenneskeligheden i Danmark.»Jeg tænker tit: Hvordan har vi venstreorienterede kunnet sove så meget i timen? Den store politiske dagsorden lige nu er, om vi skal have lavere afgift på bilerne. Det er jo crazy.Se dog ud i samfundet. Uligheden stiger. Historisk mange danskere går ned med angst, depression eller stress. På overfladen har vi det godt, men på vejen hertil har vi mistet grebet om, hvad der er vigtigt,« lyder det fra Lotte Svendsen.Hun har trådt sine politiske barnesko på den yderste venstrefløj. Som teenager blev hun en del af BZ-bevægelsen i København. Hun boede bl. a. i det besatte Mekanisk Musik Museum på Vesterbro først i 1980erne. Og i huset i Ryesgade nogle år senere, da kvarteret omkring huset på Østerbro var barrikaderet af BZere i en uge. Hun forlod bevægelsen i 1990. For et års tid siden endte hun i åben debat med forfatteren Peter Øvig Knudsen omkring hans bog »BZ. Du har ikke en chance - tag den!«, som hun ikke ønskede at medvirke i.Hendes tid som BZer betyder, at hun er i »en konstant mental tilstand af at være i opposition«, som det bliver formuleret. Hun er ikke bange for at råbe op, og det er netop, hvad hun nu gør i forhold til DRs ledelse.Hun taler i P1 om, at »huset ikke kunne tåle« at have to venstreorienterede på rollelisten i den skrottede julekalender. Én var nok. Hun fortæller yderligere, at ledelsen »aldrig ville have godkendt det«, hvis den havde set rollelisten fra begyndelsen. Ifølge en kilde ville mange andre kunstnere afholde sig fra så åbenlyst at hænge DR til tørre, da mediegiganten for mange filmkunstnere er en potentiel kommende arbejdsgiver.Siden gennembruddet med yuppiesatiren »Café Hector« i 1996 har hun blandet satire og samfundskritik.»Bornholms stemme« handler om fiskeriets storhed og fald på hendes barndoms ø, hvor hun i dag har et hus. I »Tid til forandring« fra 2004 beskriver hun er række voksne skæbner, der hver især kæmper med at få livet til at give mening. Egentlig politisk kunster er hun dog ikke, lyder vurderingen.Måske kommer der i dag ikke helt så mange svirp fra hendes satiriske pisk som tidligere.Måske er der lidt mere ømhed end hårdhed.Ikke mindst ømhed for de mange børn og unge, der døjer med at mestre livet, fremgår det af et interview i Herning Folkeblad for nylig.»Jeg synes, der er så mange, der føler sig forkerte, og der er ingen tvivl om, at børn dømmer sig selv og hinanden hårdere end før. Der er kommet en anden selvbevidsthed, som ikke er speciel øm,« siger hun.Den 49-årige mor til to sønner har beskrevet, hvordan hun som barn af 1970erne kommer fra et hjem med skilsmisse, en alkoholiseret far og en mor, der »tog min lillebror og flyttede tre gader væk, hvor hun levede sit eget liv med nye kærester og stort politisk engagement«. I Herning Folkeblad mindes hun, hvordan faren ikke evnede at få hendes tøj vasket, så hun måtte gå i skole i hans oprullede bukser, bælte om livet og en busseronne til at dække af.»Der er børn i rent tøj, der aldrig bliver set, men det blev jeg. Midt i alt det der kaos var der altid en fornemmelse af, at han gerne ville snakke med mig. Han var altid interesseret i, hvad jeg lavede. Så kærlighed og nærvær, det har jeg sgu ikke manglet,« fortæller Lotte Svendsen.ejs@berlingskemedia.dk Fakta: BLÅ BOG Lotte SvendsenFødt 1. september 1968 på Bornholm.Filminstruktør og manuskriptforfatter.Mor til to sønner, gift og bor i København og har hus på Bornholm.Hun har instrueret og skrevet manuskript til bl. a. spillefilmene »Harmoni« (1995), »Café Hector« (1996), »Bornholms stemme« (1999), »Tid til forandring« (2004) og Max Pinlig-trilogien.
Hun har trådt sine politiske barnesko i BZ-bevægelsen og har stadig hjemme på venstrefløjen. Filminstruktøren bag en netop aflyst julekalender på DR, Lotte Svendsen, er ikke bange for at råbe op.
Det tidspunkt, hvor det gik op for journalist Anders Haahr Rasmussen, at han gerne ville tale med en præst, var, da hans bofælles seksårige datter pludselig blev ramt af dødsangst. For hvad skal man egentlig sige til en seksårig, der er bange for at dø? I fraværet af svar blev svaret at opsøge en præst. Seksårige Milles dødsangst kom på den måde til at danne udgangspunktet for " Manden og præsten", en podcastserie skabt i samarbejde med Københavns Stifti anledning af reformationsåret. Podcastserien udgøres af seks afsnit af samtaler med præster om, hvad kirken egentlig kan tilbyde en 38-årig mand, som grundlæggende er tilfreds med livet, men også er i tvivl om troen, fællesskaberne og kærligheden.Samtalerne betød, at Anders Haahr Rasmussen " blev mere afklaret med at være uafklaret", siger han. De åbnede kirken som fysisk rum, men åbnede også for muligheden for at bruge præsten som en " livsklog samtalepartner"." Kommercielle steder kæmper hele tiden om opmærksomhed, og så findes der et kirkerum, som er stort, stille og har set sådan ud i mange, mange år; hvor der er præster, der har tænkt over, hvad det vil sige at være menneske i verden og har en enorm kapacitet til at tale med én om alt muligt - om at livet er svært, at jeg savner noget at tro på, eller at jeg ikke ved, om jeg skal have børn," siger han.Det er samtaleemnet i første afsnit af podcastserien og Anders Haahr Rasmussens første møde med kirkeverdenen hos Sions Kirke på Østerbro i København.Gennem højtalerne hører man kirkeklokkerne nær præst Mette Grosbølls kontor ringe, mens Anders Haahr Rasmussen fortæller, hvordan Mette Grosbøll har børnetegninger hængende på væggene. Selv kommer han fra en familie og en vennekreds fuld af forhold, der starter i forelskelser, men ender i skilsmisser, svigt og deleordninger.Og når samtalen mellem ham og hans kæreste går på børn, føler han sig nødsaget til at stille spørgsmålet: " Hvordan tror du, det bliver at være forældre sammen, når vi ikke er kærester længere? Alle går jo fra hinanden," siger han." Undtagen dem, der ikke gør," svarer Mette Grosbøll.Hun er ikke en romantisk præst. Hun ser, at der ligger et løfte i vielsesritualet om at love sig selv til hinanden, vel vidende at det uundgåeligt vil ende i gråd og tænders gnidsel, enten når den ene dør, eller når to mennesker går fra hinanden. Det er stærkt nok til hende, siger hun og peger på, at der i dag findes en tanke om, at man helst skal undgå det, der er smertefuldt og ubehageligt.Det ikke at få børn, ikke at indgå i forpligtende parforhold eller forbindende fællesskaber er en måde at forblive i kontrol, men hun tror, at " det netop er en del af livet at være skrækkeligt sårbar og udsat." Anders Haahr Rasmussen er journalist og forfatter, bor i bofællesskab på Nørrebro i København, laver lokalavis i sin fritid, kommenterer tennis og er passioneret Brøndby-fan. Det er et liv forbundet med stor frihed, men også en mangel på tilhørsforhold, siger han." Det mest forpligtende fællesskab, jeg er indgået i, er måske som fan af et fodboldhold.De fællesskaber, jeg voksede op med, føles sværere og sværere at tro på - selv fodboldfællesskabet, for det er jo efterhånden bare den ene oliemilliardærs kampplads mod den anden," siger han.Hans idé om fællesskaber begynder med hans far, der dedikerede hele sit arbejdsliv til folkeskolen. Anders Haahr Rasmussens arbejdsliv er først og fremmest dedikeret til ham selv. Midt i den totale troløshed over for arbejdslivet og de store fællesskabers endeligt, føler han et savn efter at være forbundet med andre mennesker." I flere af podcastseriens samtaler var det en vigtig pointe, at når man hele tiden kører sine egne små projekter af, er der en stor sikkerhed for at lykkes, og man er i kontrol fra start til slut, men der er også en begrænsning i enmandsforestillingen.Når man kaster sig ind i noget større, risikerer man, at det hele bliver tabt på gulvet, men selv hvis noget ikke lykkes, knyttede det måske nogle mennesker sammen, skabte energi og inspirerede til noget helt tredje," siger han.I podcastseriens sjette og sidste afsnit taler han med præst og professor i religionsvidenskab Anders Klostergaard Petersen om kirken.Livet igennem har Anders Haahr Rasmussen set troen som en forudsætning for at indgå i kirkens fællesskab.Når han gik i kirke, undlod han at deltage i nadveren, fordi han tænkte, at det udvandede et ritual, som betød noget for nogen, men det går lodret imod den luthersk-evangeliske tradition, siger Anders Klostergaard Petersen i samtalen. I troen forpligter man sig ikke til at stå inde for hvert eneste ord, for i troen kan man overgive det ansvar til Gud med al sin usikkerhed og famlen, siger han." Det var en kæmpe øjenåbner.Siden er jeg aldrig gået i kirke uden at gå til nadver.Jeg kan godt lide tanken om at kaste kroppen ind i noget uden at skulle være dækket af på alle mulige måder; uden at være forpligtet på hver eneste følelse eller tanke," siger Anders Haahr Rasmussen.Det er en tråd, der går igen i hans samtaler med præsterne.Der er ingen stærke forhold eller fællesskaber med nødudgange, og succeskriteriet er ikke, at alting lykkes, men at man forsøger at tro, elske og indgå i fællesskaber." En af præsterne sagde på et tidspunkt, at man allerede har fået livet og kærligheden givet. Man behøver ikke gøre sig fortjent til det, man skal bare lære at tage imod det.Hvis jeg i et splitsekund kommer i kontakt med den erkendelse, og hvor radikalt det budskab i kristendommen er, føles det ret epokegørende.Det skaber en form for ro, som gør, at jeg klarere kan mærke, hvad jeg skal her i livet," siger Anders Haahr Rasmussen.thomsen@k.dk Fakta: Anders Haahr RasmussenFødt i 1979. Uddannet journalist fra Syddansk Universitet med praktik. Har en MA i sociologi fra The New School. Arbejder i dag freelance for blandt andet Zetland, Eurosport, DR, Radio24syv og som underviser og foredragsholder.Udgav i år bogen " En fortælling om at være træt".
I podcastserien " Manden og præsten", der er skabt i samarbejde med Københavns Stift, undersøger journalist Anders Haahr Rasmussen, hvad den kirkelige verden har at sige en moderne mand med stress-symptomer, begyndende gråt hår, Tinder-dates og eksistentiel tvivl.
Det gik hårdt til på hovedstadens boligmarked i årene før og efter finanskrisen - så hårdt, at der stadig er efterdønninger af den i både lovgivningen, nationaløkonomien og i de private husholdninger. Først steg priserne over en kort årrække med over 50 procent, og da den såkaldte boligboble sprang, gik det lige så hurtigt den anden vej.Men den chokerende udvikling var endnu vildere, end de hidtil kendte tal viste. Ny forskning i boligmarkedet går et spadestik dybere i priserne og afslører, at der var dele af boligmarkedet, som oplevede en endnu mere dramatisk udvikling.Især de københavnske ejerlejligheder har været på en voldsom optur, efterfølgende nedtur og nu endnu en optur, der aktuelt udløser bekymring for en ny boligboble. Ifølge de kendte boligprisindeks faldt lejlighedernes gennemsnitlige salgspriser med 22 procent fra 2007 til 2009, da finanskrisen ramte. Men Krak Fonden offentliggør i dag en rapport, der giver et endnu mere præcist billede af priserne på boligmarkedet end de gængse prisindeks, der er baggrunden for både finansiel regulering og kreditvurderinger i finanssektoren.Ifølge rapporten faldt dele af de københavnske lejligheder med op til 38 procent i perioden og dermed næsten dobbelt så meget, som de hidtidige data viser.»Vi har fundet ud af, at boliger af relativt dårlig kvalitet svinger mere i pris end boliger af en bedre kvalitet. Dermed fjerner vi den antagelse, at alle boliger er enheder, og at enhedernes priser er konstante,« siger Ismir Mulalic, der er senior fellow ved Kraks Fond Byforskning og lektor på DTU.Boligpriser svinger mere end antagetBaggrunden er, at forskerne har fundet en metode til at kvalitetsvurdere boliger i forskellige segmenter og dermed følge prisudviklingen mere detaljeret.»Kvalitet afhænger af ting som størrelse, antal værelser, altan, beliggenhed og så videre.Vores indeks er en udvidelse af de eksisterende prisindeks, og det kan man inddele boligmarkeder efter, så man kan kigge på udvikling og bedre navigere blandt andet ved kreditvurdering, køb og salg samt regulering,« siger Ismir Mulalic.En af konklusionerne på forskningen er, at boligpriserne svinger langt mere, end de sædvanlige statistikker fortæller.En anden konklusion er, at finanskrisen medførte en markant ændring i sammensætningen af prisudviklingen. Inden krisen steg prisen på for eksempel enfamiliehuse i sammenhæng med alderen på boligen - jo ældre huse, desto dyrere. Og lejligheder bygget før 1900-tallet var generelt dyrere end boliger bygget mellem 1900 og 1990, hvorefter de bliver mere værd igen - formentlig fordi meget af det lejlighedsbyggeri, der blev udført i efterkrigstiden, er af relativt lav kvalitet i forhold til de ældre lejligheder.Men fra 2007 ændrer billedet sig. Mens priserne faldt med 25 procent, ændrede sammensætningen af de solgte boliger sig, så den gennemsnitlige kvalitet af de handlede boliger steg markant. »Da priserne efterfølgende begynder at stige stille og roligt igen i 2009, tager kvaliteten igen et mærkbart dyk. Ud fra dette kan det konkluderes, at den sande prisudvikling i perioden er markant mere dramatisk end den, der fremgår af et »klassisk« boligprisindeks,« hedder det i rapporten.Salg af kvalitetsboliger er konstantDermed tyder materialet på, at det ikke var muligt at sælge en bolig med en lavere kvalitet end gennemsnittet, da krisen var værst. Og når de solgte boliger havde en høj gennemsnitlig kvalitet, tegnede det billedet af et lavere prisfald, end det underliggende var tilfældet, hvis de dårligste boliger var blevet handlet. Andelen af boliger af henholdsvis høj og lav kvalitet, der bliver omsat, svinger over tid og er med til at sløre billedet af den reelle prisudvikling.»Den gennemsnitlige kvalitet af de solgte boliger svinger over tid, blandt andet fordi salget af boliger af lav kvalitet er mere volatilt end salget af boliger af høj kvalitet. Salget af ejerlejligheder af højest kvalitet er nogenlunde konstant over hele perioden og varierer kun meget lidt med konjunkturerne. I modsætning dertil varierer salget af lejligheder af lavest kvalitet enormt og faldt med 75 procent fra 2005 til 2009,« skriver forskerne.Nationalbanken har fokus på risikoen for en boligboble i København men vil ikke kommentere den aktuelle rapport. I sin analyse af dansk økonomi fra 13. september hedder det: »På landsplan er der ikke tegn på overophedning på boligmarkedet. Der er grund til at være bekymret for prisstigningerne på ejerlejligheder i de større byer, men det er ikke for alvor smittet af på resten af landet. Den nye boligbeskatning, som betyder, at boligskatten fra 2021 igen følger udviklingen i boligpriserne, kan medvirke til at dæmpe priserne på for eksempel lejligheder i København allerede nu.Det styrker muligheden for at fastholde opsvinget.pode@berlingske.dk Vi har fundet ud af, at boliger af relativt dårlig kvalitet svinger mere i pris end boliger af en bedre kvalitet.Ismir Mulalic, senior fellow ved Kraks Fond Byforskning.Fakta: BOLIGPRISER Nyt prisindeks tager højde for boligers kvalitetEt traditionelt boligprisindeks er baseret på udviklingen i de gennemsnitlige salgspriser.Ofte vil en stigning i salgspriserne blive fortolket som en generel prisstigning. Men den tager ikke højde for, at det ikke er den samme kvalitet af boliger, der sælges hvert år.Derfor har forskere ved hjælp af Kraks Fond delt boligmarkedet i Storkøbenhavn op efter kvalitet.Dermed viser det sig, at massiv boligsanering i brokvartererne, byggeri af Metroen og Øresundsbroen samt boligbyggeboom med luksusboliger har medvirket til de stigende priser, som dermed ikke alene kan tilskrives generelle prisstigninger.Her er prisen på en gennemsnitlig bolig steget mest i StorkøbenhavnNår boligmarkedet deles op efter kvalitet, spiller udskiftning og renovering af boligmassen også en rolle for prisudviklingen, når den måles på en bolig af gennemsnitlig kvalitet fra 1994 til 2013.Lejligheder Lejlighedspriserne er steget mest i perioden på Indre Vesterbro, Indre Nørrebro og Islands Brygge. Her er prisen for en lejlighed af gennemsnitlig kvalitet steget med knap 18 procent mere end i de historisk mere velhavende områder som Indre By, Indre Østerbro og Indre Frederiksberg.Gentrificeringsområder*: 511% Historisk velhavende bydele: 434% Byforstæder: 392% Andre forstæder: 202% Ingen data Berlingske Grafik: Malling / Tekst: Povl Dengsøe / Kilde: Kraks Fond/ Et nyt boligprisindeks for Storkøbenhavn *) Områder, hvor velhavende købere rykker ind.HuseEnfamiliehuse af gennemsnitlig kvalitet stiger omkring 70 procent mere i byforstæderne end i de vestlige forstæder. Forbedring af boligmassen spiller ikke så stor en rolle for huspriserne som for lejlighedspriser, og derfor bliver spændet ikke så stort.
Ny forskning: Finanskrisen medførte en voldsommere nedtur og efterfølgende optur på boligmarkedet i hovedstaden, end de kendte data hidtil har vist.
SKYBRUD Når himlen åbner sig, som københavnerne mærkede søndag, bliver følgerne af klimaforandringerne meget mærkbare.Dele af hovedstadsområdet fik i løbet af kort tid mere end 25 mm regn og blandt andet blev Helsingørmotorvejen ved Ryparken Station spærret af.Veje og kloaker blev oversvømmet, og flere steder satte det store våde aftryk i haver, kældre og indkørsler.- Vi har siden 1. september målt 79 mm vand i Danmarks store fælles nedbørsmåler.Normalt får vi 73 mm på hele måneden, siger klimatolog Mikael Scharling til dmi.dk.Særligt de seneste otte døgn har selv for danske efterårsforhold været ekstrem.Kun ved to tidligere lejligheder siden 2001 har vi, ifølge DMI, set en tilsvarende nedbørsmængde over otte dage.Lovende forsøgsordningDet giver udfordringer til de planlæggere og udførende, der skal sikre os mod kommende oversvømmelser.Som i Køge, hvor entreprenørvirksomheden NCC i disse uger er ved at anlægge en samlet klimasikringsløsning i villakvarter, hvis beboerne har været plagede af kraftige regnskyl.René Houmann, entreprisechef i NCC Infra Services, fortæller, at Dansk Almennyttigt Boligselskab valgte NCC til hele opgaven, fra gravearbejde til udlægning af en færdig klimavej.- Der er stadig tale om forsøgsordninger, men resultaterne er lovende, og vi blev valgt til opgaven, fordi vi er ved at samle kompetencerne fra flere af vores afdelinger og derfor kan byde ind med en total klimasikringsløsning.Udover opgravning af de gamle veje, sænkning af terræn og udgravning af nye render, arbejder vi også lige nu med en klimavej, som består af et bærelag, der kan aftage og dræne meget store mængder vand, siger René Houmann.Han tilføjer, at et ekstra slidstærkt toplag af såkaldt hyperit-grus, der kan modstå regn, skal stå sin prøve.Men kunne det også have forhindret de nye oversvømmelser, vi så i hovedstadsområdet søndag? - Kun hvis man indtænker de store omgivende arealer med i planlægningen af nye klimakvarterer, fordi det ofte er fra for eksempel p-pladser og lignende, at vandet ikke kan slippe væk og derfor søger mod laveste punkt.Hvis der var blevet lavet permable belægninger i de omgivende arealer ved Helsingørmotorvejen, havde det nok taget noget af trykket, siger entreprisechefen til Licitationen.- I belastede områder handler det om at tænke hele kvarteret med. Det er ikke nok at anlægge bærelag, der kan dræne vandet på kun én vej. Så der er udfordringer nok til også fremtidige klimakvarterer, tilføjer René Houmann.I Køge er det planen, at NCC skal lægge en asfaltbelægning for enderne af grusvejene for at forstærke vejene de steder, hvor de bliver mest belastede af kørertøjernes acceleration og opbremsning.- Derfor prøver vi at udnytte vores faglige tyngde på tværs af enhederne asfalt, råstoffer, vejservice og infra service, når det handler om større entrepriser, siger René Houmann.Vej altid fri for vandNCC oplever stigende interesse for de klimasikrede løsninger i forbindelse med anlægsarbejde - når nu ikke kloaksystemet er dimensioneret til de store regnmængder.Derfor er der nu øget rift om det særlige permeable bærelag, såkaldt Drænstabil, der ifølge virksomheden har så stor effekt, at vejen altid er fri for vand - selv under skybrud.I Køge bliver bærelaget lagt i de drænrender, der er gravet på begge sider af vejene.Renderne fungerer som forsinkelsesdepot, og vandet ledes langsomt videre til kloakken. På vejen bliver derefter lagt det føromtalte hyperit, som kommer fra en tung norsk bjergart.- Fordelene ved hyperit, som er knust granit med et naturligt bindemiddel og stor hårdhed, er mange. Den skyller ikke væk, når det regner og er en utrolig slidstærk grus, som hurtigt er tjent ind i forhold til almindelige typer grus, som ofte skal vedligeholdes og udskiftes. Vi har også forsøgt os med bornholmsk granit, men den har ikke den samme naturlige dræningseffekt, siger René Houmann til Licitationen -Byggeriets Dagblad.Vi blev valgt til opgaven, fordi vi er ved at samle kompetencerne fra flere af vores afdelinger, og derfor kan byde ind med en total klimasikringsløsning René Houmann, entreprisechef i NCC Infra Services, om nyt vejprojekt i Køge.Store byer i klimasamarbejdeSkybrudssikringen og vandhåndteringen i Gladsaxe er ifølge en ny rapport fra Cities100 en af de 100 mest banebrydende i verden.Eksperter fra det internationale storbynetværk C40 og tænketanken Sustainia, der støttes af Realdania, har udpeget København og Gladsaxe som ambitiøse klimakvarterer.Kommunerne har tilpasse store områder for at skabe bedre vilkår for plante-og dyreliv og gøre områder attraktive for sports-og fritidsaktiviteter.København deler for eksempel viden med New York: ? New York anvender den danske hovedstads metoder mod skybrudsoversvømmelser.København henter inspiration fra New Yorks kystsikring Kilde: Realdania/ Sustainia .Hvad er skybrud?Skybrud er den højeste måleenhed for regn i Danmark.Definitionen på skybrud er, når der falder mindst 15 mm regn inden for 30 minutter.Kraftig regn er, når der falder over 24 millimeter regn på seks timer eller kortere tid.Søndag 17. september, da Helsingørmotorvejen ved Ryparken Station tæt på Hans Knudsens Plads blev lukket på grund af regn, faldt der 26,3 mm regn ved DMIs målestation på Østerbro.Kilde: DMI.
Skybrudssikring er med hjælp fra norsk granit og et forsøgsprojekt, drevet af entreprenørvirksomheden NCC, på vej ind i en ny fase. Og det haster, som søndagens skybrud i København viste.
Den eskalerende bandekonflikt har den seneste tid budt på en stribe politiske forslag til at stoppe kriminaliteten og skyderierne i de københavnske gader.Nu er politikere på Københavns Rådhus klar med et forslag, der er tænkt som et anslag mod banderne: Bliver en person dømt for banderelateret kriminalitet, hvad enten det er våbenbesiddelse, hashhandel, vold eller skyderi, så skal ikke alene den dømte, men hele vedkommendes familie sættes på gaden af det almene bolig selskab, som familien bor til leje hos.Det er den konservative gruppeformand på rådhuset, Jakob Næsager, der står bag forslaget, som han vil præsentere på tirsdagens møde i Borgerrepræsentationens Økonomiudvalg. På forhånd har tiltaget fået helhjertet opbakning fra Venstre og Dansk Folkeparti på rådhuset.»Den aktuelle situation er totalt uacceptabel. Vi skal have en by, der fungerer i hver dagen, og dertil hører altså ikke skyderier. Vi er nødt til at få fjernet nogle af de dominerende bandemedlemmer fra disse boligområder. Jeg forestiller mig også, at det vil have en præventiv virkning, såfremt hele husstanden risikerer at ryge på gaden.Så tage r forældrene et større ansvar for, hvad deres børn går og laver,« siger Jakob Næsager.Sat på gaden efter brandTilbage i 2013 blåstemplede Højesteret, at Brabrand Boligforening havde ret til at smide to familier ud af deres hjem i Gellerup i Aarhus, fordi sønnerne i 2008 havde brændt en børne have ned. Siden er bestemmelserne blevet taget i brug i flere enkeltstående tilfælde rundt om i landet, herunder i Odense-bydelen Vollsmose. Der findes dog ikke en samlet registrering over antallet af sager.Hidtil har tomme lfingerreglen været, at der skal være tale om personfarlig kriminalitet, og at denne skal ske i det boligområde, hvor man bor.Ifølge de tre borgerlige partier er der brug for at udvide bestemmelserne, så en udsættelse af familien skal ske i kølvandet på en dom for enhver form for kriminalitet, der relaterer sig til bandekonflikten.Ligeledes bør sanktionen træde i kraft, selv om en bandekriminel eksempelvis har været i besiddelse af et våben på Østerbro, men bor på Nørrebro.»Vi er nødt til at tage de redskaber, der for alvor kan få banderne i knæ, i brug. Vi er nødt til at vise, at det er demokratiet og samfundets retskafne borgere, der bestemmer, og derfor må vi lade familien flytte.Jeg så gerne, at de blev smidt helt ud af landet, men ud af lejligheden er en begyndelse,« siger Dansk Folkepartis fritids-og kulturborgmester i Københavns Kommune, Carl Christian Ebbesen.Selv om størstedelen af den nye bandepakke er trådt i krafti løbet af sommeren, er antallet af skyderier gennem de seneste måneder steget, og på bare ti dage er fire uskyldige mænd blevet ofre for bandekonflikten.De almene boligforeninger skal som udlejer aktivt tage skridt til at smide familier ud af deres lejlighed.Gør de ikke det, bør kommunen ifølge det politiske initiativ stoppe den økonomiske støtte til boligsociale projekter som for eksempel at opføre beboerhuse, pleje af grønne områder eller sikre fritidsjob til områdets unge.Alle midler må tages i brug»Dér, hvor vi i forhold til bandekon-flikten er lige nu, er, at situationen er så alvorligt, at alle midler må tages i brug. Jeg har tidligere argumenteret for, at vi skal have de almene boligorganisationer på banen,« siger Venstres spidskandidat i København, Cecilia Lonning-Skovgaard: »Jeg synes, det er fint at sætte boligselskaberne under pres.« Jakob Næsager erkender, at det i sidste ende kan blive op til domstolene at vurdere, hvor langt man kan gå i bestræbelserne på at sætte familier ud af boligen.Der er udsigt til, at børn og også helt små børn bliver sat på gaden sammen med deres kriminelle far eller storebror. Synes du ikke, det er meget drastisk? »Det er den mulighed, loven åbner for, og det er ikke anderledes end, hvis en familie ikke betaler deres husleje eller på anden måde ødelægger deres hjem. S å er der en risiko for, at man bliver sat på gaden.Er der børn, må det være de sociale myndigheder, der skal sørge for, at de ikke lider overlast.« I et af landets største almene boligselskaber, KAB København, der administrerer 20.000 lejemål i Københavns Kommune, oplyser direktør Jens Elmelund, at boligselskabet historisk har foretaget omkring to udsættelser om året, men endnu aldrig har rejst sager med begrundelse i bandekriminalitet.Hvis politikerne vedtager, at banderelateret kriminalitet automatisk skal føre til udsættelse, vil selskabet følge den praksis, understreger Elmelund.Skaber utryghed»Men det er ikke en praksis, vi på nuværende tidspunkt kan eller vil håndhæve,« siger Jens Elmelund: »Vi vil derimod fortsætte med løbende at rejse sager om udsættelse, sådan som vi gør det i dag. Hvad enten det drejer sig om manglende betaling af husleje, overtrædelse af en husorden eller fordi den pågældende skaber utryghed i afdelingen.« På Københavns Rådhus er den socialdemokratiske overborgmester, Frank Jensen, betænkelig ved de borgerliges planer.»Jeg synes ikke, vi skal sætte hele familier på gaden for kriminalitet, der er begået af deres far eller søn et andet sted, end dér hvor familien bor. Det vil være at straffe børn, koner eller forældre for kriminalitet, de ikke er skyld i,« udtaler overborgmesteren i et skriftligt svar.Forbud i hele kommunerFrank Jensen påpeger, at den nye bandepakke åbner for, at bandemedlemmer kan få forbud mod at komme i hele kommuner, efter at de er blevet dømt for kriminalitet.Ligeledes er det allerede i dag muligt at sætte familier ud, hvis en person skaber utryghed i lokal området.Dommerforeningens formand, Mikael Sjøberg, har ' stor forståelse' for, at politikerne kræver handling med hensyn til bandekonflikten: »Men jeg vil foretrække, at udsættelsen er en mulighed. Det hører til sjældenhederne, at en sanktion automatisk fører en anden med sig.«.sdo@berlingske.dk 
BANDER Enhver dom for kriminalitet relateret til bandekonflikten skal føre til udsættelse af en almen bolig. Ikke kun for den dømte, men også for familien, mener borgerlige politikere på Københavns Rådhus. Overborgmesteren er betænkelig.
Udenfor vidner sikkerhedskameraer om, at der bliver holdt øje med én. Indenfor, hvor man først kommer efter at have afleveret mobiltelefon og PC, leder 100 personer efter digitale tegn på, om Danmark og danske institutioner angribes af hackere, og for at gøre »noget«, når - ikke hvis - det sker.Center for Cybersikkerhed (CFCS) blev i sin nuværende form oprettet i 2014 under Forsvarets Efterretningstjeneste (FE). Hvor FE arbejder i udlandet, er CFCS national IT-sikkerhedsmyndighed, netsikkerhedstjeneste og kompetencecenter for cybersikkerhed og skal beskytte den digitale infrastruktur i Danmark og imødegå avancerede cyberangreb mod myndigheder og virksomheder med samfundsvigtige funktioner.»Vi vil allerhelst være så offensive, at vi ved, hvad der foregår, før det foregår, så vi er i stand til at beskytte os ordentligt,« siger Thomas Lund-Sørensen, som siden oprettelsen har været leder af CFCS.Han har en baggrund i Udenrigsministeriet som bl. a. særlig repræsentant i Libyen under opstanden i 2011 og ambassadør i Jordan, og nu optræder han ofte i medier og på konferencer i takt med stadigt voldsommere hacker-og virusangreb.»Det er rigtigt vigtigt, at CFCS er en del af efterretningssystemet. FE har mange tekniske kompetencer, som vi efterspørger, og har internationalt samarbejde om klassificeret viden, som vi ellers ikke kunne få adgang til. FEs fokus er på trusler udefra mod Danmark. Her kommer avancerede cybertrusler ind med angreb fra fremmede stater, destruktive cyberangreb samt organiserede, kriminelle angreb fra især Østeuropa.Derfor ligger cybersikkerhed i klar forlængelse af FEs arbejde. Vi kan levere viden til FE, så de kan levere efterretningsmæssige oplysninger til os - det er utroligt effektivt,« forklarer Thomas Lund-Sørensen.»Sniffere« sporer unormal trafikDer er lige nu en meget høj cybertrussel mod Danmark, vurderer CFCS.Især trues danskere, virksomheder og myndigheder af cyberspionage.Nyt er truslen fra fremmede stater, som gennem hackerangreb forsøger »at påvirke meningsdannelsen«. »Vi kender cyberkriminalitet og -spionage, men nu går man ind med digitale redskaber for at manipulere med den offentlige holdning eller måske ligefrem med valgresultater.Det rører ved noget fundamentalt i demokratiet, og så bliver det decideret undergravende. Det er et nyt og rigtigt alvorligt trusselsbillede, som vi bliver nødt til at forholde os aktivt til. Vi ønsker ikke at stå passivt på sidelinjen,« siger Thomas Lund-Sørensen.CFCS har opsat »sniffere« - 21 sensorer og ni egenudviklede, elektroniske alarmer - hos bl. a. centrale ITleverandører.De kopierer datatra-fikken til og fra tilsluttede offentlige myndigheder og kritiske virksomheder herhjemme, så den kan analyseres.I hovedsædet i den tidligere IT-og Telestyrelse på Østerbro leder man efter unormale hændelser, f. eks. pludseligt voksende datatra-fik, som kan være tegn på et angreb.1. juli 2016 fik CFCS bemyndigelse til at sikkerhedsgodkende og føre tilsyn med tele-og internetudbyderne - uden at behøve at begrunde krav om ændringer, hvilket telebranchen har klaget over. Tele-og internetudbyderne har også pligt til at underrette CFCS, når de forhandler indkøb eller drift af kritisk udstyr eller kritiske systemer.»CFCS er sikkerhedsmyndighed for telesektoren, mens andre myndigheder er ansvarlige for deres respektive sektorer. Det sikrer, at den myndighed, der har den største indsigt i sektorens daglige virke, også har opgaven, hvis der sker noget sikkerhedsmæssigt,« siger Thomas Lund-Sørensen.Tilbageholdende virksomhederCFCS holdt i 2016 112 briefinger om trusler og 298 rådgivningsmøder. 783 sikkerhedshændelser blev behandlet og 120 varslinger sendt ud til myndigheder og virksomheder. 14 trusselsvurderinger, fem undersøgelsesrapporter og syv vejledninger - f. eks.om sikkerhed på rejser og om sikre kodeord - blev offentliggjort.»Offentlige myndigheder og større statslige virksomheder inviterer os ofte ind, når de designer netværk.Den rådgivning, vi giver, er ikke nødvendigvis unik, men den efterspørges, fordi den er baseret på solid faglighed.Og vi har måske en særlig pondus, fordi vi arbejder med de mest fortrolige, statslige netværk, og fordi vi i sidste ende skal godkende sikkerheden i den type netværk. Dette arbejde giver os samtidig viden om den seneste, teknologiske udvikling,« siger Thomas Lund-Sørensen.Men CFCS involveres langtfra i alle cyberangreb mod dansk territorium.»Der foregår givetvis hackerangreb og -aktiviteter, uden at virksomhederne er klar over det. Derfor så vi gerne, at vi fik et bedre overblik over datakommunikationen herhjemme, og at virksomhederne ville fortælle os mere. Man er meget tilbageholdende. Især cyberspionage og cyberkriminalitet hører vi ikke om, og det er en skam - ikke fordi vi nødvendigvis skal håndtere sagerne, men fordi vi gerne vil lære af erfaringerne,« siger Thomas Lund-Sørensen, der opfordrer virksomhederne til at benytte CFCS' særlige underretningsordning.Den er som andre dele af CFCS' arbejde undtaget aktindsigt, men modtog i andet halvår 2016 under ti indberetninger. CFCS-chefen glæder sig til gengæld over, at mediernes interesse for hackerangreb er eksploderet, for det fastholder fokus på at højne IT-sikkerheden.»Det er blevet mainstream, og det er positivt,« siger Thomas Lund-Sørensen.thomas.breinstrup@berlingske.dk Vi vil allerhelst være så offensive, at vi ved, hvad der foregår, før det foregår.Thomas Lund-Sørensen, leder af Center For Cybersikkerhed.Fakta: CENTER FOR CYBERSIKKERHED Her samles overblikketForsvarsministeriet overtog i 2011 ansvaret for beskyttelsen af kritisk IT-infrastruktur i Danmark og statens varslingstjeneste for internettrusler, som hidtil havde ligget under GovCERT i IT-og Telestyrelsen. I december 2012 oprettede Forsvarsministeriet Center for Cybersikkerhed (CFCS).Lovgrundlaget for dagens CFCS er oprettet efter politisk aftale mellem Socialdemokraterne, De Radikale, Dansk Folkeparti, De Konservative, SF og Venstre med virkning fra 1. juli 2014. Efter tre år skulle CFCS' virke vurderes. Det har Forsvarsministeriet gjort i en 40 sider lang, nylig rapport.I 2016 havde CFCS 29 civile og ni militære kunder. CFCS kan gemme data fra konkrete sikkerhedshændelser i tre år og andre data i 13 måneder.
Hackere og cyberangreb er blandt de største trusler mod Danmark. 100 personer hos Center for Cybersikkerhed under Forsvarets Efterretningstjeneste er ansvarlige for, at vi ikke bliver lammet.
Det mest kedelige er nogle gange det mest velkendte.For mig er det mest velkendte 70' ernes og start-80' ernes ensartede parcelhuse, grønne hække, gule og røde boligblokke og bastante offentlige institutioner med borgtykke murstensvægge, betonelementer og enorme dørhåndtag. Sådan ser der ud i Grenå, den jyske provinsby, jeg er vokset op i.Den slags arkitektur får mig mildest talt ikke op at køre. Jeg kan lide bygninger med tårne, balkoner og karnapper eller med stråtag og skæve vinduer og andet. Modernistiske monstrummer er også en fryd for øjet, især hvis de ligner noget fra en gammel sciencefiction-film. Allerhelst ville jeg bo i et lille hus på prærien.Det må gerne være lidt specielt, og det er jo - at dømme ud fra hvilke typer arkitektur, man finder i coffee tablebøger - ikke nogen særlig original præference. Sagt i ejendomsmæglerjargon foretrækker jeg bygninger, der har en historie - det skal bare være en anden historie end den nære velfærdshistorie, jeg er vokset op i.Det mest prunkløseSådan behøver man ikke have det.Rasmus Nielsen er en gammel bekendt fra Grenå af, som har det helt anderledes. Han hylder eksempler på det, han kalder jysk velfærdsbrutalisme: bastante offentlige institutioner fra 70' erne i mursten og beton.På sin facebookprofil har han de seneste år delt sin begejstring for uprætentiøse boliger fra 1975-1982 og robuste offentlige institutioner fra cirka samme periode. Rasmus Nielsen lægger billeder op af murstensgavle, betondetaljer, bøgetræsparket, gamle vandhaner og skitser til et parcelhus, han selv tegner på. En billedserie hedder »Det mest prunkløse tagdækningsmateriale« og viser stakke af ubehandlede bølgeplader i fibercement.I mine øjne er det kedeligt. I hans er det flot. Vi mødes et sted på Østerbro for at tale om, hvad hans begejstring for uprætentiøs arkitektur handler om. Rasmus Nielsen udpeger nogle nye hvide vinduer i det almene murstensbyggeri, vi har udsigt til.De bryder med stilen, det er irriterende.Det irriterede også Rasmus Nielsen at se parcelhuse blive ødelagt af vinduer med mange fag og sprosser, landkøkkener og sorte tegl, da han boede i Aalborg i 00' erne. Folk prøvede at få deres huse til at se ældre ud og ligne bedre byggeskikhuse fra 1920' erne eller patriciervillaer, fordi det var det, de hellere ville have haft.Irritationen over det kunstigt gamle fik ham til at dyrke den ægte vare.»De danske parcelhuse er meget ærlige og uprætentiøse, og det kan jeg godt lide. De praler ikke, prøver ikke at være noget andet, end de er.« Rasmus Nielsen kan godt se det puritanske i sin modstand mod pyntesyge.Det er ikke, fordi pynt er det samme som dekadence, siger han, »men hvis man bruger for mange penge på pynteri, kan man ikke se bygningens konstruktion og materialernes stoflighed, som er smuk i sig selv.« Parcelhusene har aldrig været gennemmoderne, men man har taget en masse moderne elementer ind, såsom flade tage og mere opløste rum.Rasmus Nielsen ser det som et godt eksempel på dansk kompromissøgning: »Man tager moderniteten til sig og fladgør den. Måske småborgerliggør man den også. Men man gør den til sin egen, samtidig med at man fastholder kvaliteten.« Parcelhusarkitekturen var i Rasmus Nielsens øjne flottest fra midt-70' erne og knap et årti frem. Tiden var domineret af jordfarver og brutalistiske detaljer som betonelementer over og under vinduerne. Da kartoffelkuren i 1986 fik efterspørgslen på parcelhuse til at styrtdykke i Danmark, vendte entreprenørerne sig mod det tyske marked. Den byggestil, de vendte tilbage med, er for voluminøs til Rasmus Nielsens smag. Ikke Taj Mahal-voluminøst, men alligevel. Der indføres detaljer, der skal få husene til at virke større og ældre, end de er. Det er ikke den samme ærlighed.Slotte er flotteJeg kan godt se det fornuftige i at bygge holdbare huse, som arbejderog middelklassen har råd til. Fra det fornuftige til det flotte er der dog et stykke vej. Rasmus Nielsen forklarer sin præference for tunge, robuste 70' er-slotte og almene boliger som en kombination af en arkitektonisk socialdemokratisme, en ingeniøragtig tilgang til byggeri og en sentimental forkærlighed for sin barndoms byggeri.»Hvis det bare var ingeniørtilgangen, ville jeg gå ind for hvide vinduer alle vegne,« forklarer Rasmus Nielsen.»Men jeg kan godt lide de varme farver. De minder mig om 80' ernes velfærdssamfund. Mange menneskers interesse er bare udtryk for sentimentalitet, og det er det nok også for mit vedkommende, for egentlig handler det bare om det Grenå, jeg husker fra min barndom.« Her har vi noget, jeg kan forstå.Når jeg falder i svime over smukke syn, har det ikke så lidt med sentimentalitet at gøre. Jeg fetisherer corny bjælkehytter med træudskæringer og røde blomster i blomsterkasserne, fordi de er gode for min forestilling om et simpelt liv i bjergene.Det er måske et ekstremt eksempel på, hvordan smag hviler på et solidt leje af sentimentalitet, men al den arkitektur, jeg nyder synet af, taler til følelser og forestillinger, jeg gerne vil dyrke.70' er-rusticiteten og den afslappede modernitet kendetegner også Rasmus Nielsens mors sommerhus på Mols, fortæller han. Huset er fra 1977 og har egefinerede døre, fyrrebeklædning overalt indenfor og grønne plasticdørhåndtag. Det er et hus, hun som enlig 27-årig revisorassistent havde råd til at bygge, og som folk stadig bliver overraskede over, at hun har råd til at have. »Det er også det, der er så fedt: At man får noget godt ud af de kompromiser, den brede befolkning har råd til. Det er den stil, jeg har taget til mig.« Jeg kommer næppe til at aflægge mig mine prætentiøse præferencer i dette liv. Slotte er flotte, stråtækte huse er hyggelige. Jeg kan godt lide huse, der minder om uddaterede måder at leve på. Jeg forestiller mig, hvordan folk vil tale om parcelhuse og 70' ernes institutionsbyggeri i 2117.De kommer nok til at dele Rasmus Nielsens begejstring.loni@information.dk Fakta: SERIEKedsomhed på prøveI denne serie ser Informations Lone Nikolajsen nærmere på de fænomener, der keder hende allermest. På forsøgsbasis åbner hun sit sind, sætter sin kedsomhed på prøve og ser, om viden, indsigt og andre erfaringer end hendes egne kan få hende til at se det spændende i det, der for hende ellers var lukket land.
Lone Nikolajsen ser på det, der keder hende, for at se, om det kunne være anderledes. I den anledning møder hun en gammel bekendt, der elsker parcelhuse.
En opgang i Ryesgade på Østerbro i København danner ramme om René Jacobsens debutroman Dengang vi var os. Romanen er reelt en klassisk kollektivroman, der skildrer tilværelsen fra mange forskellige beboeres synspunkt, og den leverer - især i første halvdel - både en række charmerende personportrætter og en rejse tilbage til dengang, arbejderbevægelsen ikke kun leverede fremskridt og velstand, men også ordforråd og identitet til den personlige livsfortælling.Sådan ser den tænksomme sømand Niels, hans kone Gerda og deres søn Frank, som udgør romanens centrum, i hvert fald på det. I Niels' optik findes der to slags mennesker, arbejdere og arbejdsgivere.Da en storstrejke i 1956 afbrydes af en afstemning blandt arbejderne, reflekterer den skuffede Niels: »Kun sømændene vovede at se et større perspektiv og fortsætte kampen.Men at strejke uden understøttelse eller indtjening gør ondt.« I romanens realitet udgøres det større perspektiv dog af Niels', Gerdas og især Franks sociale opstigning, som dog også fylder Frank med vemod og skyldfølelse. Især over for barndomsvennen Per, der hjalp ham, da Frank selv var yngst i ejendommens børneflok, men som han ikke kan nå, da han i 2012 chokeret støder på ham som voksen.For Frank bliver det hans livs gåde, hvorfor han selv havnede i middelklassen, mens Per er endt som hjemløs. »Ingen bliver efterladt alene,« sagde Per, da Frank som lille blev væk på en udflugt.Men det blev Per så selv.Pers skæbne understreger, at romanen udpeger én enkelt frelsesvej for alle romanens personer: at gøre nytte. Stoltheden over arbejdets fællesskab er ens for mænd og kvinder, arbejdere og funktionærer, unge og ældre. Så meget mere smertelig er eksklusionen for dem, der ikke kan være med, som Per, der lider af angst og hører stemmer, men ikke får hjælp.Agnes Jensen'sk manérDe gode tider hjælpes på vej af kvinderne.Gerda bøjer sig som ung for sin socialistmand Niels' ønske om ikke længere at bede aftenbøn med Frank. Til gengæld er det Niels, der forstår, at Gerda har brug for et job efter sin kræftsygdom. Den halte Kathy, mor til opgangens smukke tvillingepiger, udvikler på Agnes Jensen'sk manér sin lille forretning, hvor ejendommens kvinder syr handsker i lejligheden, til en blomstrende tekstilbusiness.Romanen er næsten påfaldende udramatisk i sin loyale skildring af mennesker, der hjælper hinanden, når de kan. Men den åbenbarer også de mønstre, som arbejderkvarterets solidaritet holdt i skak. Nemlig, at også arbejderklassen rummer mennesker, der er mere og mindre livsduelige. Mens Niels og Gerda køber bil og flytter til forstæderne, bliver andre tilbage i Ryesgade eller flytter til endnu ydmygere steder - fordrukne, med personlige nederlag eller psykiske lidelser, der forhindrer dem i at svinge med op i de gode tider.Især i første halvdel oplyses romanen af fine indefra-portrætter af Niels, Gerda og opgangens børn. I takt med, at den halvvoksne Frank overtager synsvinklen, gør de mange synsvinkler dog de enkelte persontegninger unødigt sjuskede.Sygdom, utroskab, livskriser overstås i en håndevending, som om forfatteren er bange for ikke at få det hele med.Dermed ligner romanen i for høj grad et oplæg til en tv-serie, hvor de skitseagtige figurer kalder på at blive fyldt ud af skuespillere. Som Niels siger: »Der er ikke meget ved at fortælle en historie om et ægtepar, der står op hver morgen, går på arbejde, kommer hjem, får en tur i høet i ny og næ, køber en bil, så et hus, og så går de i graven.« Nej, netop.Især for dem på 50+ repræsenterer romanens dialoger og beskrivelser dog et lykkeligt gensyn med arbejderbevægelsens sprog og tankesæt, som for denne læser virker ramt på kornet. 1980' ernes socialdemokratiske fantom, ØD (Økonomisk Demokrati) diskuteres ophedet ved middagsbordene, ligesom det anstrengte forhold mellem DKP og intelligentsiaen.Folkets foragtSet fra nutidens konsensusdemokrati virker det hele uendeligt passé.Og dog. Da kommunistpartiet ekskluderer opgangens veluddannede Nina, er det med argumenter, der påberåber sig Folkets foragt for højtuddannede. Klassehadet og mistroen lyder præcis som i dag, hvor det er højrefløjens tur til at piske Eliten.Romanen er René Jacobsens (f. 1952) debutroman, og man fornemmer, at et stort stof har skullet redigeres på plads: »' Dengang vi var os' spænder over en periode på næsten 60 år, og nogle gange har jeg fornemmelsen af, at det har taget lige så lang tid at skrive den,« erklærer han selvironisk i sin tak til medlæsere og forlagsredaktør.Godt, at den kollektive indsats lykkedes. Romanen er ikke stor litteratur, men et vigtigt tidsbillede og en fin læseoplevelse måske især for dem, der har gjort historien med, men savner ord til at forklare børn og børnebørn, hvad der foregik.Med sin arbejdersynsvinkel føjer den nyt til Merete Pryds Helles og Benn Q. Holms skildringer af den samme periode, hvor boligen i sig selv kunne danne ramme om et skæbnefællesskab, og hvor arbejderklassen gjorde fælles sag både med skæve eksistenser og med dem, der delte målet om et bedre liv for de fleste.kultur@information.dk For Frank bliver det hans livs gåde, hvorfor han selv havnede i middelklassen, mens Per er endt som hjemløs.Fakta: NY BOGDengang vi var osRené Jacobsen Tiderne Skifter 465 sider 300 kroner.
René Jacobsens debutroman ' Dengang vi var os' beskriver den intuitive solidaritet i et arbejderkvarter for 60 år siden - og vemodet over dem, der blev efterladt alene.
Storbypoeten Claus Høxbroe skriver sine digte omgivet af vilde dyr på sit kælderkontor ved Kongens Have. Udenfor står en jaguar i det fine kvarter.Men nede i Høxbroes kælderværelser viser blandt andet både puma, løve, leopard og bavian tænder mellem gamle københavnerbilleder på væggene, mens der sågar står en struds midt under de isolerede varmerør.Dyrene er heldigvis udstoppede, men det må alligevel kræve sin mand at kunne slappe af mellem alle de skarpe tænder. Men det er netop, hvad Claus Høxbroe gør." Jeg har en forkærlighed for herreværelseuniverset.Jeg synes, at det er fascinerende at have et over 100 år gammelt dyr stående. Og når man tænker på byens hæsblæsende tempo udenfor, giver det mig også en form for ro, at dyrene her står stille som statuer," siger den fuldskæggede digter, inden vi går op i forårslyset til de virkelige statuer i Kongens Have.For selvom der også både er vilde (porcelæns) dyr på forsiden af Claus Høxbroes nye digtsamling " Kongens København", så handler det mere om København end vilde dyr.Til gengæld spiller tænder også en rolle i digtene, der er delt op efter bydele, som han har flyttet rundt mellem, siden han forlod forstaden Herlev for at blive storbypoet for snart mange år siden.For eksempel sammenligner han i et af digtene en hjemløs mands tænder med vinduerne i en forladt fabrikshal i Nordvest. Men dem er der ikke mange tilbage af i København, altså forladte fabrikshaller.For København er mere som et tandsæt, der konstant bliver skiftet ud.Engang var det kirkespirene, der ragede højst op mod himlen, men nu er byplanlægningen blevet mere liberal.Og høje kontorbygninger og " grimme boligblokke" bliver implanteret i bybilledet som forlorne tænder, mener Claus Høxbroe, da vi står midt i Kongens Have, hvor København ser intakt ud." Man kan godt sige, at Kongens Have er Københavns showroom. For det er her, at byen viser sig fra sin bedste side. Den er velholdt og flot, men giver også plads til, at man kan mærke himlen midt i byen, ligesom København jo ser fantastisk ud herfra," siger han og snurrer rundt om sig selv, mens han lader blikket bag de tykke briller glide med.Til den ene side står de velholdte 1800-tals-boligbygninger med deres flotte facader i forskellige farver, og over deres tage med gamle antenner kan man skimte Marmorkirkens tag. En tak til højre kan man skimte Rundetårn gennem sprækker mellem flere velholdte bygninger, og drejer man sig igen, ser man lige ind i et eventyrlandskab med Rosenborg Slot og Botanisk Have og Statens Museum for Kunst i baggrunden, der igen erstattes af flere velholdte bygninger.Kongens Have kan også ses som et slags bykort af forskellige bydele med den lange allé i midten, der ender ved H. C. Andersens statue som en slags boulevard, der adskiller de forskellige rum i haven med rosehave, legeplads og græsarealer, der allerede er begyndt at flyde med forårsblomster og pizzabakker som tegn på forårets indtog i hovedstaden.Og som om her ikke var idyl nok, kommer livgarden pludselig forbi med fuld musik: " I Kongens Have kan man glemme, at man set med mine briller er ved at afvikle frem for at udvikle København.Livgarden er også noget af det eneste, der kan bremse bytrafikken, uden at folk bliver sure. Byen er ved at miste sin sjæl og sans for at dvæle ved det smukke." " Selvom man snakker om, at vi bliver rigere og rigere, bygger man billigere og hurtigere.Der kommer jo ikke et nyt glyptotek eller et nyt Thorvaldsens Museum, men der skyder hele tiden nye cementblokke med sorte vinduer frem, især på Amager, hvor metrobyggeriet skærer sig igennem landskabet som en Berlinmur med grimme nybyggerier til alle sider. Det forstår jeg ikke," siger Claus Høxbroe, mens vi trasker tavst videre i haven." Kongens København" emmer dog alligevel af kærlighed til København: " Titlen spiller jo både på byens status som kongelig by og på, at alle kan føle sig som kongen her. Når vi går tur i Kongens Have, er den jo også gjort så skøn for vores skyld, og sådan kan man føle sig som en konge i København, selvom man ikke ejer kongens mønt." Digtsamlingen er inddelt efter bydele - dog ikke " det fine Frederiksberg", der ligger uden for kommunegrænsen, selvom han skam har boet der: " Jeg har selv flyttet rundt hele mit voksenliv for at få hele København ind under vesten for at skrive digte om byen. Sådan føler jeg også, at hele byen er mit lokalområde.Og hver bydel har sin charme og personlighed," siger Claus Høxbroe, der ikke er bange for at male byen med den store pensel: " Nørrebrogade er ligesom en flod, der skærer Nørrebro over. På den ene side har man alle forældrekøbene og de dyre lejligheder, og på den anden side de mere sociale boligbyggerier. Men det er også et mekka for hipstere. Vesterbro har taget en voldsom drejning de seneste år. Før var det et arbejderkvarter, nu føles det som et stort Lalandia med børnefamilier i den samme alder, mens Østerbro er som Irma, der emmer af kvalitet og høje priser." " Indre by tiltaler mig meget.Hvis man går i brokvartererne, møder man altid folk, man kender. Men her kan man både finde anonymitet og inspiration," siger Claus Høxbroe, da vi kommer til indgangen til Rosenborg Slot, hvor to tilirrede løver sidder forstenet på hver sin side.Den ene har åben mund." Prøv at se," siger Claus Høxbroe og trykker løven på tungen, så den glider op og afslører et skjult gemmested." Dér gemte kongen nok nøglen til sin elskerinde engang.Sådan gemmer byen mange små hemmeligheder, når man lærer den at kende," siger digteren, der jo heller ikke er bange for skarpe tænder.ohrstrom@k.dk Fakta: Claus HøxbroeFødt i 1980. Dansk digter.Debuterede i 2006 med digtsamlingen " Hylet fra gaden". Forfatterskabet består af over 20 officielle udgivelser og indeholder både digtsamlinger og spoken word-albummer.Høxbroe har leveret over 2000 oplæsninger i Danmark, Norge, Sverige, Finland, Færøerne, England, Tyskland og Estland. Alle på dansk. I de to sidstnævnte lande er hans bøger blevet oversat og udgivet på nationalsproget.Claus Høxbroe har desuden modtaget Publikumsprisen på Poesiens Dag 2005 og Dan Turèll Prisen i 2011.Digtsamlingen " Kongens København" udkommer den 18. maj på forlaget Gentlemen's Jockey Club.
interview Hovedstadens bydele har hver deres charme. København er smukkest i Kongens Have, men Amager har digteren Claus Høxbroe aldrig helt forstået. Nu er han aktuel med digtsamlingen " Kongens København".
Så' det sagt! Denne skribent kører af og til i grøften. Det vil sige: går på værtshus. Der er blot få brune københavnske vandhuller, hvor han ikke lige har snuset for at slukke tørsten. Bare for at drikke en enkelt, ikke? Men ikke nok med det. En rigtig journalist har et stamværtshus i hver en havn. Hos faster Ingrid i Silkeborg er der Smøgens Bodega, på vej hjem over Fyn i Odenses gamle gader er der Tingstedet, og på Hermod Bodega på Østerbro er det den rene fryd at se sin 71-årige far danse månen fuld til Grethe Ingman med sin 10 år yngre kusine.Læseren med BT i hånden har måske også sin helt egen hule, hvor man kan forsvinde hen? Og så kan man jo altid spørge sig selv, hvorfor man så frekventerer disse steder? Er det blot bedaget bodegaromantik eller giver beværtningerne et pusterum? En gammel fortælling lyder, at der er intet så godt som en samtale på et tilrøget værtshus. Samtalen udvikler sig altid i en uforudsigelig retning. Andre finder selve livets mening bag de gule gardiner, kommer der dag ud og dag ind, bliver venner med sidemanden og dennes sidekvinde. Og møder måske sin kommende kæreste.Smuk pige i barenDet gjorde 43-årige Charlotte Pedersen, der arbejdede som servitrice på Låsbygades Kro i Kolding. Ikke sjældent kom blikkenslager Jørgen Andersen forbi den brune beværtning. Du ved, bare fordi der var en smuk pige i baren. Så skete det, at Charlotte Pedersen overtog et andet værtshus i gaden, nemlig det populære værtshus kaldet Kontoret.»Det er en sød lille historie. Han havde altid lavet en joke med mig, om, at han kun kom for at kigge på mig og så ville han gerne have en øl imens. Så da jeg fik det nye job, kom han over til mit nye værtshus og sagde det samme,« siger Charlotte Pedersen, der som ny værtshusejer stod for tilmeldinger til sit darthold.»Og Jørgen meldte sig selvfølgelig, og jeg spurgte: Hvad hedder du til efternavn? Så sendte han både sit og mit efternavn. Han har altid været en spasmager, og så sagde han, at et kram ikke længere var nok, og om jeg ikke ville med ud at spise?« Det ville Charlotte Pedersen jo gerne.Nu er han stamkunde på Kontoret. Og flere gange om måneden har han roser med.»Vi er stadig forelskede. Vi er kærlighedens værtshus. Det var faktisk en stamkunde, der spurgte, om Jørgen og jeg ikke skulle gøre noget ved al den flirten.Det lyser hernede. Ingen går herfra uden et knus eller et kram. Det betyder noget for ens hverdag, og selv rappenskralden bliver blødt op,« siger Charlotte Pedersen om sit værtshus, der er proppet hver eneste dag.Her er ofte live-musik, her er selvfølgelig jukeboks, og om aftenen danser folk løs. Det sker endda, at de får besøg af pornomodellen Porno-Lasse, som bor i byen.Et moderne forsamlingshusCharlotte har en søn og en datter, der jævnligt kommer forbi. Unge har regnet ud, at værtshuset er et billigt og uformelt sted at gå i byen. Men når man sådan flanerer gennem landets gader og stræder, vil romantikere begræde, at bodegaer drejer nøglen om. Nogle lukker, fordi der ingen kunder er. Andre, fordi boligforeninger klager over larm og røg, men det er en synd og skam, for værtshusene har stadig en stor kulturel betydning, siger byhistoriker Allan Mylius Thomsen.»Jeg har mødt mange dejlige kvinder på værtshuse. Værtshusene har stor betydning i en tid, hvor vi bliver flere singler. Nu om dage fungerer de som lokalsamfundets forsamlingshus med en social funktion, hvor dem, der ryger, dem, der går i pels, og dem, der drikker caffe latte, kan mødes på kryds og tværs,« siger Allan Mylius Thomsen, der jævnligt er at finde på byens beværtninger med sin karakteristiske hat.Dengang arbejderklassen dominerede byerne, var værtshuse en nødvendighed, fortæller byhistorikeren, der blandt andet er forfatter til bogen ' Byen der forsvandt'.»Dengang der i gennemsnit boede en indbygger på hver anden kvadratmeter i Københavns toværelses lejligheder, var værtshuset en dagligstue, hvor man kunne få luftunder vingerne, og hvor man kunne hygge sig med hele familien om søndagen,« siger byhistorikeren, som bestemt også mener, det er muligt at finde den store kærlighed på værtshuset.Så det er om at lægge vejen forbi sin nærmeste beverding. Og så er der bare tilbage at sige højt skum og skål! Gør Valentins Dag til Værtshusets Dag På onsdag er det Valentine ´ s Day, så hvorfor ikke invitere sin kæreste med på værtshus? »Valentine ´ s Day på et værtshus er at hive kromutter med ud på dansegulvet og slå hende i Løgn,« siger værtshusejer på Kontoret i Kolding Charlotte Pedersen.»Jeg har mødt mange dejlige kvinder på værtshuse. Værtshusene har stor betydning i en tid, hvor vi bliver flere singler.Nu om dage fungerer de som lokalsamfundets forsamlingshus ALLAN MYLIUS THOMSEN, BYHISTORIKER.Fakta: 10 GO'E RÅD TIL EN SØD AFTEN PÅ ET FESTLIGT, TILRØGET, BRUNT VÆRTSHUS1 Smid mønter i jukeboxen og dans natten lang til Dansevise. " Os to, hvad med os to, hvad med os to, dig og mig, jeg danser og danser" (fortsæt selv).2 Fald i snak med en stamgæst. Alle bærer rundt på en god historie, I kan tage med hjem.3 Bestil et sæt. I Aarhus får du: En Ceres Top og en Arnbitter.4 Hiv en anekdote ud af ærmet om Kim Larsen, John Mogensen eller en anden værtshusveteran.5 Ring med barklokken og giv en omgang til alle.6 Besøg værtshuset fra om eftermiddagen. Her er et andet klientel end om aftenen.7 Bed bartenderen om to raflebægere og spil Tænkeboks/ Snyd/ Løgn (spillet med flere navne).8 Spil billard og dart. Gerne om en omgang.9 Vær ikke fedtet med den enarmede tyveknægt.10 Bestil en toast eller et stykke uspecificeret smørrebrød, hvis du bliver sulten.
SEX OG SAMLIV De brune værtshuse giver både kammerater og kærester. 43-årige Charlotte Pedersen fandt sin kæreste i en traditionel dansk hyggestue.
Øens Murerfi rmas indehaver Jan Elving og hans firma betalte regninger på 25.290 kroner for Anna Mee Allerslev, fordi den tidligere borgmester var utilfreds med det udførte tømrerarbejde i lejligheden og derfor ikke ville betale det fulde beløb for arbejdet.Det viser email-korrespondence og fakturaer fra byggesagen, som BT er i besiddelse af.De nye oplysninger kommer dagen eft er, at BT har afdækket, hvordan Øens Murerfi rma organiserede en hovedentreprise i forbindelse med en totalrenovering af Allerslevs 236 kvadratmeter store lejlighed på Østerbro i København i 2016 og 2017.Hidtil har Anna Mee Allerslev i forbindelse med en advokatundersøgelse af sagen kun fortalt, at Øens Murerfi rma har stået for noget murerarbejde i hendes badeværelse.Den afgåede beskæft igelses- og integrationsborgmester Anna Mee Allerslev fastholder over for BT og i opdateringer på Facebook, at Øens Murerfi rma ikke har stået for en hovedentreprise.Regning for gulv og fodpanelerPå trods af, at Øens Murerfi rma ifølge den tidligere borgmester ikke stod for en hovedentreprise, så betalte Øens Murerfi rma alligevel tre regninger på i alt 25.250 kroner for borgmesteren til en underentreprenør og til en uvildig synsmand.Det skete i forbindelse med nogle uenigheder vedrørende noget gulvarbejde i lejligheden, hvor der blev lagt sildebensparket og lavet fodpaneler. Altså ikke noget, som havde med badeværelset at gøre.Og det viser ifølge eksperter, at Anna Mee Allerslev taler usandt, når hun hævder, at der ikke er tale om en hovedentreprise.Hovedentreprise eller tilskud»Hvis Øens Murerfi rma ikke har stået for en hovedentreprise, hvorfor skulle de så dække store beløb på vegne af Anna Mee Allerslev? Det hænger slet ikke sammen, for så har Øens Murerfi rma jo intet med sagen at gøre og burde heller ikke kompensere hende,« siger Michael Egholm, der er revisionsekspert og direktør i firmaet Adwizer Law.»Og tager vi hendes udsagn om, at Øens Murerfi rma ikke lavede en hovedentreprise, for gode varer, så er der tale om et direkte økonomisk tilskud fra Øens Murerfi rma til Anna Mee Allerslev,« siger han.Og det vil i så fald også være et problem for borgmesteren, eft ersom hun - eft er tidligere at have hævdet, at Jan Elving var en privat ven - nu har ændret sin relation til ham til at være af professionel karakter. »Så er der tale om en gave, og den har en størrelse, som betyder, at borgmesteren ikke må tage imod den. Det er i strid med de forvaltningsregler, som en borgmester er underlagt,« siger Bent Greve, der er forvaltningsekspert og professor ved Roskilde Universitet.Som det fremgår af dokumentationen i denne artikel, betaler Øens Murerfi rma tre regninger på samlet 25.290 kroner i 2016 og 2017. De 12.600 kroner betaler Øens Murerfi rma for at få en underentreprenør til at indgå et forlig, da Anna Mee Allerslev nægter at betale de sidste 15 procent af den samlede tømrer-entreprise, fordi hun er utilfreds med gulvet.En anden regning skyldes, at hun er utilfreds med, at panelerne gaber, hvilket ifølge tømrerfi rmaet skyldes, at træet er 'levende' og derfor giver sig over tid. Her betaler Jan Elving 8.850 kroner.Den sidste regning på 4.140 kroner er til en uvildig synsrapport til en skønsmand, som Jan Elving også betaler. Regningen er fra juni 2016. Boligadvokat Henrik Høpner mener også, at Øens Murerfi rmas kompensation for Anna Mee Allerslev viser, at firmaet udfører en hovedentreprise. »Hvis ikke det stod for en hovedentreprise, så vedkommer sagen jo ikke dem. Så ville det være noget, som Anna Mee Allerslev selv skulle klare og betale,« siger Henrik Høpner.InhabilForelagt sagens omstændigheder fortæller professor Bent Greve, at det viser, at Anna Mee Allerslev var inhabil i kommunale sager, der vedrørte Øens Murerfi rma. Også selvom Københavns Kommunes faste advokatfi rma Horten i forrige uge frikendte politikeren for inhabilitet. »At Øens Murerfi rma på den måde går ind og kompenserer Anna Mee Allerslev, understreger deres tætte relation, og at Anna Mee Allers lev er inhabil i forhold til Øens Murerfi rma. Og så er hun jo én, der kan træff e vigtige beslutninger, og man eft erlades med det indtryk, at Øens Murerfi rma gerne har villet sikre sig, at man får nogle gode vilkår på andre områder.« BT har stillet Anna Mee Allerslev en række spørgsmål i sagen. Blandt andet hvorfor Øens Murerfi rma dækker hendes regninger, når nu firmaet ifølge hende selv ikke er hovedentreprenør. Og vi har spurgt Anna Mee Allerslev, hvad hun siger til - forudsat hendes egen påstand om, at der ikke er tale om en hovedentreprise - at hun i strid med forvaltningsreglerne i så fald har modtaget en gave på 25.290 kroner af en kommunal samarbejdspartner. Til det svarer hun i en mail: 'I omtaler en sag, hvor en utilfreds håndværker har givet jer sin version af historien. Jeg har indgået et forlig med den pågældende håndværker. Hvordan det forlig er skruet sammen, herunder hvilken rolle andre parter har haft i det, er et privat anliggende.' 'Jeg har betalt alle håndværkere, inklusiv Øens Murerfi rma, fuld pris. Og jeg har oplyst kommunens uvildige advokat Horten om, hvilken rolle Øens Murerfi rma har spillet i denne sag. Det er på den baggrund, Horten har frikendt mig for inhabilitet.' Det er ikke lykkedes at få en kommentar fra Jan Elving fra Øens Murerfi rma.sris@bt.dk jani@bt.dk Hvis Øens Murerfi rma ikke har stået for en hovedentreprise, hvorfor skulle de så dække store beløb på vegne af Anna Mee Allerslev? Michael Egholm, revisionsekspert
AFSLØRING Øens Murerfirma betalte regninger på 25.290 kroner for Anna Mee Allerslev for at imødekomme hendes utilfredshed med en underentreprenørs arbejde.
Når solen titter frem i de store byer, flokkes beboere i de grønne områder for at nyde udelivet.Urban gardening er populært som aldrig før, og byernes baggårde udnyttes og udvikles i stigende grad til opholdsrum med fokus på samvær og natur.Etablering af de grønne gårdhaver i byer som København har også en positiv effekt på ejendomsværdien.Det viser rapporten "Værdisætning af gårdhaver", som er udarbejdet af Københavns Kommune i 2014.Her vurderes det, at etablering af gårdhaver i bydele som Nørrebro, Amager og centrum af København smitter positivt af på værdien af ejendommen.Effekten på ejendomsværdien varierer i forhold til størrelsen af ejendommen.Når der er tale om lejligheder med et og to værelser, har effekten været hhv. 40.000 og 42.000 kr. For treværelses lejligheder er effekten omkring 36.000 kr.Fremtidens gårdhaverFor at understøtte tendensen fornyer Københavns Kommune i disse år gamle gårdmiljøer i kvarteret og det øvrige København.Men det er ikke for at få ejendommene i København til at stige i værdi, for gårdene omdannes til grønne gårdhaver, der kan håndtere hverdagsregnen lokalt og forbedre hverdagslivet for beboerne.I gårdene arbejdes der derfor med nedsivning og opsamling af regnvand.Det kan f. eks. opsamles i regnbede, vandsøjler eller magasiner og anvendes lokalt til vanding eller leg.Samtidig indrettes gårdene, så kældrene sikres bedre, og så vand kan løbe fra og ledes videre ud til eksempelvis havnen. Københavns Kommune og Udlændinge-, Integrations-og Boligministeriet har tilsammen afsat 40 mio.kr. til tre demonstrationsprojekter, der gennemføres forskellige steder i byen. Et af de projekter, der er i gang under samlebetegnelsen "Fremtidens gårdhaver", er ved Askøgade på Østerbro i København.Her udvikles regnvandsløsninger til den åbne karré, hvor regnvand og beplantning skal skabe sammenhæng mellem gårdrum og Askøgade.Gårdhaven er udformet sådan, at der skabes pladser til oplevelser med vand og en grøn have, som kan håndtere meget store mængder nedbør.I et sammenhængende regnvandssystem forsinkes tagvandet og styres, så det kan bruges til vanding og leg og derved ledes uden om den eksisterende kloak.Ved Straussvej i Københavns sydhavn vil Københavns Kommune og Hofor samarbejde med beboerne om at anlægge en grøn gårdhave, der ud over at bidrage til håndteringen af hverdagsregn kan hjælpe med håndteringen af skybrud. Det betyder, at gårdhaven også bidrager til aflastningen af kloakken, når der kommer meget store mængder regn, fortæller projektleder Lene Andersen fra Københavns Kommune.»I Sydhavnen er der helt særlige udfordringer med at håndtere skybrud, fordi grundvandsspejlet her er højt,« siger hun og tilføjer, at projektet derfor både sætter fokus på smart nedsivning, opmagasinering og anvendelse af regnvandet til rekreative formål.»Det handler om at bruge benspændet og barrieren til at lave rekreative løsninger, så ud over at lave grønne løsninger, hvor regnvandet bliver brugt til at vande beplantning, vil vi også eksperimentere med såkaldte blå løsninger, hvor regnvandet bliver brugt som rekreativ værdi til at lege med eller kigge på,« siger hun.Netop området omkring Straussvej er oplagt til de såkaldte blå løsninger på grund af de ringe nedsivningsforhold.Nyt forretningsområdeEn af Danmarks største altan-firmaer, Altan. dk, har i mange år haft kronede dage med at sætte altaner på eksisterende ejendomme i landets store byer.Men med den nye interesse for grønne gårdrum er virksomheden begyndt at udvide sit forretningsområde til også at indbefatte grønnere gårdrum.»Når vi leverer en altan, giver vi kunden helt nye muligheder for udeliv. Men en ny altan er måske ikke så sjov, hvis du sidder og kigger lige ned i en grim baggård. Vi ser det derfor som en naturlig udvidelse af vores forretning, at vi fremover også kan understøtte det gode liv i byen ved at tilbyde vores kunder en renovering af deres gårdrum,« siger innovationschef i Altan.dk Nils Frederiksen.Idéen til gårdrumsrenoveringerne fik Altan.dk med virksomhedens elevatorprojekter.Her oplever Altan.dk ofte, at opbakningen blandt beboerne til et elevatorprojekt bliver større, hvis de nederste lejligheder også får en værditilvækst i form af bedre opholdsrum og renovering af gårdmiljøet. Men der er stadig en forhindring i forhold til, at mange ejendomsforeninger ikke har råd til den helt store omgang. Det forsøger Altan.dk at løse ved at udvikle et koncept baseret på modulløsninger.»Modulerne gør det let og overskueligt at komme i gang, da boligforeningerne kan vælge at starte med nogle få elementer, som udvides med flere, i takt med at der kan træffes beslutninger eller findes økonomi til renoveringen af hele gårdrummet,« siger Nils Frederiksen.Lige nu søger Altan.dk boligforeninger, som vil indgå i et projektforløb med virksomheden. Forventningen er, at konceptet i 2020 vil bidrage med en årsomsætning på 10 mio. kr.finans@finans.dk En ny altan er måske ikke så sjov, hvis du sidder og kigger lige ned i en grim baggård.Nils Frederiksen, innovationschef, Altan.dk.Fakta: LAR-LØSNINGERProjekt Fremtidens Gårdhaver i Københavns Kommune skal bidrage til udviklingen af rekreative og integrerede LAR-løsninger.LAR er en forkortelse for Lokal A ? edning af Regnvand. Overalt i Danmark bruger man forskellige LAR-løsninger. Og der ? ndes en hel vifte af forskellige metoder, man kan benytte sig af - alt efter hvad der i den konkrete situation er muligt og attraktivt.Hvis der falder nok regnvand på ens grund, kan man selvfølgelig også kombinere dem.Her er nogle af de forskellige LAR-løsninger: M Nedsivning - gennem faskiner, regnbede, græsplæner eller grøfter.M Fordampning - typisk gennem grønne tage, som også kan akkumulere og forsinke vandet ved kraftig regn.M Lokal anvendelse - til havevanding eller til toiletskyl og tøjvask.M Forsinkelse i bassiner og lignende.Kilde: Klimatilpasning.dk.
NATUR: Det gode byliv er i disse år lig med udeliv og grønne arealer. Og noget tyder også på, at det kan betale sig at investere i at gøre sin baggård grønnere.
»Erotisk og humoristisk drama«. Sådan skriver Det Kongelige Teater på sin hjemmeside om Frøken Julie, velsagtens for at lokke publikum i teatret.Men ' humoristisk drama' er der altså ikke særlig meget af i August Strindbergs forhærdede midsommernatstragedie.Det ved instruktøren Staffan Valdemar Holm og scenografen Bente Lykke Møller alt om. De fik deres gennembrud som teaterpar netop med en opsætning af Frøken Julie helt tilbage i 1992 på Park Teatret på Østerbro - med Berrit Kvorning, Henrik Jandorf og Bodil Lassen i de tre roller som herskabsfrøkenen frøken Julie, godsets tjener Jean og hans forlovede, kokkepigen Kristin.Opsætningen fik hele Strindbergtraditionen til at skælve, fordi den var så brutal i sin tilgang til denne erotiske køkkenklassiker, der i Holm &amp; Møllers hænder nærmest blev en slagtningstragedie.Her 25 år senere er Holm &amp; Møller tilbage med en ny og helt anderledes fortolkning af dramaet. Her er det egentlig ikke frøken Julie, men tjeneren Jean, der er hovedrollen. Og her er det aldersforskellen mellem den unge frøken og den gamle tjener, der bliver det pirrende omdrejningspunkt - langt mere end det sociale skel mellem overklassekvinden og underklassemanden.Holm &amp; Møller har desuden lagt et lag af voyeurisme ind over forestillingen.Herregården er visuelt opløst, så køkkenet glider ud i ét stort scenerum - med koksgråt komfur og koksgrå kakkelovne og koksgrå senge stående frit på det koksgrå gulv. Her kan alle tre personer hele tiden se hinanden, samtidig med at publikum kan se alt. Og her ender Strindbergs erotiske replikleg med udlevet sex mellem frøkenen og tjeneren.I teksten foregår det hemmelige møde oppe i tjenerens værelse og dermed kun i tilskuerens fantasi. Men i denne opsætning foregår det lige for øjnene af tilskuerne og altså også af kokkepigen. Og Holm pisker det absurde one night stand frem ved at opfordre tilskuerne til klappe med.Følelsesløst i stønnetakt.Kun ridepisken manglerHenning Jensen er den perfekte Jean.Denne skuespiller har alle den ærgerrige tjeners ambitioner i sit årvågne blik. Hans diktion er sublim, og han udtaler ethvert muligt fremmedord en lille smule fransk med grotesk akkuratesse.Henning Jensen er den ultimative psykologisk-realistiske skuespiller i sin generation.Samtidig har iscenesættelsen åbnet for tjenerens smerte. Her afslører Jean en forpint erkendelse af, at hans maskuline overmagt egentlig kun er en drøm, fordi Julies ungdommelige kådhed og seksuelle nysgerrighed er meget stærkere end hans egen potens.Hans fantasi om at forføre den fine frøken i kniplingskjole ender i hvert fald her som et overgreb, hvor det faktisk er hende, der kaster sig over ham - og hvor hun rider ham i samme stil, som hun tidligere har redet sin heste og sin bortløbne forlovede.Det er kun ridepisken, der mangler..Henning Jensens liderlighed og selvindsigt kæmper mod hinanden så voldsomt, at følelserne bringer ham til et decideret sammenbrud bag uniformsjakken. Selv grevens nypudsede støvler, der sædvanligvis bruges af Jean-skuespillere som en konkret redningsplanke tilbage til hverdagslivet, taber her deres kraft.Denne følsomme Jean klarer ikke midsommernatten som den herskende.Tværtimod.Plateausko med virkningDet gør frøken Julie heller ikke. Den lysende Amanda Collin står med sin høje, smalle frøkenkrop helt oppe på styltehøje, hvide plateausko og fordrejer hovedet på Henning Jensens Jean. Hun stiller sig simpelthen lige foran ham, helt ublu og nedringet.så hans øjne uvægerligt stirrer direkte ind i hendes ungpigebryster.Det virker - kontant og fatalt.Det interessante er, at hans liderlighed faktisk ikke gør ham overlegen, men underlegen. Netop nu, hvor han ellers har fået chancen for at erobre hende i hendes skrøbelighedssmukke, hvide kjole, der ligner et forstyrret papirklipsmotiv af H. C. Andersen.Instruktøren har gjort denne frøken Julie psykisk syg fra begyndelsen.Amanda Collins smukke hestehalekvinde taler forceret med melodiløse, stiliserede sætninger. Hun balancerer fejende flot og uforudsigeligt mellem forkælet ulidelighed og blussende vanvid i sin ufrivillige handlingslammelse som ugift overklassekvinde.Alligevel kommer man ikke til at få medlidenhed med hende. Det har iscenesættelsen forhindret, netop fordi hun er gjort så syg. Derfor bliver Julies drama også mindre - og mindre smerteligt at overvære.Olesen skanner scenenHenning Jensens Jean indser ikke, hvor syg hun er, før det er for sent.Det gør til gengæld Kirsten Olesens Kristin. Hun kender sit værd. Hun kender sin plads. Og hun holder liv i sin slunkne forlovelse med Jean, når hun udlever sit nøjsomme begær i en forhastet lørdagstur på skødet af ham i gyngestolen. Kirsten Olesens blik skanner frøkenen. Hendes Kristin retter på sin tynde-tynde, grå fletning og trækker stolt sit smykkekors frem på blusen, når hun nedladende stirrer på sin konkurrent.Også da frøkenen med falsk Staffanstemme siger: »Du skal ikke være urolig, Kristin. Jeg tager ikke din forlovede fra dig.« Men da denne Kristin opdager, hvad der sker mellem hendes kæreste og frøken Julie, forstener hun. Da mærker man, hvordan mange års bryllupsdrømme pludselig truer med at vælte. Og da hun tager sit arbejdstøj af for at skifte til kirketøjet, lægger hun tøjet i en bunke så sirligt som blomsterne på en kiste.Det gør ondt at se. Her vinder forestillingen ved sin smerte. Og her viser Staffan Valdemar Holm og Bente Lykke Møller, at det er muligt at forgribe sig på Strindbergs klassiker og få noget aldeles nyt ud af stykket.Prisen er, at stykkets indre logik mellem personerne går i opløsning undervejs. At forførelsen bliver til fortabelse. Og at stykkets oprindelige karakter af ' naturalistisk sørgespil' bliver fordoblet.Så hvad moralen er her? At man skal tænde på en jævnbyrdig - og lade de ældre og yngre ligge i deres egne senge. Ellers går det galt.amc@information.dk 
Amanda Collins unge frøken Julie gør Henning Jensens herskabstjener kulret. Hans forpinte ansigt afslører prisen for at udleve sine erotiske fantasier om en yngre kvinde i Staffan Valdemar Holms aldersmanipulerede Strindbergfortolkning i Skuespilhuset.
Arne Jørgensen bøjer sig ind over en food processor.Den er i hvid plast og står på bordet foran ham. En knap på størrelse med låget fra et syltetøjsglas er knækket af maskinen, og nu er han i gang med at finde ud af, hvordan han kan få den på igen.»Prøv lige at se her.« Han holder knappen op.Arne Jørgensen sidder på værkstedet på Miljø-og Energicentret i Høje-Taastrup. Til højre for ham står en loddekolbe. Foran ham på bordet en arbejdslampe med indbygget lup.Han vender knappen og peger med spidsen af skruetrækkeren på undersiden, hvor et lille stykke plastik er knækket af.»Du kan se - der er sådan et hak der.« Han bøjer sig ind over røremaskinen og peger på det sted, hvor knappen skulle sidde.»Og så er der en not på den her. Den skal gå ned i et hak her.« Men den er knækket.Siden 2001 har frivillige medarbejdere på værkstedet i Miljø-og Energicentret repareret symaskiner, pladespillere, kaffemaskiner, akvariepumper, tablets, telefoner, støvsugere.Og røremaskiner som den, Arne Jørgensen sidder med. Af to grunde. For det første for at få produkterne til at virke igen og for det andet for at ændre holdningen i samfundet til, hvor længe produkter skal holde.»Hvis vi nu tager den her køkkenmaskine som eksempel,« siger Arne Jørgensen.»Det er jo helt vanvittigt at smide den ud.Hvis man afleverede den i en elektronikforretning, så tror jeg, at man ville få besked om, at det koster 700 kroner at få kigget på den og så tre-eller 400 kroner i timen. Det kan jo ikke svare sig, og det er jo det, der er en skam. Den virker jo. Det er bare en lille simpel defekt, en plastiktap, der er knækket af.«.50 millioner ton elektronikPå verdensplan bliver der hvert år skrottet 50 mio. ton elektronik.I Danmark er tallet 81.000 ton svarende til 13 kilo elektronik pr. person om året, viser en rapport fra 2016 udgivet af forskere fra Syddansk Universitet (SDU), som har lavet den første kortlægning af elektronisk affald i Danmark. Det kunne være fire bærbare computere, 130 mobiltelefoner, en støvsuger og en computerskærm, et halvt fjernsyn, en hel mikrobølgeovn eller 13 brødristere.Rapporten har undersøgt omkring 80 procent af elektronikprodukterne på det danske marked, så det reelle tal er ifølge en af rapportens forfattere, ph. d.-studerende Keshav Parajuly fra SDU Life Cycle Engineering, højere.Men i både Danmark og udlandet er flere og flere de seneste år begyndt at organisere sig i grupper og netværk, hvor de mødes for at hjælpe hinanden med at reparere elektronikprodukter.Det sker bl. a. i Aarhus, Aalborg, Silkeborg og Odense, på Nørrebro og Østerbro. Et af de ældste er Miljø-og Energicentret i Høje-Taastrup: »Tanken med reparationsværkstedet er at sikre, ressourcerne kommer i cirkulation igen,« siger daglig leder på Miljø-og Energicentret i Høje-Taastrup Knud Anker Iversen. »Vi har en begrænset mængde ressourcer i verden, og hvis vi hele tiden køber nye produkter i stedet for at reparere vores gamle, så har vi ikke alene et problem med at skaffe nye ressourcer, men også et problem med at håndtere affaldet.« Han var med til at starte Miljø-og Energicentret i 1993. På det tidspunkt havde Høje-Taastrup Kommune sendt en kommunalplan med titlen ' Bæredygtig udvikling' i høring, men ifølge Knud Anker Iversen var kommunens planer »meget luftige«. Derfor ønskede de at starte et konkret projekt.Det blev til foreningen Miljø-og Energicentret, som udover at udgive medlemsbladet Miljø og Energi og drive en genbrugsbutik også udlejer termografimålere og mostpressere - og som en del af centrets arbejde med bæredygtighed åbnede reparationsværkstedet i 2001.»Vi kan se en stigende interesse for at få ting repareret. Der er også opstået lokale reparationscafeer rundt om i landet, men ikke i så høj grad, som vi havde håbet på, da vi så, hvordan det sprudlede i Holland. Det første år var der tre, og det næste var der mellem 200 og 300.«.Planlagt forældelseEn del af årsagen til den stigende mængde elektronikskrot er, at mange produkter ikke er produceret til at holde, fortæller Knud Anker Iversen: »Det er hverken designet til at holde eller til at blive repareret. Det er tydeligt. I dag bruger man tandhjul af plast i produkter, hvor man for ti år siden ville bruge metaltandhjul. Det behøver ikke at være et problem, men når man samtidig er gået over til dårligere plastprodukter, hvor tandhjulene slides op efter to eller tre år, så er vi inde på noget, som lugter af, at det her ikke skal holde længe.« De fleste producenter vælger formentlig de billige tandhjul for at spare på omkostningerne i produktionen og for i sidste ende at kunne lave et billigere produkt. Men andre bruger billige dele for at forringe produktets levetid - og dermed være i stand til at sælge flere produkter på længere sigt. Den såkaldte indbyggede planlagte forældelse er ifølge blandt andre EU's Økonomiske og Sociale Udvalg og den europæiske forbrugerorganisation BEUC et reelt problem, som Knud Anker Iversen genkender.Vi er meget bevidste om, at vi er en breddeklub. Vi har ingen eliteambitioner.Der skal være plads til alle uanset niveau.Søren Vesterbæk Træner, BK Vestia.
Både affaldet fra gammel elektronik og produktionen af nyt er belastende for miljøet, men de seneste år er folk i Danmark og udlandet gået sammen for at hjælpe hinanden med at reparere tingene - blandt andet på et værksted i Høje-Taastrup.
Næsten hele sit liv har Gerda Brandt Jakobsen vidst, at hendes to børn ikke skulle døbes.Den 33-årige ingeniør, der bor med sin familie på Østerbro i København, er hverken selv døbt eller konfirmeret.Beslutningen om, at hendes børn ikke skulle døbes, tog hun allerede i teenagealderen, og i dag har hun samme holdning." Jeg har lagt den præmis ud, at det er børnenes eget valg. Det er rammerne," siger hun.Gerda og hendes mand er ikke de eneste, der har truffet valget om ikke at lade deres børn døbe. Fra 2006 til 2016 er dåbsprocenten for børn i alderen 0-1 år faldet fra 74,5 procent til 61,6 procent; men der er stigning i antallet af dåb af andre aldersgrupper.Ifølge lektor Anita Hansen Engdahl fra Folkekirkens Uddannelses-og Videnscenter bør man holde øje med udviklingen i antal døbte." Der er nogle forskydninger her, som vi er nødt til at holde øje med. Det handler ikke om at råbe ' Ulven kommer'; men i stedet tolke på tallene og blive klogere på, hvordan man lægger strategier for den nye virkelighed.Vi må stadig huske, at kirkestatistikken for 2016 samlet viser, at der stadig er en utrolig opbakning til folkekirken, som vores nabolande vil misunde os. Det gælder både i forhold til medlemsprocent og i brugen af folkekirken. Til eksempel har der fra 2015 til 2016 endda været en lille stigning i antallet af kirkelige vielser," siger Anita Hansen Engdahl.Og selvom folkekirken ifølge de nyeste tal mister medlemmer, og færre bliver døbt og kirkeligt begravet, så står kirken alligevel i en unik position internationalt. Det siger lektor Marie Vejrup Nielsen, som forsker i samtidsreligion ved afdeling for religionsvidenskab på Aarhus Universitet." I virkeligheden er det folkekirkens relative stabilitet, der er eksotisk, når man ser på tendenserne internationalt.Der er ingenting, hverken økonomisk eller formelt, der holder danskerne i folkekirken.De kan bare melde sig ud. Men det, at der stadig er fire millioner danskere, som frivilligt betaler til kirken, det er særegent i international kontekst. Det er også derfor, forskere kommer til internationalt for at se på folkekirken," siger hun.I Norge er 73 procent af befolkningen medlem af kirken, som stadig har tætte bånd til staten. I Sverige er 63 procent af befolkningen medlem af den svenske kirke, der er løst fra staten. Så med 75,9 procent af befolkningen som betalende medlemmer er den danske folkekirke i førersædet i Norden. Derudover har den danske kirke nordisk rekord i antallet af døbte.Samtidig har der været mange teorier om, at netop de gamle former for organiseret religion vil forsvinde. Derfor er det forventeligt, at kirken mister medlemmer, siger Marie Vejrup Nielsen." Men folkekirken skiller sig ud som den gamle nationalkirke med rimelig god kontakt til medlemmerne.Der er også masser af nyere succeshistorier som fastelavnsgudstjenester og andet.Det, at man kan give medlemskabet af folkekirken sit eget indhold, har nok haften vis effekt for den relativt stabile tilbagegang." Hos Folkekirkens Uddannelses-og Videnscenter er Anita Hansen Engdahl altså heller ikke udtalt bekymret for folkekirkens fremtid; men hun så gerne, man var mere nysgerrig på tallene, ikke mindst ved en tilbundsgående undersøgelse af, hvorfor særligt den yngre del af befolkningen forlader folkekirken.Og hvad der kan forklare, at Københavns, Helsingør og Aarhus Stifter de stifter, som bløder flest medlemmer." Tallene kunne pege på, at det er blandt de veluddannede og velstående, at udmeldelserne sker. Jeg så gerne en mere tilbundsgående analyse af og debat om, hvorfor denne gruppe ikke længere vil understøtte folkekirken. Et af mine bud er, at ateisterne har fået lov til at definere konsekvenserne af en udmeldelse.Måske er folk ikke klar over, at det faktisk kan få store konsekvenser for vores samfund, hvis mange melder sig ud. Det er ikke kun et spørgsmål om, hvorvidt man vil betale til gudstjenester og præsters lønninger, men om man vil være med til at understøtte til eksempel kulturarven, det omfattende diakonale arbejde og musikliv og andet kulturelt arbejde, som kirkeskattekroner går til. Hvis det blev mere klart for den enkelte, hvad kirken faktisk bruger sine penge på lokalt, ville man måske overveje at forblive medlem," siger Anita Hansen Engdahl.birk@k.dk ,fogde@k.dk Fakta: Tal om folkekirken anno 201624.728 personer meldte sig ud af den danske folkekirke i 2016. Det er næsten dobbelt så mange som gennemsnittet for de seneste 10 år.75,9 procent af befolkningen er pr. 1. januar 2017 medlem af folkekirken. I 2016 var 76,9 procent af befolkningen medlem, og i 2006 var det 83 procent.42.026 personer blev døbt i 2016. Dåbsprocenten for børn i alderen 0-1 år var 61,6 procent. Til sammenligning var dåbsprocenten 62,6 i 2015 og 74,5 procent i 2006.10.479 personer blev gift i kirken eller fik en kirkelig velsignelse af deres ægteskab i 2016. Det svarer til 34,1 procent mod 33,8 i 2015. I 2006 var der 15.212 kirkelige vielser og velsignelser.KILDE: KIRKEMINISTERIET OG DANMARKS STATISTIK.
Selvom nye tal viser medlemsfald, og færre bliver døbt, vil internationale kirkefolk stadig se på folkekirken med misundelse, siger eksperter. Dog bør det undersøges grundigt, hvorfor veluddannede og velstående forlader kirken.
Du skal ikke være ked af, at du ikke kender tryllekunstneren Martin Brock. Mange trylleglade danskere kender ham ikke engang.Men det er ganske vist. 31-årige Martin Brock modtager i dag kl.11 lokal tid tryllekunstens Oscar, ' The Merlin Award', ved en ceremoni i New York.Med andre ord: De, der skal kende ham, kender ham.Som den første dansker nogensinde får Martin Brock en af de største anerkendelser for sin kunnen som tryllekunstner og illusionist.Optræder kun i udlandetÅrsagen til fraværet af virak og presseekstase over, at Martin Brock får prisen, og manglen på benovelse over, at trylle-superstjerner som David Copperfield og Siegfried &amp; Roy også har fået den, er, at han udelukkende optræder i udlandet - gerne på krydstogtskibe, i varietéer og forlystelsesparker.Som en af de efter sigende tre danske tryllekunstnere (Kim Kenneth, Kenny Quinn og Martin Brock - hvis nogen mangler, beklager vi, red.), der lever af deres metier i udlandet, holder den, som han selv siger, ' ekstremt selvlærte' Martin Brock omkring 150 shows om året overalt på kloden. Hans show indeholder klassiske korttricks og større illusionsnumre bundet sammen af humor.»Og lidt dansk sarkasme, der gør showet lidt anderledes end andres.Folk kalder mig også ' ham komikeren',« fortæller han.Berlingske fanger Martin Brock på telefonen, umiddelbart inden hans fly letter mod New York, og larmen fra bagagetumlende passagerer og stewardesser næsten overdøver den ' ukendte' danske tryllestjerne. Han kan åbenbart også illudere koncentration i et virvar af rejsende og med kærestens kommentarer i baggrunden.Som barn af en ingeniør-far og en mor ansat i tøjbranchen begyndte Martin Brock sit trylleri som treårig, da han stjal sin søsters tryllegrej. Senere opdagede en pædagog på fritidshjemmet, at han kunne lide at trylle. Hendes eksmand var tryllende klovn og introducerede lille Martin til den legendariske og nu afdøde Leo Tops tryllebutik i Sakskøbing.»Det var som at være et barn i en slikbutik,« husker Martin Brock.Timerne i skolen gik med at lave kort-og mønttricks under bordet i klassen i Trørød, og han var en flittig besøgende i trylleforeningen Magisk Cirkel. Som teenager sendte han videoer ud til arrangører af konkurrencer i håb om at blive opdaget. Efter gymnasiet havde han forskellige job og en drøm om at kunne leve af sit trylleri, der var mere livskraftig end den om at få en uddannelse. Den har han aldrig fået. Som lærervikar brugte han sine penge på at sætte et stort show op i et lager i Herlev. Showet fik han filmet, og han sendte dvd'er ud til agenter rundt om i verden.Et af hans forbilleder, den amerikanske illusionist Nicholas Knight, faldt for den unge dansker.Han skulle selv pensioneres og overdrog sine tricks, rekvisitter og rettigheder til Martin Brock, der i årene efter turnerede med forbilledets show tilført sine egne tricks og jokes.Som 24-årig blev han professionel med et tilhørende showbizliv, der betyder, at han ikke tilbringer megen tid i lejligheden på Østerbro.Han bruger mere tid hos kæresten i Paris, hvor hun er danser i natklubben Crazy Horse.Igennem larmen fra skramlen og stemmer i flyet siger Martin Brock: »Jeg har været heldig at komme til at lave shows, som jeg drømte om dengang. Det føles helt uvirkeligt at skulle modtage prisen, og det er dejligt, at jeg nu får belønningen for det show, jeg har arbejdet på i to år.«.95 procent perfekt timingHans spidskompetence er korttricks, og han er god til ' fingerfærdighed', som han siger. Han er kendt for at være sikker på en scene og i en kommentar fra Tony Hassini, der er præsident for International Magicians Society, IMS, som uddeler The Merlin Award, hedder det: ' Martin Brock er en fantastisk tryllekunstner. Når man kombinerer trylleri med humor, betyder timing alt. Han har formået at arbejde med timingen til 95 pct.perfektion. Det er dét, der gør ham enestående'.Prøver bare at blive bedre»Jeg synes ikke selv, jeg er særligt god. Jeg prøver bare at blive bedre,« siger prismodtageren selv med munden fuld af jantelov.»Det er kun inden for de sidste to år, at jeg er begyndt at se, at det jeg laver er rigtigt godt.« Martin Brock erkender, at tryllekunst af skeptikere ofte kaldes plat og langt fra kunst.»Men det er kun, hvis man forsøger at overbevise folk om, at man kan noget overnaturligt. Men hvis man er ærlig over for sit publikum og fortæller, at det her er som at se nogle specialeffects, bare live, så er der ingen tvivl om, at det er kunst.« Det sidste trick i hans prisvindende show har det taget ham syv år at udvikle, fortæller han.For at give et andet billede af, hvad tryllekunst i virkeligheden er, husker Martin Brock, hvad en af hans yndlingstryllekunstnere, Teller fra duoen Penn &amp; Teller, plejer at sige: Hver gang man opfinder et trick, svarer det til, at en musiker opfinder et nyt instrument.Næsten for heldigt, som et es ud af ærmet, slutter interviewet, da flykaptajnen melder, at alle skal slukke deres mobiltelefoner.jrf@berlingske.dk 
FINGERFÆRDIG I dag modtager 31-årig dansker ' The Merlin Award' - trylle-Oscar. Og vejen har været lang. Syv år tog det at udvikle det sidste trick i showet.
Køen er lang til landets psykiatriske afdelinger for unge piger, der lider af spisevægring, stress og andre skavanker. Plastikkirurger og skønhedssaloner har længe haftkronede dage.Studier viser, at særligt unge kvinder er mindre tilfredse med sig selv, deres liv og udseende end nogensinde målt tidligere.Medier, som Instagram, Facebook og Tinder, har øget fokus på det perfekte ydre, som almen indikator for status og popularitet.Men tryk avler modtryk, 26-årige Katinka Bjerregaard, født og opvokset på Christianshavn, har valgt et noget andet udtryk. Som det senest har kunnet ses i en DR-dokumentar, ' Katinka er for grim til at danse' -og til Kronprinsparrets Priser, der også blev sendt på DR: »Det gør mig ked af det, at så mange har det så dårligt her i landet. Jeg ved godt, at mange er interesseret i mig i dag, men jeg har aldrig haftså høje tanker om mig selv, som at jeg skulle være rollemodel,« siger Katinka, da BT møder hende på en københavnsk cafe.Nomineret i tre kategorierI aften er Katinka nomineret i tre kategorier ved uddelingen af musikprisen Steppeulven. Hun er desuden nomineret i flere kategorier ved Gaffa-prisen i næste weekend.Efter et par ep'er udgav Katinka - som egentlig er navnet på et band - i foråret 2017 albummet med den satiriske titel ' Vi er ikke kønne nok til at danse', og siden er det gået stærkt.Katinkas enkle, ærlige og eksplosive stil har fået et stort publikum, der har taget den unge, uskolede christianshavners både ligefremme og poetiske tekster til sig. Ord der handler om alt fra sex, kærlighed, liderlighed, lykkepiller, depression, mobning og at føle sig uden for. Den direkte og ærlige måde at kommunikere og vedstå sin uperfektionsime på, har ramt plet.Hun er åben om fortsat brug af lykkepiller, og at det at være offer for mobning er som et permanent dna i kroppen, succes eller ej.»Siden DR sendte dokumentaren, har jeg fået mindst ti personlige mails eller beskeder om dagen, og jeg har besluttet mig for at svare alle.Nogle skriver, at de vil hjælpe mig og give mig råd, men de fleste handler om specielt unge kvinder, der kan se sig selv i, hvad jeg skriver og fortæller om mobning, press og psykiske problemer,« siger Katinka Bjerregaard og tilføjer:.Der er ikke noget filter»Jeg er rigtig glad for tilliden, og det at folk åbner deres indre for mig, men når min mor siger, ' nu synes jeg, du burde bruge cykelhjelm, når så mange kigger på dig', står jeg af.Jeg både bander, drikker bajere og ryger smøger. Jeg er, som jeg altid har været. Før råbte jeg højt og larmede i klasseværelset, nu gør jeg det på scenen. Der er ikke noget filter, og det har der aldrig været. En veninde sagde, at jeg var den eneste, der ikke synes, jeg var pinlig, når jeg førte mig frem i gymnasiet, og der var en anmelder, der skrev, at jeg lignede en mellemting mellem Daimi og Lone Kellermann,« siger Katinka.Katinka er både velbevandret og dybt forelsket i musikhistorien, hvor det er de store klassiske album fra artister som Lou Reed, David Bowie, Joni Mitchell, Bob Dylan og Leonard Cohen, der udgør en stor del af fundamentet. Hun har tre ældre brødre, hvor to af dem, som begge forældre, er journalister, hvilket har haften afgørende indflydelse på hendes udvikling og drivkraftsom menneske.»Jeg kommer fra et hjem, hvor der altid har været meget musik, hvor der altid er blevet læst meget, og hvor alt er blevet diskuteret i stort og småt, og hvor det har været vigtigt at kunne formulere sig og sige sin mening.Det er stadig min far (den nu pensionerede Ekstra Bladet-journalist, Hans Bjerregaard), mine tekster skal en tur omkring, før de bliver udgivet.Jeg fik tidlig smag for en klassisk forfatter som Herman Bang, har altid været en læsehest, og når jeg skriver musik, er det altid ordene, der kommer først.«.80 koncerter i DanmarkDet er nu blevet til to ep'er, et album og mere er på vej. Det, der begyndte som et lettere tilfældigt møde på Holstein Bodega på Østerbro med Simon Ask (Katinkas kreative partner, red.), førte sidste år til mere end 80 koncerter på dansk grund, herunder flere store festival-optrædener.Udover at sangene er blevet spillet flittigt i radioen, har tv-seerene også haftrig lejlighed til at stifte bekendtskab med Katinka og band.Første gang var til Kronprinsparrets Priser, hvor Katinka og en veninde i ren kådhed fik spildt godt med vin ud over en unavngiven politikers fine kjole til efterfesten, og senest tidligere på måneden ved P6 Beat Rocker Koncerthuset. Her blev sangen ' Du tænker ikke' -oprindeligt skrevet på ukulele -fremført med stort kor, og tung, larmende elektronisk substans, som et godt eksempel på samarbejdet og dynamikken mellem Katinka og Simon.Et arrangement hvor kvinderne, med bands som Velvet Volume, Baby in Vain og Nelson Can, dominerede totalt, hvilket Katinka var lidt skeptisk ved »Jeg vil ikke vælges på grund af kvoter og køn, men for hvem jeg er og i en sammenhæng, hvor der er plads til os alle sammen, selvom flere har sagt til mig, at det jeg laver er feminisme i praksis.«.kultur@bt.dk '' Før råbte jeg højt og larmede i klasseværelset, nu gør jeg det på scenen Katinka.Fakta: KATINKAKatinka er en dansksproget rockpopkvartet dannet i 2012 af sangskriver og sanger Katinka Bjerregaard og guitarist og producer Simon Ask. Bandet er siden blevet udvidet med korsanger Marie Hageltorn Christiansen og bassist Lucas Rundblad. Gruppen udsendte i 2014 debut-ep'en ' I røntgen'.Katinka Bjerregaards personlige tekstunivers og ukulelespil komplementeres af Simon Asks halvelektroniske produktioner.Bandet har blandt andet spillet på Vega, Gimle, SPOT Festival, Heartland Festival, Smukfest og Roskilde Festival. Derudover har Katinka optrådt til den tv-transmitterede uddeling af Kronprinsparrets Priser samt i DR's Koncerthuset som en del af P6 Beat Rocker Koncerthuset.Ved prisuddelingen Steppeulven 2017 vandt Katinka prisen som ' Årets Håb'. Prisen uddeles af Foreningen af Danske Musikkritikere.
INTERVIEW Katinka Bjerregaard er på et år blevet rockstjerne i Danmark med sine mange kantede og skæve sange om mobning m. m. I aften er hun nomineret i tre kategorier ved en prisuddeling .
De fleste kan blive enige om, at der er stor nydelse forbundet med kød, du kan ' tygge med øjenlågene'.Mørbrad hører til dén kategori.»Alle mennesker elsker mørbrad,« slår BTs slagtermester Peter Steen fast.Mørbraden er en muskel, der sidder på indersiden af dyrets rygrad, nederst på ryggen. Det gælder både for oksen og grisen.Placeringen gør, at musklen kun bruges meget lidt og derfor er et særligt mørt stykke kød. Men: »Mange tilbereder ikke mørbraden ordentligt,« siger Peter Steen, der ærgrer sig på de mange mørbradelskeres vegne.»En mørbrad skal ikke bare spises, fordi den er mør. Den skal også smage af noget. Det er et ret dyrt stykke kød, så selvfølgelig skal man have det bedste ud af det,« mener han.Uden fedt -ingen smagMørbraden er ikke alene mør. Den er også mager. Der er ingen fedtmarmorering i kødet, hvad mange måske kan godt kan lide tanken om, men: »Uden indre fedtmarmorering smager kødet ikke af noget. Derfor er man nødt til at tilføre en mørbrad noget andet, hvis den skal smage af noget,« siger Peter Steen.Især to klassiske slagter-og kokketrick er oplagte at bruge, når du laver mørbrad.Gerne dem begge på samme mørbrad.Det første trick sørger blandt andet for, at det magre kød får mere saft. »En mørbrad kan fyldes med hvad som helst. Jeg kan godt lidt at fylde den med fars. Det giver en god saftighed. Men det er også en smart måde at få en mørbrad til at strække til fire-fem mennesker, så alle bliver mætte og samtidig får en fornemmelse af at få mørbrad. Farsering er en genial måde at udnytte især svinemørbraden på, som jo er lidt lille fra naturens hånd,« siger slagtermester Peter Steen.Det andet trick er at rulle parmaskinke - eller en lækker luksusbacon - om mørbraden.Den tørrede og salte skinke giver nemlig noget andet, som mørbraden har brug for: Smag.»Når du ruller parmaskinke udenpå gør det, at mørbraden holder bedre på saften, men det gør også, at smagen fra skinken går ned i kødet,« forklarer Peter Steen og tilføjer: »Med både fars indeni og parmaskinke udenpå får mørbraden hele armen.« Hele armen er netop, hvad BTs slagtermester har givet den i denne uges opskriftpå farseret svinemørbrad rullet i parmaskinke og serveret med blandt andet flødekartofler.plus@berlingskemedia.dk Fakta: TIP: BRUG OKSEKØD I STEDET FOR SVINEr du ikke til svinekød, eller vil du bare prøve noget andet, kan du sagtens lave farseret mørbrad af oksekød.Du skifter bare svinemørbraden ud med oksemørbrad og laver fars af hakket oksekød.Blot skal du være opmærksom på, at oksemørbraden er større, derfor skal du også bruge mere fars. Husk også at stege den farserede oksemørbrad lidt længere tid i ovnen og ved lavere temperatur. Ét kg oksemørbrad skal have én time og 30 min. ved 150 grader. På den måde sikrer du, at kødet ikke bliver tørt.LÆKKERT - LET OG LIGETILEn slagter, en bager, en grøntsagsentusiast og en chokolade-elsker skiftes hver uge til at give os de bedste trick og opskrifter. God fornøjelse! I KØKKENET I DAG: PETER STEEN SLAGTERMESTER Danskerne elsker kød, men ved alt for lidt om det, mener Peter Steen, hvis erklærede mission som slagter er at lære fra sig. Derfor driver han både sin kombinerede slagterbutik, take-away og bøfrestaurant Gourmandiet på Østerbro i København og en kødskole længere nede ad gaden på Rosenvængets Allé. Her kan alle, der er interesseret i at lære mere om kød, komme på kurser i kød og pølsemageri. Peter Steen har vundet Slagterprisen to gange -i 2006 og 2011 -som den eneste i Danmark. Optræder på TV2, når der er kød på programmet.Læs mere om ham på Gourmandiet.dk.Farseret svinemørbrad med flødekartofler og sprød grøn salat (4 pers.)DET SKAL DU BRUGE:1 stor svinemørbrad 400 g hakket kalv og svinekød 1 løg 100 g tørrede tranebær 100 g valnødder 4 tynde skiver Parmaskinke (eller anden lufttørret skinke) 1 dl fløde salt og peber Flødekartofler: 700 g kogte kartofler i skiver 500 ml fløde 3 løg 300 g revet mozzarella 1 hvidløg 1 knsp. revet muskat salt og peber Salat: Et salathoved (f. eks Frisée eller anden sprød salat) 2 stk. sensommeræbler 2 stk. rød peberfrugt vineddike olivenolie 1 knsp. sukker saften af en halv citron salt og peber.SÅDAN GØR DU:Flødekartofler: Tag et ildfast fad og smør alle indvendige sider med smør. Tag dine kogte, skiveskårne kartofler og læg dem i fadet. Hæld fløde, finthakket løg og hvidløg i fadet. Drys med salt, peber og muskat. Rør godt rundt i det hele og top det hele af med revet ost. Sæt flødekartoflerne i ovn ved 180 grader varmluftovn i ca. 1 time og 15 min.Svinemørbrad: Start med at rense svinemørbraden for sener (medmindre din slagter har gjort det for dig). Flæk svinemørbraden på langs uden at skære helt igennem. Bank kødet med en kødhammer. Bland hakket kalv og svinekød i en skål med hakket løg og fløde. Tilsæt tranebær, valnødder, salt og peber og rør det sammen, til det får en fast konsistens. Kom farsen over i den flækkede svinemørbrad, fold den sammen og rul til sidst skiver af Parmaskinke henover. Det er en god idé at snøre mørbraden med kødsnor. Steg mørbraden i ovnen i ca. 45 min. ved 180 grader.Salat: Skyl salaten godt og skær den lidt groftud. Skær æblerne ud i lidt grove strimler og kom dem op i en skål sammen med din salat.Pisk olivenolie og vineddike, citron, sukker, salt og peber sammen i en lille skål, til det hele er opløst. Fordel dressingen over salaten.Servering: Tag snøren af kødet og skær det ud i skiver på 1-1,5 cm og servér med flødekartofler og salat til.
BTs MADSKOLE Mørbrad er et af de møreste stykker kød, der findes. Men det er også uden den store smag, lidt tørt og koster knaster. Alt det kan du nemt gøre noget ved.
Det tager 143 personer tre dage at gøre alting klar, så Mick Jagger, Keith Richards og co. kan give den gas i et par timer på scenen i aften i Parken i København.Udstyret, der blandt andet tæller fire enorme videoskærme, der når fra gulv til loft i Parken, er blevet fragtet til Østerbro i 25 store lastbiler.Mandskabet er kommet til byen i yderligere syv busser.Den store produktion er nødvendig for at tilfredsstille tidens krævende koncertgængere, og intet er overladt til tilfældighederne. Blandt andet har produktionen deres egen strømforsyning med, så risikoen for strømafbrydelse minimeres.- Folk forventer givetvis mere af en stor koncert nu om dage, fordi de skal betale mere. Det er ligesom at købe en flybillet. Hvis billetten er dyr, så forventer du også, at tingene er i orden, siger The Rolling Stones' produktionsmanager, Dale Skjerseth, der har arbejdet tæt sammen med de britiske rock-legender siden 1994.Afviser lydproblemerHan lover blandt andet, at Parkens meget udskældte lydforhold ikke bliver et problem denne gang.- Der har altid været et problem med bygningen, men vi har en fantastisk lydmand med. Han og jeg har begge lavet koncerter her i Parken adskillige gange, så vi ved, hvordan det skal gøres.Han kan få det her rum til at lyde godt. Han kan få bandet til at lyde præcis, som de skal. Det bliver ikke et problem, lover den selvsikre produktionsmanager og fortsætter: - Desuden har bygningen gennem årene gennemgået en masse ændringer og forbedringer.Jeg var her med Guns N' Roses, og her havde vi ikke problemer med lyden.Jeg var her med AC/DC, og der var der heller ingen problemer.Nyt sætliste hver aftenSelv om Mick Jagger og co.har hyret nogle af branchens bedste og mest erfarne produktionsfolk, har de stadig en finger med i spillet i det meste, og de ændrer sætlisten fra aften til aften, så det ikke blive for rutinepræget.- Mick og Charlie (trommeslager Charlie Watts, red.) er dybt involverede i showet. Hvordan det ser ud, og hvordan det forløber. En time før dørene åbner for publikum, sætter bandet fod på scenen i København for første gang. Så varmer de op, spiller lidt og øver på de nye sange, der skal på aftenens sætliste, så de er helt sikre på, at alle er enige om, hvad der skal ske, siger Dale Skjerseth.Fysisk aktiveDe seneste mange år har det været et stort spørgsmål, hvornår Rullestenene - med en gennemsnitsalder på imponerende 73 år - kaster sig over en decideret afskedsturné, men skal man tro bandets tætte samarbejdspartner, kommer det ikke til at ske lige foreløbig.- De er opmærksomme på deres helbred og passer godt på sig selv. Mick træner hver dag, og de holder sig alle fysisk aktive. De har det sjovt og nyder det. De spiller to koncerter om ugen, og det passer dem fint. Så længe de er i live og er i stand til at gøre det, de vil, bliver de ved.Snublefri sceneJames Hetfield, Dave Grohl og senest Marilyn Manson kan alle skrive under på, at en rockscene ikke altid er det sikreste sted at opholde sig.Alligevel tør Rolling Stones' produktionsmanager godt love, at vi ikke kommer til at opleve hverken scenestyrt, brækkede lemmer eller væltet scenografi, når Mick Jagger og co. i aften spjætter rundt på scenen.- Det kommer ikke til at ske på min vagt. Det er mit mål, at sådan noget simpelt hen ikke må ske. Det er helt og holdent mit ansvar, siger produktionsmanager Dale Skjerseth og fortsætter: - Vi sørger for, at de kommer ind på scenen i god tid før koncerten, så de kan få en fornemmelse af stedet og detaljerne, så der ikke kommer nogen overraskelser. De skal være klar til alle tænkelige situationer. Mick kommer ind på scenen og går rundt, og alle ved, hvor de kommer til at bevæge sig hen. Mit ansvar er blandt andet at sørge for, at underlaget er helt jævnt og ensartet alle steder, de måtte bevæge sig hen.Mick Jagger og co. kom i god tidAllerede tidligt søndag aften ankom Mick Jagger til Hotel d'Angleterre sammen med resten af The Rolling Stones, men mens resten af Rullestenene tog hovedindgangen, så blev Mick Jagger sneget ind af en af de andre indgange under et stort sikkerhedsopbud bestående af otte-ti sikkerhedsvagter.Der er sat 46.000 billetter til salg, og der var mandag stadig ikke helt usolgt til koncerten. Billetterne er de dyreste i Parkens historie.En almindelig ståplads koster 950 kroner. Vil man helt op forrest på plænen i den såkaldte ' pit', så skal man af med 2450 kroner. De mest attraktive siddepladser sælges for 1950 kroner, mens en ståplads med ' begrænset udsyn' koster 550 kroner.Det er tre år siden, rockikonerne fra London besøgte Danmark. Ved den lejlighed var de hovednavn på Roskilde Festival.Beskedne rockstjernerDet siger sig selv, at verdens største rockstjerne snildt kunne have verdens længste liste med vanvittige krav, men det er langtfra tilfældet med Stones.- Bandet har meget få krav. De spiser ikke på spillestedet.I forhold til, hvad vi plejede at have, så har vi nu en enkelt lastbil med udstyr til omklædningsrummet. Vi plejede tidligere at have fire lastbiler med med møbler og alle mulige andre ting til omklædningsrummet, men det er nu ikke noget, de selv beder om. Det er noget, andre sætter i værk, siger Dale Skjerseth og tænker længe, før han endelig kommer i tanke om et specifikt krav fra bandet til spillestedet: - Vand og te.rms@eb.dk .Så længe de er i live og er i stand til at gøre det, de vil, bliver de vedFolk forventer givetvis mere af en stor koncert nu om dage, fordi de skal betale mere.
TILFÆLDIGHEDERNE: Det er ikke kun billetpriserne, der er store, når Rullestenene tager på turné.
Der var engang en møller, som var meget fattig, fordi han var enlig far, og dem møder Statsforvaltningen med mistillid og fordomme, mens den giver alle de statslige ydelser til løgnagtige, tvetungede mødre, der måske endda blev gravide ved at bilde manden ind, at de tog p-piller, selvom de ikke gjorde. Alligevel var mølleren en glimrende far, der gjorde, hvad han kunne, for sin datter, mens moderen udsugede ham for penge.En dag var mølleren til endnu et møde i kommunen, fordi en kvindelig ansat havde set sig sur på ham, og der kom han til at prale om sin datter og sige: »Jeg har en datter, som kan spinde guld af hø!« »Det er en herlig kunst,« sagde kvinden og så sit snit til at hive penge ud af mølleren. »Lad din datter komme ind til os i morgen, så vil vi sætte hende på en prøve.« Med »vi« mente kvinden naturligvis det omfangsrige, feminiserede statsbureaukrati.Mølleren blev bange, men vidste, at han blev nødt til at adlyde. Ellers ville kommunen skrive til Statsforvaltningen, som formentlig ville give hele forældremyndigheden til moderen. Dette var nemlig sket for hans ven, blot fordi vennen havde fået en enkelt lille fængselsdom for vold med døden til følge.Næste dag kom datteren ind til kommunekvinden, som satte hende ind i et værelse med en stor bunke hø og en rok og bad hende spinde guld. Pigen begyndte straks at græde, fordi kvinder fra naturens hånd tyr til billige tricks i pressede situationer, som at angle efter medlidenhed eller forsøge at vække mænds beskyttertrang.Det virkede! Pludselig dukkede en lille mand op og spurgte, hvorfor pigen græd.Efter at hun havde forklaret ham sin frygtelige historie, tilbød han at hjælpe til gengæld for pigens halskæde. Den var ikke meget værd, men fordi mænd er naturligt ridderlige og generøse, var det nok for ham.Den lille mand tog høet og omformede det til guld gennem fysisk opslidende og risikofyldt arbejde, som mænd til alle tider har taget på sig, i modsætning til kvinder, der sjældent går i krig eller slider og slæber på olieboreplatforme, men foretrækker at klage over dårlige forhold i deres luksuriøse studiemiljøer og kræve bestyrelsesposter, selvom de ikke er kvalificerede til dem.Da kommunekvinden så guldet, blev hun ellevild og tog det hele, fordi hun havde hørt, at KVINFO havde brug for et tilskud til deres politiserende, fagligt underlødige forskning. Derefter bad hun pigen om at spinde endnu mere guld, så også den feminiserede folkeskole kunne få lidt, og igen hjalp den lille mand hende.Kommunekvinden var stadig ikke tilfreds, men fordi hun og pigen havde samme køn, ønskede hun alligevel at hjælpe hende og førte hende ind i et endnu større rum, der var helt fyldt med hø.»Hvis du kan spinde alt dette, er du sikret en plads i Politikens debatspalter; jeg har lavet en aftale med Ditte Giese!« Pigen blev vildt begejstret, fordi hun ikke forstod, at hun i kraft af sit køn alligevel altid ville kunne komme til orde i medierne, der konstant diskriminerer mod hvide mænd i deres desperate forsøg på at virke moderne og mangfoldige.Endnu en gang kaldte hun på den lille mand, som denne gang krævede hendes førstefødte barn til gengæld for guldet. Det lovede pigen, og straks var hun fast inventar i den offentlige debat, selvom hun ingen faglig viden havde om noget som helst.Da pigen mange år senere fødte sit første barn, vendte den lille mand tilbage og krævede barnet, men moderen sagde nej og begyndte igen at græde. Igen fik manden medlidenhed med hende og lovede, at hun kunne beholde barnet, hvis hun kunne gætte hans navn inden tre dage.Moderen anede ikke sine levende råd og kiggede overalt på internettet for at finde alle de navne, hun kunne.Men da manden kom den første dag, gættede hun ikke rigtigt. Samme aften spurgte hun alle sine solomødre-veninder på Østerbro om, hvad de havde kaldt deres barn, og da manden kom den anden dag, gættede hun: »Hedder du Mynte? Ranulf? Persille? Elvis?« »Nej!« svarede manden og glædede sig over, at han som mand var genetisk disponeret for logisk tænkning, mens kvinder primært styres af deres følelsesliv.Moderen var desperat, men huskede så på kvinden fra kommunen, der i mellemtiden var blevet administrerende chef for en unødvendig styrelse, der havde til formål at spilde mandlige skatteyderes penge på feel good-projekter til fordel for kvinder på overførselsindkomster.»Kan du hjælpe?« spurgte moderen hende.»Ja, selvfølgelig, jeg slår den lille mand op i folkeregistret,« svarede kvinden, der var ligeglad med, om hun gjorde noget ulovligt, fordi mænd ifølge hende alligevel var en slags undermennesker, hvis historiske dominans man bedst udlignede ved at modarbejde det maskuline på alle fronter.Da den lille mand kom den tredje dag, var moderen ellevild. »Hedder du Rumleskaft?« spurgte hun listigt.»Det har Djævlen sagt dig!« råbte den lille mand, som ganske rigtigt hed Rumleskaft.Han havde nu intet håb om at få barnet og gav op over for den samlede vægt af de mange kvinders undertrykkelse. Med trist mine gik han hjem til sin etværelses lejlighed og levede ulykkeligt til sine dages ende med en stærkt forhøjet risiko for misbrug, selvmord og tidlig død.
Fabelagtigt. Alternative Fakta fortsætter med at lade forskellige folk genfortælle kendte eventyr. Denne gang har vi bedt aktivister for mænds rettigheder om deres version af fortællingen om Rumleskaft.
Desværre. Det passer ikke. Forestillingen, om at der findes ' god' kolesterol, som kan være med til at beskytte folk mod blodpropper i hjertet og andre hjertekarlidelser, er forkert. Helt forkert.Det ' gode' kolesterol er nok i virkeligheden noget - dårligt.Mennesker med meget høje niveauer af HDL - af og til ligefrem kaldt det ' herlige' kolesterol - i blodet viser sig nemlig nu at have en markant højere dødelighed end folk med et almindeligt HDL-niveau.Det er budskabet i et stort nyt dansk studie fra Københavns Universitet og Herlev Hospital, der bryder med den gængse opfattelse af, at jo mere HDL-kolesterol man har i blodet, desto bedre.»Dette resultat ændrer radikalt på, hvordan vi forstår det såkaldt ' herlige' kolesterol. Som læge har jeg selv været vant til at sige tillykke til patienter med et højt HDL-niveau og stille dem i udsigt, at de ville komme til at leve meget længe. Men det skal vi jo ikke længere,« siger professor på Institut for Klinisk Medicin på Herlev og Gentofte Hospitaler Børge Nordestgaard, som sammen med lægerne Christian Medom Madsen og Anette Varbo står bag studiet.Højere dødelighedI studiet, der netop er offentliggjort i lægetidsskriftEuropean Heart Journal, har forskerne regnet på data fra 116.000 personer, som har deltaget i de såkaldte Herlev-Østerbro-undersøgelser og koblet dem med data om dødsfald fra CPR-registeret. I alt er der helbredsoplysninger om godt 10.500 afdøde, som har gjort det muligt at udregne dødeligheden.Her viste det sig, at mænd med et ekstremt højt niveau af HDL i blodet - mere end 3,0 mmol/ l - havde en 106 procent højere dødelighed end mænd med et normalt HDL-niveau.Derudover havde mænd i den næste gruppe med meget høje niveauer - 2,5-2,99 mmol/ l - 36 procent højere dødelighed.Hos kvinderne havde dem med et ekstremt højt niveau af HDL - mere end 3,5 mmol/ l - 68 procent højere dødelighed end normalgruppen.Undersøgelsen viste også, at det er en relativt lille gruppe på 0,4 procent af mændene og 0,3 procent af kvinderne, som befinder sig i gruppen med ekstremt høje niveauer.Desuden havde 1,9 procent af mændene meget høje niveauer.Ifølge Børge Nordestgaard er det såvel blandt læger som i befolkningen og i medicinalbranchen, at man har haftsat sin lid til, at et højere HDL-kolesterolniveau kunne være en gevinst - både for patienter med et meget lavt HDL-niveau og som en hjælp til at imødegå et meget højt niveau af det ' lede' kolesterol, LDL.En ommerMen nu gælder det om at få ' afkodet' den tanke blandt folk. I stedet skal man fokusere på det ' rigtigt farlige', nemlig de øvrige fedtpartikler i blodet, LDL og triglyceridniveauet, mener Børge Nordestgaard.»Selv om det ikke er fremgået af retningslinjer, er der mange - også læger - som har anbefalet folk at gøre noget for at øge deres HDLkolesterol, f. eks. ved at drikke alkohol.Jeg har også selv sagt til folk, at de ikke behøvede at bekymre sig helt så meget om deres livsstil, hvis de havde et højt HDL-niveau. Men det skal de altså nu - og folk med et meget højt HDL-niveau skal måske også være endnu mere opmærksomme end andre på de almindelige risikofaktorer i forhold til hjertekarsygdomme og kræft, f. eks.fed mad, rygning og alkohol,« siger Børge Nordestgaard.Han understreger, at det nye studie undersøger den statistiske sammenhæng mellem dødelighed og HDL-niveauer. Derfor kan det ikke forklare, hvorfor mennesker med ekstremt høje - og lave - HDL-niveauer har højere dødelighed.En sandsynlig forklaring kan dog være, at det kan være genetiske faktorer og arvelige tilstande, som gør, at nogen har et meget højt HDL-niveau, vurderer Børge Nordestgaard.I Hjerteforeningen kalder forskningschef Gunnar Gislason det nye studie for ' tankevækkende'. »Det rykker ved den opfattelse, der har været af, at der findes »godt« kolesterol. Det skal vi væk fra. Heldigvis er der tale om få personer, og det er klart, at de nu skal holdes under tæt kontrol,« siger han.step@berlingske.dk Åreforkalkning medfører dårligt kredsløb i benene ' Det gode kolesterol' HDL står for high densitylipoprotein, og har hidtil været kendt som »det gode eller herlige kolesterol«. Det er de mindste af lipoproteinerne i blodet, og dannes som partikler i leveren samt i blodet.HDL-kolesterol 3 Åreforkalkning kan føre til blodprop i hjernen Over tid indsnævrer åreforkalkning blodårerne.KolesteroltruslenKolesterol er et fedtstof, der indgår i alle kroppens celler og er nødvendigt for en lang række af kroppens vigtige funktioner.Det indgår blandt andet i dannelsen af alle vores cellers membraner og af kønshormoner, D-vitamin og galdesyrer.Men vores krop kan heller ikke tåle for meget kolesterol. For højt indhold af kolesterol i blodet er en af de største risiko-faktorer for hjertekarsygdom.ÅreforkalkningTværsnit af normal arterie Arterie hvor kolesterolpartikler har sat sig i væggen Arterie med begyndende åreforkalkning Blodcirkulationen kan stoppes helt af en blodprop ved forsnævringen Åreforkalkning kan føre til blodprop i hjertet Kolesterol indtages gennem kosten og dannes i leveren Al kolesterol i blodet har en skal omkring sig, der består af proteiner. Disse proteinstoffer virker som en slags ' færge' for kolesterol. ' Færgerne', med deres last af kolesterol, kaldes lipoproteiner. VLDL-kolesterol VLDL-kolesterol (very low densitylipoprotein) indeholder kolesterol og triglycerider.Triglycerider er det, vi forstår ved fedt.1 ' Det lede kolesterol' LDL-kolesterol (low densitylipoprotein) dannes ud fra VLDL-kolesterol, idet triglyceriderne spaltes fra.LDL-kolesterolet er dét, der kan give anledning til fedtaflejring i blodkarrene og med tiden forsnævre dem. Derfor kaldes LDL-kolesterol også for ' det lede kolesterol'.LDL-kolesterol 2 Kolesterol transporteres i blodet i forskellige former.Formen er afgørende for, hvilken indvirkning kolesterolen har på blodkarrene.
NY VIDEN Nyt dansk studie viser, at folk med et højt niveau af HDL-kolesterol - kendt som det ' gode' kolesterol - har en markant overdødelighed.
Hører du til dem, der endnu ikke har fået pakket vinterens gråhvide fødder ud af de mørke strømper? Eller har du taget skridtet, men kan se, hvordan folk, der får øje på dine fødder, hurtigt kigger væk med væmmelsen malet i ansigtet? Fortvivl ikke. Vi har været forbi et par fodterapeuter for at fritte dem for deres tips og tricks til lækre sommerfødder.- Vi kan konstatere nu, hvor folk kommer i sandalerne, at det ikke er alle, der kender fiffene, siger fodterapeut med klinik på Østerbro i København Dorte Skaalum grinende.Hun anbefaler, at man starter ud med en tur til en professionel og får gjort fødderne lækre, for så har du det perfekte udgangspunkt og kan herefter med minimal indsats bevare babybløde og lyserøde fødder.Men du kan også klare det med en effektiv indsats derhjemme. Vi har samlet de bedste råd fra to fodspecialister, så du kan lufte fødderne uden at flove dig.1 Her skal du starteVejen til lækre fødder starter i badet.- Køb en pimpsten og i slutningen af det daglige bad, når fødderne er blevet bløde, skrubber du hver fod i 20 sekunder - og gør det til en vane. Det kan holde fodterapeuten væk, lyder det fra Dorte Skaalum.Mette Modler, der underviser på Fodterapeutskolen København, supplerer ved at foreslå, at du bruger en ganske almindelig skuresvamp - altså dem, man typisk bruger til opvask eller rengøring, og som kun kun koster et par kroner.- Kør den hen over foden, der hvor du oplever tør og hård hud - og hvis du bagefter også frotterer med håndklædet i et halvt minuts tid, vil mere af den tørre hud forsvinde, siger hun.Det kan være fristende at tage smutvejen og bare file den grå og hårde hud af, men det anbefaler fodterapeuterne, at du afholder dig fra.- Vi anbefaler, at man ikke bruger en fodfil, da det skaber varme, der gør, at cellerne deler sig hurtigere. Samtidig vil huden, når den bliver angrebet, forsvare sig ved at producere endnu mere hård hud.2 Godt med creme - men ikke alle stederNår du er færdig med den hurtige skrubbetur, skal du give foden en god creme, der passer til din hudtype. Hvis du har meget tør hud, skal du bruge en fed creme, og ellers kan du nøjes med en lotion.Det behøver ifølge Mette Modler ikke at være en hundedyr creme, du bruger - det er fint med en creme fra for eksempel Netto eller Rema 1000 til 20-30 kroner.- Tør hud flækker nemt, og revner i hælen kan nå helt ind til kødet, og det er smertefuldt, siger Mette Modler og fortsætter: - Så vær flittig med at creme, men ikke mellem tæerne, da det holder på fugten og kan give hudsvamp.3 Det rette fodtøjHvis du døjer rigtig meget med hård hud på fødderne, lyder beskeden enstemmigt fra fodterapeuterne, at du skal tage et kritisk blik på det fodtøj, du går i.For eksempel kan meget hård hud på den ene side af foden skyldes forkert fodstilling, mens hård hud under foden kan opstå på grund sammenfald i forfoden, eller fordi du er platfodet. Alle tilstande, der kan afhjælpes med passende fodtøj og/eller indlæg.- Hvis man danner meget hård hud omkring neglene, skyldes det tit, at man ' griber' med tæerne, når man går. Det kan også afhjælpes med indlæg, siger Dorte Skaalum.4 Ligtornene lurer: Pas på trykket på hudenPasser du ikke på dine fødder, kan den hårde hud gå hen og blive en smertefuld ligtorn. En ligtorn er en sammenpresning af hård hud, der opstår ved et kontinuerligt tryk på den hårde hud.Det kan blandt andet skyldes høje hæle, hvor der er et konstant tryk på en del af foden, der ikke er skabt til at skulle absorbere tryk. Her beskytter kroppen sig ved at producere hud, der skal tryk-aflaste.Når huden bliver trykket mere og mere sammen, kan den til sidst blive så hård, at det kan lyde som glas, når man slår på den med en skalpel.- Ligtorne skal skæres væk, og det kan man ikke selv gøre, det skal klares hos en fodterapeut, siger Mette Modler.5 Undgå nedgroede negleEr du i tvivl om, hvordan og hvor langt ned du skal klippe dine tånegle? Svaret er simpelt: Du skal altid klippe dine tånegle lige over og ikke ned i siden, for så undgår du nedgroede negle.- Man skal lige kunne se den hvide linje, siger Mette Modler.Hvis skaden er sket, og du har fået en nedgroet negl, er en tur til en fodterapeut et sikkert bud på en løsning - og får du det ikke fikset i tide, kan det ende med, at du skal have en neglebøjle, der kan få neglen på rette vej. Det kræver en henvisning.Ud over forkert negleklipning er for små sko en næsten sikker vej til nedgroede negle, så også her er budskabet, at du skal vælge fodtøj, der passer til dine fødder.Et ekstra negleråd, som hjælper på tørre tæer og flossede negle, er at børste neglene med en neglebørste og derefter give dem lidt olie. Det smidiggør både neglebånd og selve neglen.6 Tag skoene af, når du kanHvis du har tendens til at få vabler, kan det være en hjælp at have to par strømper på, når du er ude at løbe.Ellers findes der en lang række plastre, der både forebygger vabler, og som kan bruges, hvis skaden er sket.Men i første omgang skal du tage et kig på dine sko.- Sørg for, at dine sko sidder til på foden, så du ikke glider rundt, for det kan give vabler, siger Mette Modler.Mange ender i løbet af sommeren i en eller anden form for klipklappere, da det er nemt og behageligt, men hvis du skal ud på en længere gåtur, anbefaler fodterapeuterne en sandal, der sidder fast om hælen og giver god støtte over forfoden og vristen.Men hvad enten du er til klipklappere, træsko eller stiletter, har Dorte Skaalum en opfordring til dig, hvis du vil have sunde og lækre fødder: - Tag skoene af, når du kan.
Slut med krakelerede hæle og nedgroede negle. Med få remedier kan du få bløde og lækre fødder, du ikke behøver at gemme væk.
I Aarhus kan de godt lide fest og farver. Det er ikke uden grund, at Danmarks største provinsby - eller Jyllands hovedstad, alt efter temperament - i mange år havde sloganet »Smilets by«, indtil et eller andet overbetalt PR-bureau fandt ud af, at det nu skulle være noget med fremtid på engelsk.Næ, fest og farver, det er mere til aarhusianerne, som i år er europæisk Kulturhovedstad. Det har hidtil gået lidt stille af, men en lyserød park har for alvor sat farver på kunsten - og de lokale debattører har haft en fest. Det hele handler om, at en tysk kunstner har malet noget græs, buske og stier i Mindeparken syd for Aarhus lyserødt og hvidt som led i kunstværket »The Garden«. I Jyllands-Posten forklarer hun, at hun gerne vil stille spørgsmål ved vores illusion om natur og i øvrigt gøre opmærksom på miljøet, som vi ikke behandler særligt godt.Så det er jo lige efter kunst-bogen - en ganske banal holdning bag et opsigtsvækkende angreb mod en bedsteborgerlig hundelufter-park. Efterfulgt af først sure for ikke at sige harmdirrende klagere, inden diskussionen hen på ugen vendte mod en positiv majoritet - så er det jo heller ikke værre. Det ødelægger såmænd ikke mere græs end en DHL-stafet, og det er også godt med noget nyt og disruptende, og kunst skal da vække debat og tanker, ikke. Så alt ender nok godt i Aarhus.Gør det også det for Lars Løkke? Det er måske mere tvivlsomt, selv om udviklingen og skudsmålene var lige så forudsigelige, da Løkke og kompagni holdt afslutningsdebat og gik på sommerferie i denne uge.Forinden havde Løkke selv malet med den store pensel, da han først på ugen præsenterede sin nye forkromede 2025-plan, som skulle skaffe et nyt stort råderum - det er sådan et politisk begreb, der minder lidt om Hemmelighedernes kammer i Harry Potter - ingen ved, hvor det er, men alting kan findes der, hvis man står og mangler det.Løkkes nye plan virkede lidt løs i kanterne, men hvis man ikke helt har fulgt med i dækningen, kan den opsummeres til, at de unge skal tidligere ud og bestille noget, de gamle skal senere hjem på sofaen, og alle dem midt imellem skal helst lave noget mere. Nå, ja og så skal vi have nogle flere kloge hoveder udefra - i modsætning til alle de dumme hoveder, alle forsøger at holde væk.Sværere er det ikke, men om det kommer til at gå efter Løkkes hoved, tror man mindre på. I hvert fald hæfter det samlede danske kommentariat sig mest ved striben af fiaskoer i deres sommerferiehilsen til statsministeren.I Ekstra Bladet skrev Hans Engell, at selv store doser oppustet selvros ikke kunne skjule kendsgerningerne: »At Løkkes regering er historisk svag«, og »rækken af politiske nederlag i året har været lang«. Mens JPs kommentator med henvisning til, at Donald Trump angiveligt skulle have kaldt Løkke for »Kongen af Danmark«, konkluderede: »Løkke er på ingen måde enevældig. Han er heller ikke vældig.« Det er godt, der ikke er nogen regler om mobning, når det handler om politik - i hvert fald ikke nogen imod det. Men det virker nu også lidt, som om det hele preller lidt af på Løkke efterhånden - han er nærmest blevet skæld ud-immun.Det samme kan siges om en anden farverig politiker fra samme parti, Inger Støjberg, der i denne uge måtte ud i et længere live-dækket samråd om sin rolle i beslutningen om at skille barnebrude fra deres voksne mænd - en beslutning, der ikke var dækning for i loven, og vidste Røde Inger nu det i forvejen? Det mener Politiken nok, man kan godtgøre, at hun gjorde, men ifølge en Venstre-kollega, så kan avisen jo bare ikke udstå Inger Støjberg.Det er selvfølgelig et lidt billigt forsvar, men samtidig ikke helt hen i vejret. I tilfældet Støjberg taler vi trods alt nok om den mest udskældte borgerlige, siden Fogh og Pia Kjærsgaard var obligatoriske fnyse-objekter blandt alle fra de radikale og til yderste venstrefløj.Men hade-objekt, stormvejr og maratonsamråd til trods - Støjberg skal såmænd nok blive siddende, for hun har nemlig venner ét sted. Og da det er hos DF, der reelt har magten i dansk politik, er det sådan set nok.Og som DFs Martin Henriksen svarede, da han blev spurgt til en kommentar om en mail, som Støjberg måske havde set, og som måske var afgørende for alting: »Jeg er ligeglad.« Ikke meget fest og Tamil-sag dér.Fest og farver var der til gengæld på broerne i København i denne uge. Ja ikke på Østerbro, hvor pæne mennesker som overtegnede bor, men Nørrebro og Vesterbro fik en fuld omgang »Distortion«. Den efterhånden klassiske gadefest, hvor der bliver skruet helt op for bassen og brækkeriet, dansen og drukken, og ikke mindst de kritiske røster fra borgerlige stemmer og lokale, der er en kende trætte af den medfølgende skralde-og urinstank i de følgende dage.»Smadr nogle biler og pis i gaden - så belønner Københavns Kommune dig,« som det lød fra en liberal ungdomspolitiker i Politiken, som også havde talt med 20-årige Emilie fra Næstved, som var kommet til staden for at blive lidt halvsnalret og have en god fest. Og til de lokale havde hun et godt råd: »Jeg synes, de skal tage en slapper. Det sker jo kun en gang om året«.Det er jo lige efter kunst-bogen - en ganske banal holdning bag et opsigtsvækkende angreb mod en bedsteborgerlig hundelufter-park.

En flok professionelle arme og ben fører maratonfeltet an, siden kommer hr. og fru Maraton-lunter også forbi.Ved det, der for nogle er 40 kilometer-mærket og for andre er 13 kilometer-mærket, mødes de slagne og de sejrende for anden gang i dag.»Overhalet med en omgang til et maraton.Så har har man set det med,« bemærker en frivillig hjemmeværnsmand i skriggul vest.Men lad os starte et helt andet sted på ruten.På Nørre Voldgade ved Statens Museum for Kunst flyder det med iturevne plastkopper og tomme sports-gel-indpakninger, hvor tandmærkerne stadig kan anes. Her har løberne tilbagelagt omkring fem kilometer, og allerede nu har tre løbere valgt at gå i stedet.Et italiensk ægtepar danner den officielle bagtrop med en canadisk kvinde. Der bliver sludret og kulturudvekslet.Deres mål: at gå halvdelen af ruten.»Hvorfor jeg har tilmeldt mig? Jamen det er jo hyggeligt og sjovt. Og der bliver jo også heppet på os, selv om vi er bagerst. Vi tager det i vores eget tempo,« forklarer den canadiske kvinde, inden hun undskylder: »Jeg har kun én lunge, så den halve lungekapacitet, tænker jeg, tilsvarer halvdelen af distancen.« Bag dem sidder en frivillig på en cykel med to røde flag påklistret styret. Hans opgave er at være allerbagerst hele dagen, og det har lange udsigter med de tre sludrechatoller foran ham.»Hvis de skal hele vejen til mål, kommer det i hvert fald til at tage 12 timer,« vurderer han.Men hvis han får besked over walkietalkien, har han autorisation til at bede folk om at trække op på fortovet og »tvangsudgå«.»Mit startnummer ligger derhjemme«Sportsligt er løbet for alle, der mener, at de kan gennemføre de 42,195 kilometer eller dele af dem. Det er ikke et krav, at man gennemfører - man kan endda lade være med at stille op.Af de lidt over 10.000 tilmeldte er 8.700 stillet til start.»Mit startnummer ligger faktisk hjemme på sengen,« indrømmer Sofie, der står og hepper på de forbipasserende omkring Trianglen på Østerbro.Hun drømmer om en dag at skulle løbe et maraton, men i dag var ikke dagen. Hun er »ude af form«. Det kunne da være fedt at blive heppet på,« bemærker hendes veninde, Signe, der også går med en maratonløber i maven.De to veninder bor i Aarhus, men er kommet til København for at se maraton.Ved den Sorte Diamant står vennerne Per og Niels. De har begge løbet flere maratoner og er ikke sene til at fortælle om deres respektive rekordtider.»Vi er da trætte af, at vi ikke er med, men det vil være svært at acceptere ikke at kunne løbe sit personligt bedste igen,« siger Niels, der har løbet 17 maratoner.De er her for både at se de hurtige og de langsomme. De har selv været »time-keepers« ved Copenhagen Marathon tidligere: »Dem, der løber med ballonerne, så løberne kan følge med i, hvad deres tid bliver, alt efter hvilket sæt balloner, de er i nærheden af,« forklarer Per, der har løbet 25 maratoner.»Måske« har de endnu et maraton i benene en dag, men for nu er den gal med henholdsvis knæ og lår.En marathonfestDe omkring 100.000 tilskuere til Copenhagen Marathon står ikke kun og nyder synet af svedende marathonløbere. Rundt om på ruten er der oprettet såkaldte »powerzoner«, der skal være med til at give tilskuerne en festlig dag.Veninderne Signe og Sofie har fundet kortet frem og udset sig Dronning Louises Bro, hvor løbeklubben NBRO holder et arrangement med musik og god stemning, som deres næste destination.»Jeg har faktisk overvejet at flytte til København, bare så jeg kan melde mig ind i NBRO-løbeklubben. Det virker, som om de har et helt særligt sammenhold,« siger Sofie.Der er i år ni powerzoner fordelt langs ruten.I år er der blandt andet en stor Mikkeller powerzone på Nørrebro, den føromtalte dihelt andet tempo. De er netop blevet hentet med en omgang og har omkring 30 kilometer hjem.Umiddelbart efter overhalingen af den kommende vinder går den ene af de tre ud af løbet.»Det blev ikke denne gang,« bemærker han for sig selv.skotekslignende f e s t p å Dronning Louises Bro, og så har Haven Festival en stor powerzone i Havnegade med musik, mad og drikke.»Det er tre af de steder, hvor der virkelig bliver gang i den. Hos Mikkeller er der blandt andet underholdning ved en DJ fra toppen af en brandbil, cheering med fede overraskelser og smagsprøver på deres gode øl. Mens NBRO i år løfter lydniveauet med en stor lydinstallation, før løberne når klimaks på Dronning Louises Bro. Hos Haven Festival kan man blandt andet nyde mad fra Meyers og øl fra Mikkeller,« siger Dorte Vibjerg, direktør i Sparta, i en pressemeddelelse.Og hvis ikke lydanlæggene skaber stemning, skal publikum nok klare den.Løberne tilbagelægger ruten i et lydtapet af fløjter, skralder og trommer. Og så, som det ikke var nok, kan årets kort lægges i folder, så det giver en flad klappelyd, hvilket samtlige tilskuere har opdaget.Vinderen tager det hele Tilbage ved 40 kilometer-mærket kommer han så, Julius Ndiritu Karinga fra Kenya.Han spurter forbi og er væk, hurtigere end han kom. Foran ham kører en bil, hvor en mand råber ud af højttalerne: »Allesammen, giv ham en kæmpe hånd, her kommer han, årets vinder af Copenhagen Marathon.« To timer, 12 minutter og 10 sekunder skulle Julius Ndiritu Karinga bruge på at tilbagelægge de 42,195 kilometer. Det tilsvarer nogenlunde, at han i snit har brugt 15 minutter på at løbe fem kilometer. Tiden er ny rekord for Copenhagen Marathon.Bag ham kommer tre andre løbere i et helt,.mals@berlingske.dk Fakta: COPENHAGEN MARATHON42,195 kmCopenhagen Marathon er blevet afholdt hvert år siden 1980 10.233 var tilmeldt løbet 8.739 stillede til start Halvdelen af de tilmeldte er debutanter Omkring en fjerdedel er kvinder Gennemsnitsalderen er 39 år En tredjedel af deltagerne er udlændinge Vinderen, Julius Ndirtu Karinga fra Kenya, brugte 2 timer, 12 minutter og 11 sekunder på at tilbagelægge de 42.195 meter. Det er ny løbsrekord Hos kvinderne vandt Hana Teklu Zemedkun fra Etiopien i vindertiden 2 timer, 47 minutter og 24 sekunder.Kilde: Copenhagenmarathon.dk.Vinderen JULIUS NDIRTU2 timer og 12 minutter 11 sekunder.Vinderen HANA ZEMEDKUN2 timer 47 minutter 24 sekunder.
Copenhagen Marathon lukkede i går Københavns gader med både fest og løbere. Berlingske har været til maraton og set både gårsdagens vindere og tabere.
Set i bakspejlet var de mange yogarejser og -uddannelser, Karen Pallisgaard tog i sin fritid, nok et tidligt tegn på, at hun længtes efter at leve på en helt anden måde.Men der skulle en skilsmisse, en kræftdiagnose i nærmeste familie og en sygemelding med stress til, før hun for 5 år siden sagde sit lederjob i magasinbranchen op for at sætte farten ned.Med en bogkontrakt i kufferten tog Karen Pallisgaard til Bali for at skrive ' Begynderyogabogen'. Hjemme igen mødte hun sin kæreste, blev gravid og udgav ' Gravidyogabogen'. Sideløbende med det langsommelige liv på barsel har hun for nylig skrevet bogen ' Langsom livsstil', som har introduceret begrebet slow living i Danmark.Den verdensomspændende bevægelse opfordrer til, at vi skruer tempoet og forbruget ned og op for nærvær og ro.Beslutningen om at blive freelancejournalist og forfatter halverede i begyndelsen Karen Pallisgaards indtægt, så det lå ligefor selv at sænke privatforbruget og flytte sammen i kærestens singlelejlighed på Østerbro.Men efter at parrets datter, 2-årige Johanna, er kommet til, er boligen begyndt at stramme, og derfor kigger familien på hus i Trekroner ved Roskilde, hvor Karens mor også er flyttet hen.»Hvis vi skal blive i byen, har vi ikke råd til at leve, som vi gerne vil«. Hvordan vil I gerne leve? »Med tid. Med mere grønt, mere luft og mere tid til det, der er væsentligt i tilværelsen«. Hvad er det? »Jeg bliver nødt til at nævne min datter.Tid til, at vi ikke kun ser hende en time om aftenen, inden hun skal sove. Men også tid til læse bøger og gå ture og ikke bo vanvittigt dyrt, så vi er afhængige af at skulle opretholde en eller anden crazy høj indtægt for at kunne få det til at løbe rundt. I virkeligheden er det essensen af slow living. At leve prioriteret i overensstemmelse med de værdier, vi nu engang har«. Hvad prioriterer du at bruge penge på? »Mad, bøger og biografbilletter. Og jeg bruger zillionmange penge på alt, der har med yoga at gøre; bøger, at tage på fede workshops og følge nogle gode lærere.Til gengæld er det de samme gamle klude, jeg render rundt i til yoga. Du får ikke mig til at betale 1.000 kroner for et par gymnastikbukser«. Hvad er du holdt op med at købe? »Jeg kan ikke huske, hvornår jeg sidst har købt tøj, jo, et par sneaks på udsalg.Det er så dyrt, er det gået op for mig. Da jeg færdedes i magasinbranchen, købte jeg tøj hele tiden. Men nu har jeg færre penge og skal prioritere, og så er det vigtigere for mig at bruge penge på oplevelser«. Ærgrer du dig over, at du har brugt en masse penge tidligere? »Nej, jeg havde det jo fedt dengang også.Jeg tror meget på, at livet er i forskellige faser. Og så var det en fase, hvor jeg gik i stiletter og dyrt tøj. Nu er jeg lidt mere på flad fod og i gammelt tøj. Det kan godt være, at jeg om 3 år har lyst til et flot fast job, hvor jeg kan komme op på stiletten igen, jeg ved det ikke«.Er der noget, du ikke kunne drømme om at købe? »Jeg tror aldrig nogensinde, jeg kommer til at bruge penge på Botox. For det første er det vildt mange penge, man skyder ind i fjæset for noget, der varer i få måneder. Og så er det spild af penge at bruge ressourcer på noget, du alligevel ikke rigtig kan ændre. Ja, så får man en hængepat og en panderynke, og så må man jo leve med den«. Hvordan harmonerer det at købe hus med at leve billigt? »Belært af tidligere, hvor jeg boede dyrt, kigger min mand og jeg efter en bolig, hvor vi ikke sætter os hårdere, end at vi kan leve et stille og roligt godt liv. Jeg kender flere, der, når de har købt hus, så også skal have et sommerhus. Så avler forbrug forbrug. Den fælde kunne jeg rigtig godt tænke mig ikke at falde i«. Var det svært at lægge dit forbrug om? »Nej, for jeg føler aldrig, at jeg mangler noget. Jeg har en carpe diem-agtig indstilling om at: Livet er kort, vi ved ikke, hvornår det slutter, så jeg vil købe de ting, jeg synes, er nødvendigt. Og så er det heldigt for mig, at jeg ikke synes, dyre designertasker er livsnødvendige«.charlotte.branner@pol.dk Fakta: Bag om Karen PallisgaardFødt 1980. Selvstændig journalist, foredragsholder, forfatter og underviser på yogarejser. Forfatter til to yogabøger og bogen ' Langsom livsstil'. Blogger om yoga og trivsel på sin egen hjemmeside og på Huffington Post. Uddannet journalist og bachelor i intercultural business communication og har taget en række yogauddannelser.Forlovet med Niels og mor til Johanna på 2 år. Har 3 bøger på vej om hverdagsyoga.DET BEDSTEAt den cirkulære økonomi er på vej frem. Vi genbruger og giver mere videre.DET VÆRSTEOverforbrug, og at vi systematisk er med til at ødelægge Jordens klima.Det er usolidarisk, at priser på økologi er så høje, at de fattigste ikke har råd.
MIT FORBRUG En personlig krise fik Karen Pallisgaard til at droppe forbruget og prioritere tid, nærvær og langsommelighed.
Danmark har i mange år rangeret som et af de lykkeligste lande i verden.Hvad det helt præcis er, som gør danskerne lykkelige, var derfor også et af aftenens uundgåelige diskussions-emner, da BBC radiopgrammet ' The Art Hour on Tour' onsdag besøgte København. Her blev dansk kultur, politik og musik gået efter i sømmene. Er vi meget lykkelige? For lykkelige? Eller det blevet sværere at være dansker? Meningerne var delte.Flere blandt publikum i salen gav også deres mening til kende.Heriblandt også journalist Adrian Hughes, kendt som vært på DR2s Smagsdommerne, som mente, at vi i Danmark uden tvivl har grund til at være lykkelige.»Danskerne er de mest lykkelige mennesker på jorden, fordi vi er enormt rige, vi stoler på vores regering og har ingen korruption... Vi har så stor tiltro til hinanden i Danmark, at man nærmest kan efterlade sin ulåste cykel udenfor,« sagde han.Det var Birgitte Hjort Sørensen dog meget uenig i.»Du kan ikke efterlade din ulåste cykel i København. Den VIL blive stjålet,« sagde hun.Den store scene på Teater Republique på Østerbro i København er en af hovedstadens mindste, men onsdag aften inviterede den britiske radiostation BBC World Service sine 75 millioner lyttere verden over ind på scenen. Alt sammen i selskab med bl. a. filminstruktør Lone Scherfig, krimiforfatter Jussi Adler-Olsen og skuespiller Birgitte Hjort Sørensen.Det lå i kortene, at det ville blive en underholdende aften med liveoptrædener af sanger Marie Key, komponistduoen Den Sorte Skole og komiker Omar Marzouk, men de tunge diskussioner løb alligevel med størstedelen af opmærksomheden.Diskussioner om dansk politik, samfundsproblemer og kunst.Jussi ville dræbe regeringenUdadtil bryster Danmark sig af at være et af de mest lykkelige og sikre lande i verden. Det billede krakelerede dog en anelse, da nogle af landets største kulturprofiler fik ordet i det engelske radioprogram.For Danmark oplever også politiske spændinger og udfordringer med flygtninge og integration, hvilket sender ekkoer ind i kunstverdenen.Som følge af den udvikling kom kritikken af Danmark bl. a. også fra krimiforfatter Jussi Adler-Olsen.»Jeg er ikke enig i, at alt i Danmark er fantastisk. Jeg er heller ikke enig med politikerne. De er forfærdelige.Og det er svært at være ung, ikke uddannet og fattig i Danmark,« proklamerede han og fortsatte senere: »Danmark har mange problemer ligesom alle andre lande. Vores hospitalsvæsen, uddannelsessystem og Skat bliver hele tiden dårligere, fordi vi har en problematisk tendens til at centralisere alt. Det gør, at vi får et ringere samfund.«.Samfundskritik i bøgerneKrimiforfatter Jussi Adler-Olsen lægger heller ikke skjul på, at han ofte skriver en samfundskritik ind i sine bøger. Han havde endda et tænkt eksempel på, hvordan han ville straffe den danske regering i sine populære ' Afdeling Q' romaner.»Jeg ville dræbe dem alle. Det fortjener de. Jeg ville dog være mere forbeholden over for at dræbe kongehuset og Dronningen i mine bøger - det er ikke i orden. Eller i hvert fald nogle af de kongelige.«.matu@bt.dk '' Siden jeg var barn, er der blevet mindre trygt i Danmark. Vi var engang så stolte over at være det land med den mindste afstand mellem rig og fattig, men sådan er det ikke mere. Vi er som en stor familie, der imellem os godt kan italesætte problemerne, men udadtil og i udlandet udstråler vi kun stolthed og taler ikke om udfordringerne derhjemme. Der er mindre at være stolt af nu, desværre Lone Scherfig '' Man kan kritisere alt i Danmark, men der er nogle emner, eksempelvis misbrug af børn, som jeg ikke vil skrive om eller læse om Jussi Adler-Olsen '' Jeg kan mærke, at 20-30 pct.af danskerne er blevet mere højreorienterede. Det er tydeligt for mig, når jeg laver sjov med danske kerneværdier og kultur. For 20 år siden grinede de fleste af mine jokes om julen som en underlig tradition, men i dag er der en fjerdedel af publikum, som ikke synes, det er sjovt Omar Marzouk '' Vi er et meget liberalt land, men jeg har oplevet, at det er nemmere at blive sat i bås i Danmark end i udlandet. Danskerne lærer en at kende for det første, man laver, og så er det efterfølgende svært at komme væk fra det igen. Jeg er blevet kaldt Katrine så mange gange (rolle i tv-serien ' Borgen', 2010, red.) Birgitte Hjort Sørensen '' Jeg tror, at mange kunstnere ikke vil stemples som protestsangere eller opfattes som havende en agenda.Det giver ikke plads til mange forskellige fortolkninger af musikken, og jeg tror, at mange artister vil være så åbne som muligt, fordi det gør, at mange flere mennesker kan relatere til musikken Marie Key.Fakta: Radioprogram rejser verden rundtKulturprogrammet ' The Art Hour on Tour' gæstede København for at sætte fingeren på pulsen, når det kommer til kultur, politik og musik.Programmet sender fra storbyer over hele verden, hvor de dykker ned i byernes kulturelle puls. Denne gang i København, hvor paneldebatten kom ind på, hvad Danmark betyder for nogle af landets største kulturpersonligheder, og hvilken indflydelse vores åbne, liberale og demokratiske kultur har på dem.BBC World Service er en britisk radiostation, der indgår i public service-selskabet BBC.Konceptet BBC Arts Hour on Tour sender live radio fra verdens storbyer, hvor de går i dybden med kultur, politik og musik. Onsdag 17. januar kl. 20 optog BBC programmet i København på teater Republique.Programmet sendes på DAB+-kanalen BBC World Service den 28.januar kl. 16 og igen den 29. januar kl. 10. Det kan også høres online på bbc.com/ worldserviceradio.
RADIO BBC optog onsdag radioprogrammet ' The Art Hour on Tour' i København med en håndfuld af Danmarks absolut største kunstnere. BT var med for at tjekke, hvordan det lyder, når danske kunstnere sælger deres land.
Yes, julen er overstået, vi er pænt forbi helligtrekongers dag, og lige om lidt slår kyndelmisse sin overmåde hvasse og hårde knude. Men selv om juleglansen for længst er gået af Skt. Gertrud og grantræet afleveret som foder til nærmeste flok lamaer eller fritgående grise, så tillad mig alligevel at vende tilbage til noget, der efterhånden er blevet til en juletradition hjemme på vores matrikel: at se ' Fanny og Alexander'.Det er en fantastisk film, som jeg efterhånden har set mindst ti gange, uden på noget tidspunkt at kede mig. Fordi Ingmar Bergmans mesterværk er så smækfyldt med lag og metaforer, man kan gå på opdagelse i. En af dem, der er nemmest at få øje på, er boligen som spejling af de mennesker, der bor der. Sagt lidt mindre langhåret: Vis mig din bolig, og jeg skal sige dig, hvem du er.Hovedparten af handlingen udspiller sig i to hjem, der er så forskellige som nat og dag. Vi befinder os i den svenske domkirkeby Uppsala omkring 1910. Og i første del af filmen hjemme hos familien Ekdahl, hvis overhoved er den gamle enkefrue og forhenværende skuespillerinde Helena Ekdahl. Hendes afdøde mand var ejer af og direktør for byens teater, en stilling, som er gået i arv til den ældste søn, Oscar. En stor del af familien bor i samme ejendom midt i det gamle Uppsala, og centrum for fortællingen er enkefru Ekdahls lejlighed.Her får den ikke for lidt. Hverken med hensyn til mad, drikke eller livsnydelse i bred almindelighed. I begyndelsen af filmen anskueliggjort gennem julemåltidet, hvor hele den flamboyante familie samt venner og tjenestefolk er forsamlet omkring et bord på størrelse med en halv håndboldbane, og hvor der bliver ædt og drukket til den store guldmedalje. Og senere også horet i de tilstødende gemakker, når især en anden af enkefru Ekdahls sønner, Gustav Adolf, tager for sig af retterne med en adfærd, som ville udløse en direkte billet til skafottet, havde han levet i en # MeToo-verden anno 2018.Nogle af filmens mest fascinerende øjeblikke er, når mesterfotografen Sven Nykvist tager os med rundt i Helena Ekdahls tilsyneladende uendelige antal stuer en suite, hvor hver en kvadratcentimeter er dækket af tæpper, møbler, malerier, statuer, pynt og nips, og hvor ånder og gespenster færdes hjemmevant. Det er voldsomt opulent og selvfølgelig - målt med en nutidig og Politiken-korrekt vi-skal-passepå-miljøet-og-kun-eje-det-mest-nødvendige-PH-og-Børge Mogensen-standard - alt, alt for meget af det gode. Men det er også levet liv, minder, glæder, sorger og sensuelt på den helt store klinge, så man næsten får tårer i øjnene.VIDERE TIL en anden bolig, som også spiller en central rolle i filmen, og som - kan man roligt sige - repræsenterer et noget andet indretningsmæssigt ideal: bispegården.For det går hverken værre eller bedre i filmen, end at teaterdirektøren Oscar Ekdahl - Alexanders far - dør. Hvorefter det lykkes biskoppen Edvard Vergerus at besnære og -snakke den unge, smukke enke, Emilie, til at gifte sig med ham og flytte ind i bispeboligen.Her er der hvide vægge, skurede plankegulve og absolut nul pynt - bortset fra et krucifiks hist og pist. Her er, som biskoppen tilfreds bemærker det, ikke noget uvedkommende og verdsligt, der forstyrrer, men masser af rum for sjælens lutring og tankens fordybelse.De underholdningsmæssige højdepunkter her er, når Vergerus - der, som svenskerne siger, er en rigtig skidtstøvle - griber tværfløjten og giver et nummer for sin hustru. Resten af tiden er der mestendels tavshed og tungsindig rugen over tilværelsen i denne jammerdal af en jordisk verden.BERGMAN BØJER det kort sagt i neon: Sjove (gode) mennesker bor forgyldt og overlæsset, alvorlige (onde) mennesker afsyret og minimalistisk.Det fascinerende ved den dristige påstand er, at nutidens boligideal minder langt mere om bispegården end om teaterdirektørhjemmet.Eller for nu at være helt præcis: nutidens boligideal, som det fremstår i glittede magasiner og annoncer for nye og eksklusive luksusboliger.Engang var det såmænd også mit ideal.For mange herrens år siden læste jeg på Kunstakademiets arkitektskole, gik sort klædt og boede hvidt. En meget almindelig holdning blandt arkitekter dengang var, at boligen, med den schweiziske arkitekt Le Corbusiers ord, var en maskine til at bo i (og det er der i øvrigt stadig arkitekter, der mener). Så min lille toværelses på Østerbro var indrettet a la munkecelle, med kun det allermest nødvendige indbo og absolut ingen pynt. Som i: ingen.En del vand er løbet under broen siden da. I skrivende stund sidder jeg i vores stue på Nørrebro. Omgivet af blandt andet en globus, jeg har fået af mine børn, en udstoppet væsel og en ditto nøddekrige samt en kongelys-lampe, der stod på morfars skrivebord, et udtræksbord fra farfar og farmor, et større antal masker og figurer, jeg har hjembragt fra Afrika, en plakat fra en tur til New York, malerier, vi har købt eller arvet, bøger, bøger og atter bøger, alt for mange bøger, noget håndmalet og stilforvirret porcelæn, mormor har frembragt, og en større samling cd'er, hvoraf jeg har arvet halvdelen fra en afdød ven.En gang imellem, og især når vi gør rent, taler min kone og jeg i et determineret tonefald om, at vi har alt for mange ting.At nu må der strammes op, smides ud, sælges, whatever, så vi kan komme til at bo mere enkelt og funktionalistisk. Sådan lidt bispegårdsagtigt.Sagt i denne snævre kreds: Det kommer ikke til ske.For sagen er jo den enkle, at funktionalismen (og ja, jeg elsker også Arne Jacobsen, Wegner og Mathsson) er noget, som venstre hjernehalvdel har fundet på. Det er en intellektuel konstruktion. Og intellektuelle konstruktioner bliver som regel i det lange løb rendt over ende af højre hjernehalvdel og det limbiske system.Vi nedstammer jo fra samlere, og livet har det med at hobe sig op. På den sjove og ikke særligt funktionalistiske måde.kim.faber@pol.dk Bergman bøjer det kort sagt i neon: Sjove (gode) mennesker bor forgyldt og overlæsset, alvorlige (onde) mennesker afsyret og minimalistisk.

Masser af transfer-trafikHer skal de forstærke sig: Der har været problemer i alle kæder. Skader er en del af forklaringen, og Ståle Solbakken kan glæde sig over, at Federico Santander er tilbage i fulde omdrejninger, når foråret går i gang, og den tiltænkte forsvarsstyrmand Erik Johansson kommer efter planen også til at spille en stor rolle ganske hurtigt. Det vil forstærke FCK markant. Også Jan Gregus vender tilbage efter en længere periode på sidelinjen.En ny højre back skal snart køres i stilling som afløser for Peter Ankersen, mens Solbakken håber, at Nicolaj Thomsen kan tage over, når Verbic efter planen sælges til sommer. På den centrale midt leder den norske manager fortsat efter den kombination, der både giver defensiv og offensiv balance.Det kunne være et sted, hvor der skal handles allerede nu.De kan blive solgt: Uros Matic er aldrig blevet den afløser for Thomas Delaney, som FCK havde håbet. Det kan betyde, at serberen forsvinder efter bare et år i klubben, men han er en relativ dyr herre, og det kan sætte en stopper for et skifte. Youssef Toutouh har kontraktudløb til sommer og er efter sit elendige efterår et stykke fra en stamplads. Det virker, som om han mentalt er ved at stemple ud, så muligvis kunne han få løbepas allerede nu. Også Kasper Kusk, der synes at komme længere og længere væk fra Solbakkens startopstilling, kan ryge.Der vil uden tvivl være bud efter Benjamin Verbic, men Solbakken er meget opsat på at holde fast i ham. Det er først til sommer, at den helt store udskiftning kommer.Så travlt bliver januar-vinduet: Det var for nogle måneder siden lagt op til et ganske roligt vindue, men den sportslige deroute betyder, at FCK bliver mere aktive end først planlagt. Og det gælder både køb og salg. Som direktør Anders Hørsholt formulerer det, skal posen rystes lidt, og allerede nu er opbygningen frem mod næste sæson i gang. Første bevis på det er finske målmand Jesse Joronen, der efter sommerferien skal afløse Robin Olsen. Så selv om det kan være svært at få de ønskede spillere i januar-vinduet, så forvent alligevel en del transfertrafik på Østerbro.Målet er overlevelseHer skal de forstærke sig: Thomas Nørgaard, der tiltrådte som cheftræner efter David Nielsens skifte til AGF, må lede efter defensive forstærkninger.En central forsvarsspiller må stå højt på ønskesedlen i Lyngby, ligesom en kantspiller også kan blive nødvendigt efter afskeden med David Boysen.Hvis Lyngby får økonomi til det, er der ingen tvivl om, at Mayron George bliver købt fri i Randers.Lejesvenden har leveret varen med syv mål i 11 kampe.De kan blive solgt: Mikkel Rygaard er klubbens største salgsobjekt. Han er en af de få, der har leveret varen i efteråret.Den offensive midtbanespiller har udviklet sig som en markant profil, men han scorer stadig for få mål.Så travlt bliver januar-vinduet: Umiddelbart bliver det ikke et travlt og hektisk vintervindue for Thomas Nørgaard og co. Det handler om at stå stærkt til forårets nedrykningsspil, hvor målet bliver overlevelse i Superligaen.Stille vindue i venteHer skal de forstærke sig: Det er et år siden, at Simon Poulsen vendte tilbage til SønderjyskE.Og den tidligere landsholds-back er sikker starter, når han er skadesfri.Desværre har en masse små skader plaget hjemkomsten, og det er klart, at SønderjyskE bliver nødt til at finde en driftssikker backup til foråret. Søren Frederiksen vender retur, og han har tidligere gjort sig i forsvaret, men hans forcer er i offensiven og virker mere oplagt som et alternativ til Mikael Uhre i front.De kan blive solgt: Mikael Uhre har allerede matchet måltotalen for sidste sæson, og han er blevet belønnet med en udtagelse til ligalandsholdet.Sønderjysk-angriberen har allerede tiltrukket sig interesse fra udlandet, lige som hjemlige klubber er på vagt.Samtidig har Christian ' Greko' Jakobsen fået forløst potentialet.Han er både klubbens flittigste målscorer og oplægger. Den slags tiltrækker sig opmærksomhed, og der lurer større udfordringer på spilleren, som Claus Nørgaard trak med sig fra Brøndby.Så travlt bliver januar-vinduet: Sportschef Hans Jørgen Haysen har vist sig som en kompetent afløser for Ole Nielsen, og på sin egen stille faconhar han vist sig som en mand, der nyder at detonere en bordbombe eller to i transfervinduet - og kan det ske helt til sidst i vinduet, så gør det ikke noget.Selv om signalerne fra SønderjyskE går mod et meget stille vindue, så ligger det i kortene, at en del marginalspillere kan ende med at ryge videre. Og så kan det godt ende med en del trafik i grænseregionen.Defensiven skal forstærkesHer skal de forstærke sig? Der skal ske noget bagude. 34 mål lukkede nordsjællænderne ind i efterårets 19 kampe, og tilmed siger klubben nu farvel til to af sine mest markante forsvarsspillere i Patrick Mtiliga og Pascal Gregor. Helt fremme kommer Emiliano Marcondes til at efterlade et kæmpe hul, og selv om der er flere talenter på vej, skal de forsøge at finde en afløser uden for bygrænsen.De kan blive solgt: Nordsjællænderne har mange attraktive varer på hylderne.Den elegante midtbanestrateg Mathias Jensen er godt bud på et stort salg, men det bliver næppe allerede til januar.Spillere som Mads ' Mini' Pedersen og Karlo Bartolec står også snart klar på affyringsrampen. Men med afgangene af Marcondes, Mtiliga og Gregor siger FCN farvel til meget rutine og meget kvalitet, så Kasper Hjulmand er næppe indstillet på at slippe flere pro-filer i januar. Buddene kan dog blive så tilpas store, at FCN sælger.Så travlt bliver januarvinduet: Farumklubben henter helst forstærknin-ger i egne rækker. Det kan være vanskeligt at finde spillere i Skandinavien, der kan gå ind og spille den form for fodbold, som Kasper Hjulmand ønsker, så man foretrækker at lave dem selv.Sportschef Carsten V. Jensen er dog i markedet for at finde forstærkninger.Der er kig på to positioner: Der skal findes en ny central forsvarsspiller, ligesom det er øverst på ønskelisten at finde en, der kan afløse Superliga-topscorer Emiliano Marcondes.ege@eb.dk mgw@eb.dk gisle@eb.dk tna@@eb.dk 
TRANSFERVINDUE: Proppen er trukket af champagnen, og nu bliver proppen trukket af vinterens transfervindue. Dermed får FC København mulighed for at justere truppen efter sit miserable efterår, og mesterskabets trekamp kan blive tilføjet nye elementer. Ekstra Bladets Superliga-reportere deler her ud af den indsigt, de har opsamlet om klubbernes overvejelser - og de giver dig et kvalificeret indblik i, hvad der er i vente i vinterens transfervindue for de hjemlige klubber. Her de sidste klubber i serien .
Det er en række dybt splittede politikere, som i de seneste døgn har reageret på våbenhvilen mellem de rivaliserende indvandrerbander på Nørrebro.Overborgmester Frank Jensen (S) kaldte det weekendens bedste nyhed, da flere medier kunne fortælle om stilstanden i de dødbringende skyderier, og flere politikere roste i høje toner den indsats, som en række fædre og medlemmer af Islamisk Trossamfund har gjort for at stoppe den løbske bandekonflikt i København.Over for Berlingske fastslog SFeren Sisse Marie Welling fra Københavns Borgerrepræsentation, at hun slet ikke kunne se et problem i, at parterne i konflikten undervejs kunne mødes i Islamisk Trossamfunds lokaler: »Hvis de er trygge ved at mødes i moskeen, så er det fint. Det vigtigste er, at der kommer ro på situationen.« Samme melding kom fra Laura Lindahl, integrationsordfører hos Liberal Alliance. Hun erklærede sig »fløjtende ligeglad« med, hvor møderne var foregået. »Jeg er glad for en midlertidig våbenhvile, og jeg håber, at det kan give politiet og politikere tid til at finde permanente løsninger på problemet.« Så enkelt ser andre politikere dog ikke på situationen.Ganske vist er alle lettede over, at Nørrebro for en tid ikke fremstår som en krigszone, hvor bander systematisk forsøger at likvidere hinanden. Men samtidig hersker der skepsis for, at en gruppe fædre og repræsentanter fra Islamisk Trossamfund har kunnet indgå aftaler under politiets radar.Ifølge de mest kritiske politikere demonstrerer våbenhvilen, hvor magtfuldt parallelsamfundet er blevet på Nørrebro, og de peger på, at klaner og religiøse grupper har mere at sige end politi og lovgivning.Den konservative Naser Khader er således dybt betænkelig ved, at våbenhvilen er indgået i Islamisk Trossamfunds moské. »Det er et problem, at Islamisk Trossamfund i et åbent retssamfund som det danske indgår aftaler uden at involvere det omgivende samfund. Hvad bliver det næste? Skal de også lave deres egne regler for æresdrab,« spørger Naser Khader.Også socialdemokraten Lars Aslan Rasmussen er skeptisk.Han advarer i Berlingske om en »betænkelig kontakt« mellem gruppen af fædre, Islamisk Trossamfund og det kriminelle miljø.»Jeg kan blive nervøs for, at vi kommer til at se situationer, hvor det er imamer, der løser konflikterne og ikke de danske myndigheder. Det er farligt at blande religion og retssamfund.« I den forbindelse er det interessant, at et flertal i Københavns Borgerrepræsentation for to år siden valgte at stoppe samarbejdet med Islamisk Trossamfund, bl. a. fordi hadprædikanter i flere omgange var blevet inviteret til København. Det politiske flertal mente, at trossamfundet med fuldt overlæg modarbejdede danske værdier og skadede integrationen.I et indlæg på TV 2s hjemmeside er DF-politikeren Peter Skaarup da også stærkt betænkelig ved den nye aftale på Nørrebro.Han glæder sig over, at skyderierne er stoppet, men ser aftalen som et vidnesbyrd om et »parallelsamfund i fuldt flor.« I følge Peter Skaarup viser aftalen, at bandemedlemmerne respekterer forældregruppen mere, end de respekterer de danske myndigheder, og han undrer sig over, at flere unge har måttet lade livet, før forældrene kom på banen. Endelig opfordrer han til, at de oplysninger, som forældrene sidder inde med, bliver givet til politiet. »Ikke noget med sharia her. Ikke noget med aflad, blodpenge eller anden form for tæppehandlermentalitet.Danmark er et retssamfund, der ikke ligger under for religiøse stammetraditioner og mafiametoder,« lyder det fra Peter Skaarup.Nok så interessant lyder der heller ikke klapsalver fra den radikale politiker Sofie Carsten Nielsen, som i en klumme i Ekstra Bladet undrer sig over, hvor fædrene var, da bandemedlemmerne var små.Hun fortæller, at hun jævnligt ser bandeuniformerede drenge og unge mænd i sneakers, joggingbukser, hættetrøjer og kasketter uden for sine børns skole, hvor bandemedlemmer sidder i deres sorte biler med tonede ruder. »Jeg har lyst til at råbe dem langt væk fra mine børns hverdag. Men jeg tør ikke,« skriver hun.Våbenhvilen har Sofie Carsten Nielsen intet til overs for. »Som samfund kan vi ikke acceptere, at nogle fædre sætter sig sammen en tilfældig dag og finder ud af, at deres poder ikke må skyde på hinanden den næste måned. Det er en falliterklæring.« O g hvad med politiet og justitsminister Søren Pape Poulsen (K)? Svaret findes i den larmende tavshed, for hverken politiledelsen eller justitsministeren har grund til at juble helhjertet over våbenhvilen.I politiledelsen og Justitsministeriet er man betænkelig over, at våbenhvilen fremstilles som et stort gennembrud, eftersom den i høj grad kan være dikteret af, at banderne har haft tiltagende svært ved at tjene penge på deres mange illegale aktiviteter, mens krigen har foregået. Man frygter kort sagt, at våbenhvilen blot handler om bandernes forsøg på at samle kræfter, og at banderne måske desuden forsøger at skabe aftaler om, hvordan de kriminelle markeder skal fordeles.Derudover er der hos myndighederne - herunder hos efterretningstjenesterne - bekymring over kontakten mellem radikaliserede muslimske miljøer og de bandekriminelle. Det har tidligere fået nyreligiøse bandemedlemmer til at rejse til Syrien som IS-sympatisører, ligesom den kriminelle Omar El Hussein begyndte at komme i kontroversielle moskeer på Nørrebro, kort før han begik sine drab foran Krudttønden på Østerbro og den jødiske synagoge i begyndelsen af 2015.Alt dette er grunden til, at våbenhvilen totalt splitter politikerne.Nogle ser aftalen som en kærkommen hjælp fra muslimske miljøer, der omsider tager ansvar, og de ser den nye våbenhvile som et udtryk for civilsamfundets styrke. Andre ser derimod våbenhvilen som selve symbolet på, at parallelsamfundene har slået dybe rødder, og at religiøse grupper og kriminelle netværk i uhyggeligt omfang har tiltaget sig magt i landets større byer.Thomas Larsen er Berlingskes politiske kommentator.Ganske vist er alle lettede over, at Nørrebro for en tid ikke fremstår som en krigszone... Men samtidig hersker der skepsis over, at fædre og Islamisk Trossamfund har kunnet indgå aftaler under politiets radar.
ANALYSE.
Erhvervsminister Brian Mikkelsen (K) vil sætte en stopper for forfølgelse.Derfor vil han fra 1. januar 2018 gøre det sværere at finde frem til personer, der vil beskytte deres adresser.Hvis lovforslaget bliver vedtaget, vil adressebeskyttelsen fra det centrale personregister (CPR) automatisk blive overført til det centrale virksomhedsregister (CVR), som de seneste tre år har været gratis at slå op i.»Det er regeringens opfattelse, at der kan være helt legitime grunde til, at man ikke ønsker sin privatadresse offentliggjort i CVR. Det kan f. eks. være personer, der som en del af deres erhverv er i kontakt med psykisk syge eller kriminelle. Det kan også være personer, der ønsker adressebeskyttelse af private årsager, eksempelvis af hensyn til voldelige ekspartnere m. v,« lød det fra ministeren, da Folketinget diskuterede det nye forslag for 14 dage siden.En mulig invitation til misbrugPlanerne vækker bekymring hos flere parter, der frygter, at det inviterer til misbrug.Ministeren peger dog på, at det er problematisk, at man i dag kan få fjernet sin adresse fra personregisteret, men at den, hvis man er forretningsdrivende, alligevel fremgår af virksomhedsregisteret.Dermed vil en person, der forfølger en anden, en såkaldt stalker, kunne finde frem til vedkommendes privatadresse - selv om han eller hun har bedt om at få den beskyttet. Som lovforslaget er fremsat, vil man uden at skulle argumentere for det kunne få sin privatadresse fjernet fra CVR-registeret.Der er nemlig ingen krav til, hvornår man kan opnå skjult adresse i personregistreret.Ved en automatisk overførsel af beskyttelsen vil enhver altså uden videre kunne få skjult sin adresse fra virksomhedsregisteret.Skjult adresse kan være guld værdBrian Mikkelsen henviser i forhandlingen til, at bl. a. en gruppe som guldsmede historisk er udsat for megen forfølgelse, og at det i dag kun er muligt helt undtagelsesvist - navnligt hvis politiet er gået ind i sagen - at opnå adressebeskyttelse i virksomhedsregisteret.Guldsmeden Martin Hansen hilser forslaget velkomment. Han deler et værksted i ambassadekvarteret på Østerbro i København med en række andre guldsmede. Her fik han besøg af indbrudstyve, da guldsmedene for første gang slog værkstedets døre op for offentligheden: »Der gik ikke mere end ti dage. Alting var hærget, og alle skuffer var vendt på hovedet,« siger han.»Guld-og sølvbranchen er konstant udsat for indbrud. Vi må tage alle mulige forholdsregler og betale til ekstremt dyre forsikringer.Selv i hjemmet holder jeg altid døren låst,« siger Martin Hansen.Der er i dag 100.000 personer, der har beskyttet adresse i personregisteret. Af disse optræder ifølge bemærkningerne til lovforslaget cirka 18.000 i virksomhedsregisteret og vil dermed med det nye lovforslag kunne få overført beskyttelsen. I dag har kun omkring 140 personer skjult adresse i CVR-registeret.Der tegner sig et politisk flertal for forslaget, der er et af de såkaldte »pakkeforslag«, hvor flere love bunker sig sammen i en samlet pakke, som politikerne så skal tage stilling til. Det vil ske sidst i november.Med og uden rent mel i posenDe vidtgående planer om adressebeskyttelse får dog enkelte politikere op af stolene. Enhedslisten er således bekymret over, om planerne kan svække den kritiske journalistik og forskning med fokus på blandt andet magteliten.»Jeg forstår godt hensigten om at beskytte folk, der bliver forfulgt. Jeg er bare bange for, at det vil blive misbrugt, fordi det giver alle mennesker mulighed for med et tryk på en knap at få skjult deres adresse. Det vil være oplagt at bede om adressebeskyttelse, fordi man ikke har rent mel i posen og vil gemme sig fra offentlighedens søgelys,« siger Pelle Dragsted (EL).Han henviser til mediernes dækning af bl. a.momskarruseller og hvidvask, hvor journalister har brugt oplysninger i CVR-registeret.»Jeg er bekymret for, at man fratager kritiske erhvervsjournalister et vigtigt redskab i deres arbejde,« siger han.Brian Mikkelsen mener dog, at forslaget rammer den rigtige balance.»Åbenhed er vigtigt af hensyn til omverdenens tillid til vores virksomheder, og det bidrager til retssikkerheden for samarbejdspartnere og kreditorer. Der er dog tilfælde, hvor hensynet til privates ønske om at beskytte deres oplysninger må gå forud,« lød erhvervsministerens argument ved fremlæggelsen.De beskyttede adresser vil stadig blive registreret i CVR, men ikke kunne ses af andre end offentlige myndigheder. Private, som kan dokumentere et forfaldent krav eller har retslig interesse, kan få udleveret en beskyttet adresse mod at betale op til 75 kroner i gebyr hos en kommune.mirk@berlingske.dk ,tho@berlingske.dk ,skva@berlingske.dk Det er vigtigt at huske på, at hverken virksomhedsadresser eller navneoplysninger vil blive fjernet fra CVR.Brian Mikkelsen (K), erhvervsminister.Fakta: HEMMELIGHOLDT Erhvervsfolk får skjulte adresserSå mange danskere, der er opført i Det Centrale Virksomhedsregister (CVR) som enten virksomhedsejere, direktører eller bestyrelsesmedlemmer, er særligt udsatte og har derfor fået lov til at skjule deres adresser:.CVR OG CPR Et kig ind i DanmarkDet Centrale Virksomhedsregister (CVR) er statens stamregister for virksomhedsoplysninger.På www.cvr.dk kan alle - og siden 2014 uden betaling - slå en virksomheds CVR-nummer op, finde adressen, typen af selskab (aktieselskab, anpartsselskab m. m.), den pågældende branche, antallet af medarbejdere og underliggende selskaber.Man kan også finde de seneste regnskaber, som lovpligtigt skal afleveres, og se, hvem der sidder i bestyrelsen og direktionen, hvem der ejer selskabet, og hvem der er revisor. Endelig kan man se historiske registreringer om virksomheden.Det Centrale Personregister (CPR) blev oprettet i 1968 og rummer grundlæggende oplysninger om alle, der bor eller har boet i Danmark. Her står navn, adresse, civilstand (f. eks. gift, fraskilt, enkemand, registreret partner), oplysninger om fødselssted, statsborgerskab, oplysninger om forældre og forældremyndighed, medlem/ tidl.medlem af folkekirken, evt. oplysninger om umyndighed og evt. navne-og adressebeskyttelse.Det ajourføres løbende af kommunerne, hvis man f. eks. skifter adresse.Man kan bruge sin NemID til at gå ind i CPR-registeret og se, hvad der er registreret om én selv, og hvem der abonnerer på at få at vide, hvis der sker ændringer.
Erhvervsminister Brian Mikkelsen (K) sætter ind mod forfølgelse af privatpersoner. Derfor skal adressebeskyttelse nu automatisk overføres fra CPR-registeret til Danmarks centrale virksomhedsregister, så kriminelle og stalkere ikke kan finde frem til de udsatte personer.
I  København bliver lejligheder med to værelser solgt 18 pct. hurtigere end lejligheder med mere end tre værelser. 
De små lejligheder i København bliver revet hurtigt væk, viser tal fra Home. 
Museum Ovartaci har til huse i det smukke og smukt beliggende Psykiatrisk Hospital Risskov i Aarhus. Det er et af verdens største museer for kunst skabt af sindslidende.Samlingens 8000 værker er i tidens løb blevet fremstillet i det kreative værksted af patienterne.Museet er opkaldt efter Ovartaci - eller overtosse, som det lyder på jysk. Det var det indiansk inspirerede navn, som patienten Louis Marcussen gav sig selv, og som skulle give ham autoritet som patient i mødet med overlægerne. Han blev tvangsindlagt på det psykiatriske hospital i 1929 og opholdt sig dér - med en 10-årig afstikker til den psykiatriske plejeanstalt Dalstrup på Djursland i 1932 - indtil sin død i 1985.Ovartaci var oprindeligt uddannet som bygningsmaler.Han immigrerede til Argentina i 1920' erne, hvor han arbejdede og rejste rundt, også til junglen ved grænsen til Brasilien. Her mener man, at han kom i berøring med indianere, som indførte ham i okkulte ritualer, og her tog han formodentlig også hallucinogene stoffer, der kan have medvirket til at bringe ham ud af ligevægt.Dengang malede han overvejende naturalistisk, men med tiden udviklede han sit eget særegne, drømmende og hallucinerende billedunivers, som han malede primært på papir, men som han også overførte til skulpturer, illustrationer og dukker.Især motiver af kvinder, som ligner en blanding af ægyptiske gudinder, el Grecos og Modiglianis langstrakte kvinder - eller aliens - med meget skrå øjne, dukker op igen og igen. De spillede en altafgørende rolle for hans kunst og liv, og han ville som transseksuel være som dem.Som følge af dette befriede han sig fra sit køn med et stemmejern og fik derefter bevilliget en gennemgribende kønsskifteoperation.Takket være Politikens kunstanmelder, Mathias Kryger, kan vi nu i Charlottenborgs sydfløj opleve Ovartacis værker som kunstværker i egen ret - befriet fra den psykiatriske kontekst. Værkerne, hvoraf mange er på papir, hænger dels på væggene, dels er de iscenesat installatorisk midt i den store sal, indsat mellem dobbeltglas, som gør det muligt at opleve dem fra begge sider, da Ovartaci ofte vendte papirer om og tegnede videre på den anden side. Glassene hviler på todelte, indfarvede betonsokler, designet af den populære duo Pettersen &amp; Hein. Det hele synes at svæve - ligesom Ovartacis frodige motivverden.I øvrigt kan man opleve en lille film, hvor han bygger en helikopter, som han også tegner skitser til. Han ville gerne flyve væk fra hospitalet - ud i friheden, skønt han kunne færdes frit og ofte sås med sine kvindedukker bag på cyklen.Ovartaci indskrives ofte i kongerækken af outsiderkunst - eller art brut - sammen med blandt andet den schweiziske Adolf Wölfli og den svenske C. F. Hill, ligesom han var repræsenteret på Louisianas udstilling med Outsiderkunst i 1979. Der er dramatiske ting på spil i hans univers, og nogle af de hybride figurer og større, romantiske drømmelandskaber er fremragende. De giver et spændende indblik i en person, der lider af tvangsforestillinger, som vokser sig til frodige og jungleagtige parallelverdener, der efterhånden får godt tag i betragteren.Men en psykose er en alvorlig mental forstyrrelse. På én gang indebærer den en rejse og en berigelse af den ramte, men også kaos og helvede.Kunstnere til alle tider har sværmet for disse grænselandsproblematikker mellem gal og normal. Ovartaci levede i en anden dimension og skabte en slags vanviddets logik. Men sikke en frodig fantasi. Undervejs i udstillingens 120 værker kommer man til at holde af dette fabulerende menneske, der ligesom et barn ikke har noget filter. Han vandt sig en ny frihed ved at gå gennem psykosens gestalt.Et af Mathias Krygers mål med udstillingen er, med afsæt i blandt andet Michel Foucaults bog " Galskabens historie i den klassiske periode" (1961), at lade samtidskunstnere udfolde forskellige aspekter af samfundsmæssig vold og kontrol af borgerne - også de mentalt syge. En udvikling fra en ydre kontrol via en adfærdsregulerende arkitektur til en indre, biopolitisk, hvor den indlagte bliver kontrolleret helt ned på molekyleniveau med psykofarmaka.Det er en spændende indfaldsvinkel, men jeg synes generelt, at dialogen med samtidskunsten lykkes bedst i den halv time lange dokumentarfilm " Studies of a Minor History of Trembling Matter", skabt af duoen Tamar Guimarães &amp; Kasper Akhøj, hvor man følger en række spirituelt optagne indbyggere i byen Pamelo i Brasilien, hvor man dyrker spritisme og healing. De lever sammen som i et kollektivt fællesskab og afholder en række åndelige møder, hvor individualiteten synes ophævet. Man fornemmer, at det kan have været et sådant samfund, Ovartaci kom i berøring med i 1920' erne.Overtacis værker giver os direkte adgang til en bevidsthed, hvor grænserne mellem vores konsensus om virkelighedens indretning og en fritløbende fantasi er ophævet.Der er indrettet et kreativt børneværksted i billedskolen Banjos regi, hvor de mindste borgere kan forsøge at gøre Ovartaci kunsten efter. For interesserede er der også ud-flugter til Børnehuset Hjortøgade 3 på det ydre Østerbro.Her kan man opleve de senere Cobra-kunstneres nyrenoverede udsmykning fra 1944. Gal kunst? Næppe. Derimod en abstrakt-ekspressiv kunst, inspireret af det frie fantasiflow, som kendetegner skabende børn, og som Cobra-kunstnerne anså for at være deres højeste ideal.kultur@k.dk Kunstnere til alle tider har sværmet for disse grænselandsproblematikker mellem gal og normal. Ovartaci levede i en anden dimension og skabte en slags vanviddets logik. Men sikke en frodig fantasi.
udstilling Overtaci, hvis borgerlige navn var Louis Marcussen, tilbragte 56 år på psykiatrisk hospital med diagnosen skizofreni og producerede fortløbende malerier og skulpturer. Den hidtil største udstilling af hans værker eksponerer hans vildt fabulerende kunst på Charlottenborg.
En fattig teolog, Henrik, møder en forkælet overklassepige, Anna, og de forelsker sig i hinanden. Forelskelsens krafter stor, men dét er også modstanden fra Annas mor, Karin.Hun afskyr tanken om en svigersøn med dybe, sjælelige problemer, som hendes datter vil blive knust af at forsøge at afhjælpe. Ikke desto mindre sejrer følelserne midlertidigt mellem Henrik og Anna, og de bliver giftog flytter til en lille udørk i Nordsverige, hvor Henrik får job som præst. Men snart melder konflikter og egoistiske dagsordener sig - trods deres egentlige gode vilje." Den gode vilje" er titlen på den verdensberømte svenske film-og teaterkunstner Ingmar Bergmans skildring af sine forældres første 10 år af deres forhold. Fortællingen slutter det år, hvor Ingmar Bergman blev født, og han har skabt historien ved hjælp af breve, fotografier, anekdoter og sin egen fantasi.I år er det 25 år siden, at " Den gode vilje" blev filmatiseret af Bille August, og til næste år ville Ingmar Bergman, som døde for 10 år siden, være fyldt 100 år. Det markerer Aarhus Teater, som i morgen har premiere på forestillingen. Men fortællingen behøver ingen anledning for at blive fortalt, mener Emmet Feigenberg, som er instruktør for forestillingen på Aarhus Teater." Stykket rejser nogle grundlæggende, menneskelige spørgsmål, som til hver en tid er aktuelle. Hvor meget skal vi ofre for kærligheden? Hvor meget vil vi, at kærligheden skal kunne bære?", siger Emmet Feigenberg og peger på, at forestillingen " Den gode vilje" minder os om, at ægteskabet er et stort, praktisk samarbejdsprojekt, som kræver, at vi tænker og handler både emotionelt og rationelt." Vi må ikke forvente mere af kærligheden, end den er i stand til at leve op til. Den realisme har vi brug for at se i øjnene. Ellers bliver vi skuffede," siger Emmet Feigenberg.Han oplever ofte, at folk smiler og lægger hovedet på skrå, når man taler om kærlighedshistorier.Det vidner om en indgroet, unuanceret opfattelse af kærlighed, mener han." Vi glemmer ofte, at kærlighedshistorier også kan være forfærdelige. Du kan blive bundulykkelig og leve dit liv i pinsel," fortæller han og henviser til, at det er den kærlighedshistorie, som Ingmar Bergman træder ind i og udpensler i " Den gode vilje".Karakteristisk for Ingmar Bergman er netop hans nådesløse skildring af livets brogede facetter i sine stærkt personlige, men aldrig private film, som han selv har skrevet manuskript til." Han bliver ved med at holde vores blik på det, han vil have, at vi skal se, også selvom vi ikke kan lide det. Vi ser i detaljer, hvor langt ud Anna og Henrik i " Den gode vilje" kommer i at pine hinanden og sig selv," siger Emmet Feigenberg.Den gennemgående udpensling af pinsel og foragt kommer blandt andet af, at Ingmar Bergman selv voksede op i et hjem, som var strengt religiøst. Derfor kan mange af hans film ses som et opgør med kristendommen og faderen, som var præst.Alligevel har Ingmar Bergman siden udtrykt en paradoksal åbenhed over for det metafysiske univers, siger Emmet Feigenberg." Ingmar Bergman var temmelig ateistisk, men har samtidig udtalt noget lignende: Jeg er et rationelt, naturvidenskabeligt, dannet menneske.Selvfølgelig tror jeg ikke på spøgelser, men det betyder jo ikke, at jeg ikke har set spøgelser," fortæller Emmet Feigenberg.Ingmar Bergman var på mange måder et menneske spændt ud mellem poler.Spændt ud mellem en distance til kristendommen og en erkendelse af noget større.Spændt ud mellem had til forældrene og troen på deres gode vilje. Spændt ud mellem mistro og håb til mennesket.I sit eget virke som filmkunstner brugte han filmen som pen for sin personlige historie.Han dyrkede ofte det intime kammerspil, hvor få personer udspillede og udstillede deres traumatiske fortid og traumatiske forhold til hinanden, som det sker i " Den gode vilje". Og selvom hans film ofte er mørke i deres grundtone, har de gjort ham yderst indflydelsesrig, ikke bare på den svenske, men også på den internationale scene." I en af sine erindringsbøger har han skrevet, at han har været så privilegeret, at det lykkedes ham at tæmme og spænde sine dæmoner for stridsvognen, så de blev tvunget til at gøre nytte," fortæller Emmet Feigenberg og fortsætter: " Hvis ikke han var blevet kunstner, var han måske blevet sindssyg eller alkoholiker, men han blev trukket af sted af sine dæmoner, hen imod et kunstnerisk resultat, fordi han ville, og fordi han havde evnerne. Og så har han pint os så godt med dæmonerne, at vi ikke har kunnet lade være med at se hans film." På Dramaten, Sveriges nationalscene, hvor Ingmar Bergman havde sit kontor, hersker der fortsat en ærefrygt for de store instruktører.Ingmar Bergmans navneskilt hænger stadig ved døren til hans gamle kontor. Det har ingen turdet skrue ned, fortæller Emmet Feigenberg, selvom det nu er 10 år siden, at han døde i sit hjem på øen Fårö nord for Gotland.wibe@k.dk Fakta: " Den gode vilje"Bille Augusts filmatisering af bogen vandt Den Gyldne Palme ved Cannes Filmfestival i 1992.Teaterforestillingen spiller på Aarhus Teater fra den 16. september til den 21. oktober.Skuespillerne Mathias Flint og Anne Plauborg indtager rollerne som Henrik og Anna, Ingmar Bergmans forældre.Emmet FeigenbergFødt 1954. Bor på Frederiksberg i København med sin kone, Anne Birgitte Lind Feigenberg. Sammen har de tre børn.Teaterdirektør for Republique og Østre Gasværk Teater på Østerbro.Tidligere skuespilchef på Det Kongelige Teater i København (2008 til 2015).
interview Den svenske teater-og filmkunstner Ingmar Bergman skabte store kunstneriske værker ud fra sin egen families mørke sider, blandt andet i " Den gode vilje", som har premiere i morgen på Aarhus Teater. Vi bør have større blik for, at kærlighed kan ende ulykkeligt, mener instruktøren Emmet Feigenberg.
Lidt tilbagetrukket fra trafikken på hjørnet af Østerbrogade og Jagtvej ligger en ejendom af røde mursten med marmortrapper i opgangen og store herskabslejligheder på alle etager. Her i Pamperly, som bygningen engang blev kaldt i folkemunde, boede Minna Bøtefyhr i mange år med sin mand og sine børn side om side med daværende socialdemokratiske spidser.Nede i stuen af Pamperly boede statsminister H. C. Hansen, i en lejlighed ved siden af boede den socialdemokratiske minister K. B.Andersen og fordelt på de andre etager boede chefredaktøren for det socialdemokratiske dagblad Aktuelt og andre venner af partiet.Også Minna Bøtefyhrs søster og forældre boede i ejendommen, og det var næsten som et lille parallelsamfund, hvor voksne og børn tilbragte somrene sammen i Dragør og vintrene dér på Østerbro i et miljø, hvor der blev skrevet og sunget, hvor europæiske socialdemokrater overnattede, og hvor alle kendte hinanden.Hverdagen i Pamperly lignede til forveksling Minnas opvækst på Enghavevej i mellemkrigstiden som datter af en fremstormende partimand, der senere blev medlem af Folketinget, direktør for arbejderbevægelsens bryggeri Stjernen og formand for Radiorådet. Også dengang på Enghavevej kom og gik kommende ledende socialdemokrater i hjemmet, og det formede Minna Bøtefyhr, der var medlem af partiet hele sit liv.Sekretæren På Minnas 20-På Minnas 20-årsfødselsdag blev Danmark besat af Tyskland. Hun ville ellers gerne have været på udveksling i England, men det var ikke en mulighed at forlade Danmark under Besættelsen.I stedet blev hun forlovet med Per, som hun mødte på Gerlev Højskole, og som hun hjalp med at transportere illegale blade fra tid til anden.Men da han efter krigen fik tilbudt et job i New York, var der alligevel noget, der ikke føltes rigtigt. Minna Bøtefyhr besluttede sig derfor i sidste øjeblik for, at hun ikke ville med og brød forlovelsen. I de år studerede hun jura på universitetet og tjente til studierne som sekretær i Socialministeriet. Det var her, hun mødte Kalle Bøtefyhr, som var embedsmand i ministeriet, og i sine erindringer, som hun skrev, da hun var 89 år, står der: »Han trådte ind på vort kontor frisk og frejdig og præsenterede sig og bad os renskrive sit koncept. Kalles ligefremme væsen tiltalte mig, og vi sendte nok nogle blikke til hinanden, når han afleverede sine koncepter.« Det udviklede sig sådan, at Kalle altid gav koncepterne til Minna i stedet for de andre sekretærer, fordi han mente, at hun var den eneste, der kunne tyde hans skrift og ikke skrev noget sludder. Fra de første renskrevne koncepter i november gik det hurtigt, og i maj året efter blev de gift. I mellemtiden overvejede Minna Bøtefyhr at sige sit job op, så hun kunne hellige sig jurastudiet og gøre det færdigt. Så da departementschefen gerne ville have hende som sin sekretær, takkede hun nej. Få uger efter var der valg. Hans Hedtoft blev statsminister og ringede den unge Minna Bøtefyhr op - nu ville også han have hende som sin sekretær. Det kunne hun alligevel ikke sige nej til. Stillingen som sekretær for statsministeren blev hendes sidste, og nogle år efter blev hun mor og trak sig tilbage fra arbejdet for at blive hjemmegående.Hjemmet som arbejdspladsMinna Bøtefyhr var en spøjs blanding af at være datter af en rødglødende socialdemokrat og samtidig en pæn bankdirektørfrue. Socialdemokratiske slagord som solidaritet blev ved med at hænge ved hos Minna Bøtefyhr, som gerne diskuterede politik med sin mand, der snarere sympatiserede med Venstre, og som nu var blevet bankdirektør.Samtidig holdt hun repræsentative middage med musselmalet porcelæn, pudset sølvtøj og serveringsdamer for andre direktører i bankverdenen og deres koner, der havde gået på schweiziske kostskoler. Med sin arbejderbaggrund oplevede hun en form for social generthed over for disse mennesker, men hun havde intet problem med at spille efter reglerne i de sociale sammenhænge. Minna Bøtefyhr gik meget op i, at hjemmet var smukt, og at farverne passede sammen. I sin fritid gik hun til syning af haute couture-tøj, og så gik hun meget op i moderne metoder for håndbroderier. Hun havde bogreolen fyldt med bøger om børneopdragelse og brugte måneder på at undersøge og beslutte, hvilken skole børnene skulle gå i, hvad den skoles værdisæt skulle være, og hvor Københavns bedste børnetandlæge lå. Engang, da hendes datter var blevet voksen, sagde hun til sin mor, at hun syntes, Minna Bøtefyhr overdrev husmoderrollen. Til det svarede hun: »Jeg ved, at du selv sætter en ære i at gøre dit arbejde ordentligt. Det her, det er mit arbejde. Og jeg har lige så mange ambitioner med at udføre den her opgave, som du har med dit arbejde.« Interessen for verden uden for hjemmet slap hun dog ikke, og i de sidste mange år af sit liv fulgte hun dagligt med på TV2 News. Hendes søster Molly gjorde det samme, og kom Pia Kjærsgaard på tv, ringede de straks til hinanden og skældte sammen ud på DF's synspunkter om udlændinge. Omvendt kunne Minna Bøtefyhr godt lide Helle Thorning-Schmidt, fordi hun var en pæn dame, der så godt ud og klædte sig flot.Til sidst blev det ensomt - Kalle, veninderne, Molly og fætter Ivar, som hun havde været tæt med hele livet, gik alle bort før hende, og til sidst havde hun ingen gamle socialdemokrater at diskutere og analysere den politiske udvikling med. I sommer blev det så hendes tur, og i juli sov hun stille ind i en alder af 97 år.naro@information.dk Fakta: Minna BøtefyhrFødt Nørgaard i København 9. april 1920 Gift med Kalle Bøtefyhr og mor til Susse og Klaus Sekretær i Socialministeriet og for statsminister Hans Hedtoft Død 13. juli 2017 Portrættet er skrevet på basis af samtaler med de pårørende.Skriv til: modernetider@information.dk.
Minna Bøtefyhr voksede op blandt statsministre og folketingsmedlemmer. Hun var den første i sin familie, der kom på universitetet, men fravalgte tidligt en karriere i embedsværket for at blive ' hjemmearbejdende'.
Hvis du har prøvet at møde på kontoret, mens alle de andre var på ferie, så ved du, hvordan tomgang i erhvervsejendomme ser ud. Tomme, stille lokaler - uden computerklik, brugte kaffekrus og kolleger. 
Den økonomiske tomgang er faldende og på sit laveste i syv år. 
Kapitalismekritisk karaokeUd af højttalerne toner Whitney Houstons ' I Will Always Love You'. Men teksten, som lyser op med gult på karaokeskærmen, er ikke den om ulykkelig kærlighed, som vi kender. I stedet mimer den ironisk en slags human resource-og management-sprog med linjer som »Competency pay, benefits, time for ADL (som står for ' almindelig daglig livsførelse')« og »you are so flexible and responsible«. De omskrevne karaokesange er en del af den danske kunstner Hannah Anberts værk ' Sakralt arbejde'. Et værk, der gennem popmusik og kostumer kritisk belyser den måde, hvorpå vi omgås og taler om det arbejde, der fylder så meget af det moderne liv.' Sakralt arbejde' var Hannah Anberts afgangsprojekt på Kunstakademiet, da hun dimitterede sidste år.Og som den første dansker nogensinde vandt hun den fælleseuropæiske Start Point Prize, som gives til en nyuddannet kunstner, der udmærker sig særligt.Det prisbelønnede værk kan du opleve i en helt ny udgave på Copenhagen Art Weeks ArtBar på Papirøen. ArtBar er kunstugens fyraftensbar, hvor man nippende til et glas vin kan opleve ny musik og performancekunst. Det finder sted hver aften fra 26. august til 2. september klokken 19 til 21.Sakralt arbejde. Tirsdag 28. august, kl.19-21, Papirøen, København K.Migration og alt det jazzDagen efter er det Nástio Mosquito, som indtager ArtBar.Den fremadstormende angolanske kunstner arbejder i krydsfeltet mellem billeder og lyd. Hans værker udfordrer ofte stereotyper og adresserer aktuelle politiske problemer, men da han tidligere på året blev interviewet af den digitale kunstside kunsten. nu, lød det: »Jeg har ikke en specifik politisk agenda.Det, der driver mig, er udsagnet: ' Det er muligt' - og jeg vil antænde den kapacitet og motivere andre mennesker, give dem en magt til at stræbe efter noget smukkere«. Nástio Mosquito er desuden dette års bykunstner under Cph Art Week. Det vil sige, at han ugen igennem vil skabe og performe værker, der på en eller anden måde går i dialog med København.Onsdag aften på Papirøen kan man høre sange fra hans seneste album, ' Gatuno Emigrante &amp; Pai De Família', som handler om bevægelighed og migration, spillet sammen med et dansk jazzorkester.Nástio Mosquito &amp; Kids. Onsdag 29. august, kl. 19-21, Papirøen, København K.Økokrise med gratis vinMed klimakrisen hængende som en sort paddehattesky over vores hoveder er kunsten i stigende grad begyndt at vende sig mod økologiske katastrofer, undersøgelser af biologien og forholdet mellem menneske og natur.Det er også det, en af de store udstillinger på dette års Chart Art Fair kredser om.' Ex situ', som den hedder, er blevet til gennem et samarbejde mellem den schweiziske by Basel, Copenhagen Contemporary og Chart Art Fair. Gennem værker af nyere schweiziske og nordiske kunstnere sætter den fokus på, hvordan forholdene for livsformer på Jorden er under konstant forandring.En af kuratorerne, Toke Lykkeberg, fortæller: »Værkerne afspejler en tid, hvor klimaforandringer tvinger mennesker, dyr og andre organismer i bevægelse på tværs af kloden. Dyr og mennesker bliver revet væk fra deres habitater og skal tilpasse sig nye. De er ikke længere in situ, altså på stedet, men ex situ, væk fra stedet«. Udstillingen er at finde hos Copenhagen Contemporary på Papirøen, og også selve bygningen spiller en væsentlig rolle, siger Toke Lykkeberg.»Da vi kiggede på bygningen, tænkte vi, at den med sine store vinduer ud mod kanalen minder om et stort akvarium.Men i modsætning til et akvarium kommer man ikke til at stå udenfor og kigge ind, men til at være indenfor og en del af det«. ' Ex situ' åbner torsdag 31. august klokken 17, hvor der også vil være et glas vin fra vinbaren La Halle. Derefter kan den ses frem til søndag 3. september.Ex Situ Opening. Torsdag 31. august, kl.17-21, Papirøen, København K.Æggeballet med musik af Oh Land I centrum står Arne Jacobsens stol Ægget.En kvinde sidder på den - eller rettere: inde i den; som et væsen, der endnu ikke er udklækket. Derefter bryder hun ud af skallen og begynder at danse på stolen, rundt om den, op ad den og sammen med den.Nogenlunde sådan forløber den lille, korte ballet ' The Egg', som danseren og koreografen Esther Lee Wilkinson har skabt med musik af Oh Land. Og den kan du se i Bella Centeret opført af solodanser Femke Mølbach Slot fra Den Kongelige Danske Ballet.Opførelserne finder sted flere gange torsdag 31. august og fredag 1. september og er en del af kunstmessen Code Art Fairs åbne og gratis program kaldet Art-ReActs.The Egg. Vises flere gange, f. eks. 1. september klokken 19, Bella Center, København S. Se alle tider på WWW codeartfair.dk Kend dine lokale kunstnere Ved du, hvad der foregår, sådan rent kunstnerisk, i dit eget lille nabolag? Hvis ikke, kan du som en del af Cph Art Week tage på en gratis arrangeret tur rundt i dit lokalområde for at se på, hvad kunstnerne egentlig har gang i rundt omkring i studierne og atelierne. På de såkaldte projektrumsdage mødes man et aftalt sted klokken 16 og cykler derefter fra sted til sted. Når turen er slut omkring klokken 18.30, er der lidt at drikke og mulighed for at købe mad.Der er i alt fem ture, en for Østerbro og Nordhavn, en for Vesterbro og Valby, to for Indre By og Nørrebro og en for Ydre Nørrebro og Nordvest, og de finder sted fra søndag 29. august til onsdag 30. august.Projektrumsdage. 29. august-30. august klokken 16-18.30. Se mødesteder på WWW cphartweek.dk.sebastian.f.wittrock@pol.dk 
Fem gratis kunstarrangementer efter arbejdstid inkluderer nok også et lille glas.
Traditionen tro fejrer vi sommeren ved at bede kendte kulturfolk tage stilling til livets store såvel som små spørgsmål.I dag Allan Olsen, sanger og sangskriver, om bl. a. sommerregn, P3, havearbejde og Donald Trump.Hvad er din holdning til..... sommerregn?»Der er to slags lyde i verden - de naturlige og de menneskeskabte - og jeg bliver som regel mere irriteret over de menneskeskabte, end jeg bliver glad over dem, men de naturskabte, dem kan jeg godt lide, og det gælder også sommerregn.Det er jo sådan en grad af hvid støj, som er god for sindet. En god lyd ligesom vind. I den urbane kultur har man en masse menneskeskabte lyde, og uden for byerne har man de naturlige lyde, og jeg holder af at være begge steder.«.... Facebook-debatter?»Heldigvis er Facebook jo i gang med at udfase sig selv - ligesom Webergrillen og knallerten - det er jeg ikke i tvivl om. Det er en form for kommunikation, som foregår på meget stor afstand - en underlig debatform, der som så meget andet kalder på det dårligste i os.Så det er ikke noget, jeg deltager i.Jeg er ikke på Facebook - min karriere er, men jeg er ikke.«.... Kirsten Birgit?»Uanset hvad jeg udtaler mig om, er jeg jo altid en sur ældre mand fra Jylland. Men jeg vil alligevel sige, at medieudtrykket er blevet relativt overskueligt - der er ikke meget andet end lort efter min mening, så det er let at udpege det, der ikke er noget lort. Og »Den Korte Radioavis« holder et fuldstændigt vanvittigt højt niveau - både som satire, men desværre også som vores mest lødige nyhedsprogram. Det siger jo en del. Altså næsten det mest kompetente og kritisk funderede nyhedsmedie, vi har i Danmark, det er »Den Korte Radioavis« og Kirsten Birgit, og jeg har næsegrus beundring for det, de laver.«.... havearbejde?»Jeg er ikke nogen ørn til havearbejde, men jeg kommer oprindeligt både af agrar aflejring og proletariatet og har så levet som en tyndarmet, der ikke har bestilt andet end pjat og musik, siden jeg var 18. Men når man en gang imellem kaster sig ud i havearbejde eller brændekløvning, så kommer der jo en tilfredsstillelse ved at foretage sig noget fuldstændig rutinepræget, som er en fantastisk følelse. Så havearbejde er godt. Bortset fra at slå græs - det er jo meningsløst; jeg forstår slet ikke, hvad græsplæner skal her på jorden.«.... P3?»Det ved jeg ingenting om, men det er jo også at vide noget. Det bedste, man kan sige om P3, er, at det har fungeret som rugekasse for masser af gode radio-og TV-folk. Det, der så kommer ud af det, virker som et kapløb med den kultur, der er opstået på nogle lokalradioer - sådan en diskotekskultur, som er rendyrket populisme, der handler om at fastholde lyttere for enhver pris.Det gælder jo også på TV - den der populisme, hvor man for enhver pris vil vinde seernes gunst. Og det betyder så, at jeg i stedet for at beklage mig videre over det bare lader være med at høre det.«.... Donald Trump?»Dels er det jo et naturligt resultat af, at alting i amerikansk kultur handler om at vinde, og derfor er det ikke så underligt, at et pengemenneske kommer til tops i amerikansk optik. Har du succes i forretningslivet i USA, er du dygtig til hvadsomhelst. Den anden ting - efteranalysen - er, at der er en forsamling af medier og meningsdannere og spindoktorer med flere, i USA såvel som hos os, som isolerer sig fra demokratiet.Herhjemme er det 5.675.000 mennesker, der ikke er en del af den lille indspiste forening, og så er der 500, bosat mellem Østerbro og Frederiksberg i København, der er.Og som frabeder sig, at vi andre blander os i noget, for det skal man have forstand på. Men spørgsmålet er, om man skal have forstand på demokrati for at deltage i det? Når folk får følelsen af at være sat udenfor i beslutningsprocessen, opstår der en vrede og en afmagt.Når vi for eksempel kalder en del af landet »udkantsdanmark«. Når man så skal stemme, kommer der en tendens til at stemme det modsatte af, hvad systemet af djøffere, politter og journalister synes, er det rigtige. I dag er der for langt mellem folk og dem, der diagnosticerer, hvad der foregår og også bestemmer. Så er der lukket op for den store populisme, som Trump repræsenterer. Så kan den stærke mand komme til orde. Det er ligesom kvierne på marken, de bisser pludselig. Det er ligemeget, om der er et hegn, de løber bare lige igennem. Det samme med vælgerne - de løber bare lige igennem de fornuftige afgrænsninger.Og det er pissefarligt.«.»»Den Korte Radioavis« holder et fuldstændigt vanvittigt højt niveau - både som satire, men desværre også som vores mest lødige nyhedsprogram.Det siger jo en del.«.

Det er hartad utroligt, hvad den øvre københavnske middelklasse sådan går rundt og hedder; det må være en tung byrde at bære og muligvis tillige tilkøbt, for så megen lavadel har vi vel aldrig haft i Danmark?! Hvis jeg havde tømt en guldøl for hvert -sen-navn, der blev læst op til translokationen, havde jeg stadig kunnet køre hjem, for det var stærktungt med Victoria Amalie Blixenkrone-Møller von Scholten (Vicky, blandt venner), hvad er studinens fulde navn, ja, det må De nok spørge om, for om lidt skal de unge mennesker ud at køre i vogn, og så skal man takke sin skaber for kun at være nummer syv eller otte på listen snarere end endestation Dragør, den store studenterbranderts sidste holdeplads, hvorefter alt håb lades ude.Ikke for det, de var høflige nok, da de kom her forbi; det er pæne unge mennesker, usædvanligt pæne, er det min fornemmelse, og mere høflige, end jeg ville have været, hvis jeg havde kunnet reagere udad efter translokationen, for så sidder man jo der i hallen og lader sig begrave levende i klæge klichéer. Der er kun translokation én gang om året, så man skal se ud, se fremad, favne verden, flygtningene, globaliseringen, fremtiden, og foreløbig skal man på Roskilde Festival, det må man ikke glemme i skyndingen, verden venter og venter alligevel ikke på nogen, smatten kalder, og senere var der altså 300 studenter, sådan i runde tal, der skulle tilgodeses og have beviser, og hvad skal man så lave som tilhører? Statistik.Dagens resultat på parnasset: piger med tørklæde = 0. Navnet Muhammed = 0.Studenter med mellemøstligt klingende navn = måske 2-3 stykker, hvoraf jeg så den ene, en pige, bestige en studentervogn iført udslået hår og en dåsebajer, så her har der sagomelme været turbo på integrationen, og når verden ser sådan ud, kan det være svært at forstå, at der er mennesker i Sønderjylland (hvor ligger det, forresten?), der stemmer på Dansk Folkeparti, det gule Danmark, det grimme Danmark, det onde Danmark, der altid tænker i dem og os, og det er ikke for meget sagt, at Årets Elev omtalte fænomenet med samme henkastede ubehag som det, hvormed man taler om en influenzaepidemi.Hvoraf denne gule grimhed i Danmark? Det forstår vi ikke noget af her i salen, for her er vi sådan set bare os, ikke dem og os, for de andre er der slet ikke; her er man i godt selskab med lange, bange efternavne og tilliggende gode ansættelser, men er man i landets centrum, så befinder man sig også i et åndeligt Udkantsdanmark.Så Årets Gymnasiast rystedes ved tanken om Trump, at han skulle blive præsident og DF det næststørste parti, mens man selv gik i 2. g og derfor på en måde havde vagten i verden, det kalder på en raslebøsse og en indsamling, hvad ellers? Min datter blev student i Danmarks magtmæssige solar plexus, hun er lokal og global og bæredygtig, omgivet af andre privilegerede børn med ikke mindre privilegerede forældre, og derfor frygter jeg for - ja, simpelthen for hendes udsyn. Hendes gymnasium og hendes miljø er en verden af gadespejle, hvori man bilder sig ind at se verden, men naturligvis kun ser sig selv. Som den på Østerbro bosiddende kvindelige overlæge, der om sine to knuselskelige koreanske adoptivbørn sagde, at de var meget velintegrerede.Det er de bestemt. Og hvorfor skulle man så stemme på Dansk Folkeparti eller lignende, hvis det er integrationsproblemet i en nøddeskal, koreanske adoptivbørn og sønner og døtre af de mange midlertidigt udsendte ambassadører for slet ikke at tale om kinesiske fysikere på forskerordning, hvad er det så, vi diskuterer, hvad er det, I er så bange for i det der Sønderjylland? En ung mand af mit bekendtskab havde en anden oplevelse. Han blev også student og skulle også køre tur, men han havde det uheld, at der i hans klasse går en dreng fra den anden side; kort sagt, vognen skulle en tur gennem et såkaldt belastet område, og værst gik det naturligvis ud over klasseforræderen, der blev rullet i tjære og fjer eller i dette tilfælde bare æg og mel. Han var - ifølge den unge mands referat - både ulykkelig og undskyldende, selv om han som mønsterbryder jo sandt for dyden ikke havde noget at undskylde (man kan komme i tanke om adskillige andre, der har det), for sådan var det altså, hans studentervogn blev overfaldet, tomatsovs, æg, dåser og flasker, og det har De måske ikke hørt om? Nej, for det er allerede hverdag, det er sgutte breaking news mere, end ikke en notits værd, og man må vælge side, som pressen siger, og vi valgte så solsiden, hvor tavsheden råder, mens Fanden tager de sidste; they all bought cadillacs and left there long ago, som Billy Joel synger om lysene, der gik ud på Broadway, og Harlem, der brændte, flammer over det hele, og hvem tager sig af det, for Harlem brænder jo for fanden hele tiden, og de fattige er sgu så sure, men man skal ikke kimse ad, at den glade åbenhed har sine ofre. Man skulle ikke tro det, men der findes værre skæbner end den at skulle være to timer til translokation en lørdag formiddag, for trist er det selvfølgelig at være eksperimentets konkrete emne.Da en gruppe utilpassede unge, veritable rødder, som pressen og Gunnar Jørgensen ville sige det, dræbte en ung amerikansk pige i Københavns Havn, skrev dr. phil. Niels Barfoed i Information om disse fars drenge med deres dyre vandscootere (flokken kom fra Brøndby, halvdelen indvandrerdrenge, én var i gang med at afsone en røveridom), og hvordan skulle han vide bedre? Man kan være nok så meget dr. phil., hvis man kun læser en avis, der tilmed har valgt side, så lever man trygt videre i sit Kirsten Thorupunivers med onde, rige mennesker i de nordlige forstæder, autentiske mennesker i Sydhavnen og så selvfølgelig de helt, helt rigtige mennesker midt i det hele, altid med en tale på tungen og en bortvendt ryg mod talens konsekvenser, for man mærker dem ligesom ikke, hvis man bare vælger solsiden og det rigtige menneskesyn.PREMIUM Læs alle udgaverne af "Verdens gang" under "Kommentarer" på jp.dk/ premiumaa.niels.lillelund@jp.dk 
Verdens gang Hvis man finder det rette selskab, er der nærmest ingen problemer at se nogen steder.
De er på Strøget og Hovedbanegården, de er på busserne, og de er ved store begivenheder som 1. maj i Fælledparken og Distortion.Her, der og alle vegne i ikke mindst Indre By i København huserer lommetyve med så store fingerfærdigheder, at de i løbet af ingen tid kan tømme en taske for pengepung og betalingskort eller stjæle en mobiltelefon fra et udendørs cafébord.Lommetyvene hærger efterhånden hovedstaden året rundt; der bliver flere af dem, og deres ulovligheder er de seneste fire år i særdeleshed gået ud over de unge, lyder meldingen fra Københavns Politi.Ifølge politiinspektør Michael Wern huserer lommetyvene i dag i stort antal i hovedstaden såvel forår og sommer som vinter og efterår.»Vi har set en jævn stigning gennem hele 2016 fra januar til december,« siger han: »Det er det samme billede, vi ser i andre europæiske storbyer, hvor antallet af lommetyverier også stiger.« Ifølge en opgørelse foretaget af Danmarks Statistik (DST) for dagbladet Jyllands-Posten blev 30.743 personer i 2016 bestjålet af lommeog tasketyve i Københavns Kommune. Året før var tallet 21.979. På landsplan er antallet af anmeldelser af lomme-og tasketyverier de seneste ti år steget fra 29.652 til 45.701 i 2016, fremgår det af tal fra DST, hvor rekorden blev sat i 2013 med hele 51.560 anmeldelser fra personer, der havde fået stjålet genstande fra enten lomme eller taske.Det er uklart, hvorfor lommetyvene i særdeleshed er interesserede i de unge. Men ifølge Michael Wern kan det hænge sammen med, at der er forholdsvis mange unge på gader og stræder, ikke mindst i nattelivet, eller måske er de ikke helt så opmærksomme på de kriminelle, som de burde være.»Men vi kan konstatere, at der blandt de forurettede er en klar overvægt i aldersgruppen 18-30 år. Både i de tidlige morgentimer og i dagtimerne,« siger han.Ny forebyggelseskampagneDe unge er genstand for særlig opmærksomhed, når politiet i samarbejde med Københavns Kommune, DSB og en lang række andre aktører 8. juni indleder en ny forebyggelses-og oplysningskampagne om lommetyveri. Der er de senere år været lavet lignende kampagner mod lommetyve, men dette års kampagne bliver betydeligt større med et kommunalt budget på 225.000 kroner.»Lommetyveri er en kriminalitetsform, hvor forebyggelse, sideløbende med retshåndhævelse, er et effektivt redskab... Det er væsentligt sværere at være lommetyv eller tricktyv, hvis københavnere og turister er opmærksomme på deres værdigenstande,« hedder det.Lommetyvene er typisk østeuropæere, og niveauet er »fuldstændig uacceptabelt«, lyder det fra Michael Wern. Han erkender, at sager om lommetyveri er svære at efterforske og opklare. Blandt andet fordi tyverierne typisk først bliver opdaget et stykke tid efter, at de er blevet begået. Ifølge politiinspektøren er den såkaldte sigtelsesprocent i sagerne om lommeog tasketyveri blot omkring de 2,5 procent.Michael Wern oplyser, at politiet er i gang med »en stor operativ indsats« mod lommetyve.Blandt andet med uniformerede betjente i gadebilledet. Politiet har også udpeget en række områder, hvor risikoen for at få tømt lommerne er størst:? I dagtimerne i større trafikknudepunkter mandag-søndag, særligt fra kl. 13-17.? Nat/ morgen til lørdag og søndag i Indre By, når mange fulde unge går hjem fra byen.? Begivenheder som Distortion og 1. maj.»De er jo snu«70-årige Jette Johansen fra Østerbro er opmærksom på og tænker over, at hun kan blive udsat for lommetyveri, når hun er i den indre by.»Ja, det gør jeg bestemt. Det er næsten for meget af det gode. Men de er snu. De kan jo stjæle fløden op af ens kaffe,« siger hun, da Berlingske møder hende efter et bankbesøg på Kongens Nytorv: »Jeg stiller aldrig min taske fra mig, og når jeg er oprejst, hænger den her foran. Og jeg har ikke noget i lommerne, der er værd at stjæle.« Hun beklager stigningen i antallet af lomme-og tasketyverier i København.»Det er ærgerligt. De siger også nogle gange i bussen, at man skal passe på, men så begynder man at se skævt til sidemanden og tro, at alle er ude på at stjæle fra én. Det er sørgeligt, at det er blevet sådan,« siger hun.Ifølge politiet er cirka 20 procent af ofrene for lommetyve turister, hvorfor den nye kampagne også er på engelsk. Men gruppeformand Lars Weiss (S) i borgerrepræsentationen frygter ikke, at de mange lommetyve kan skade Københavns gode ry som turistby.»Nej, vi er ikke en særlig by, hvad angår lommetyve.København er grundlæggende en tryg by,« understreger han.Ifølge politiinspektør Michael Wern er det typisk let omsættelige ting, lommetyvene stjæler.»Vi ser også flere eksempler på shoulder sur-fing. Altså at man, når man hæver på dankortet, får sin pinkode afluret. Lidt efter bliver kortet så stjålet, og inden længe er der hævet flere tusinde kroner på kortet,« siger han.Hvad kan man gøre for at beskytte sig mod lommetyveri? »Man skal være ekstra opmærksom der, hvor der er mange mennesker samlet, og hvor man kommer tæt på andre, uden at det nødvendigvis opleves som en overskridelse af privatsfæren.For eksempel på Strøget i myldretid eller i en fyldt bus,« siger politimanden.Hvem er lommetyvene? »Der er mange østeuropæere blandt dem, der bliver sigtet,« siger han og vil ikke uddybe yderligere.I siger, at det er organiseret kriminalitet, hvordan det? »Når vi siger organiseret, mener vi, at der står en organisation bag. Der bliver sørget for, at tyvene har et sted at bo, og at de kommer til landet. Det er ikke bare tilfældige tyve, der sætter sig ind i bilen eller bussen til København for at stjæle og så køre hjem igen,« forklarer han.ejs@berlingske.dk matg@berlingske.dk 
Politiet i København kæmper med at få fat på det stigende antal lommetyve, som især går efter indholdet i de unges lommer og tasker.
SNUSEFORLØB - Husk skala.Den korte sætning kommer fra arkitekt Julie Dufour til en gruppe elever fra 7. b på Kildevældsskolen på Østerbro i København.Eleverne er i gang med " Byggeri som Læringsforløb", som blandt andet har til formål at præsentere eleverne for, hvad de kan bruge deres undervisning til i praksis.Forløbet er en del af Åben Skole-konceptet i Københavns Kommune, hvor man forsøger at skabe mere samarbejde med erhvervslivet for på den måde at tilføre " undervisningen et ekstra lag af autenticitet" og bidrage til en " afvekslende skoledag".På Kildevældsskolen indgår forløbet som led i faget " Job og Uddannelse", og hele muligheden er kommet på banen, da skolen står over for en gennemgribende renovering.I forbindelse med renoveringen og som led i læringsforløbet bliver eleverne og " kollegaerne" fra a-klassen introduceret til de forskellige byggefaser.Kildevældsskolen har allerede indledt designfasen, hvor eleverne blandt andet skal prøve kræfter med at måle, skalere, designe og indrette et klasseværelse som led i ikke mindst matematikundervisningen.Målet er at være med til at åbne elevernes øjne for mulighederne med en erhvervsuddannelse.Samtidigt får eleverne mere ejerskab over byggeprojektet på skolen, og renoveringen lever i højere grad op til elevernes ønsker og behov, har Thomas Geiker, læringskonsulent i Københavns Kommune, tidligere forklaret over for Licitationen -Byggeriets Dagblad.Her understregede han, at projektet er et, kommunen ønsker at udbrede -også til skoler, som ikke står over for en renovering.De kan i stedet blive knyttet op på et bygge-eller anlægsprojekt i nærheden, fortæller han.Gør op med fordommeFor 7. b er opgaven med at indrette efter egen designplan i fuld gang.Der bliver arbejdet i flere lokaler på skolen. Ud over klasseværelset er et af nabolokalerne blevet indrettet til materialerum. Her ligger alt fra sugerør til kapsler, pap og papir klar til, at eleverne kan hente og omdanne det til møbler, som de vil bruge i indretningen.De bygger i skala 1: 20 og har forinden brainstormet på, hvilke indretningsidéer, de gerne vil bringe i spil.- Der er ingen grænser, så de kan bare give den max gas med fantasien, fortæller klasselærer June Wigger Poulsen om processen.Der bliver arbejdet i grupper, og eleverne fordeler selv arbejdet imellem sig.Limpistolerne ligger klar og bliver ivrigt brugt, og idéerne bliver jævnligt vendt i grupperne, med kammeraterne og med de to eksterne undervisere, Julie Dufour og Nild Regout.Der bliver bygget alt fra skabe, til borde og reoler ud af materialerne.- Alt arbejdet giver vi videre til arkitekterne til inspiration, fortæller Julie Dufour.- De er meget fantasifulde.Når man tager afsæt i deres virkelighed, så bliver det virkelig nærværende for dem, supplerer Nild Regout.- Når først man får prikket til dem, så kommer idéerne, fortsætter hun.Begge oplever de eleverne som meget nysgerrige og ivrige efter at lære.- De går meget op i det, siger Nild Regout.June Wigger Poulsen forklarer, at man i forløbet desuden arbejder med at afskaffe fordommen om, at håndværker er noget, man altid kan blive. I dag kræver det en masse fagligt at gå den vej, og det bliver eleverne introduceret til, påpeger hun.Ingen sure miner- Ville det ikke være en god idé? - Lad os prøve det.- Er det ikke smart? - Ej, hvor fedt.Sætningerne bliver slynget ud i lokalet, mens der arbejdes ihærdigt på at blive klar med de elementer, eleverne vil have med i indretningen, inden de skal fotodokumentere deres designløsning, beskrive den og præsentere den for klassen.Eleverne går til den uden sure miner og har store roser til overs for projektet.- Jeg synes det er rigtig fedt, fordi jeg selv har drømt om at blive indretningsarkitekt.Det her viser, hvad det kræver, siger 15-årige Nicoline Ingves.Også 14-årige Signe Lund Bertelsen er meget positiv.- Jeg synes, det er vildt sjovt. Vi får mulighed for at prøve alt muligt og komme med mærkelige idéer, siger hun.Hun går selv med journalistdrømme, men fortæller, at hun er blevet mere åben over for arkitektvejen.- Det har været så sjovt at arbejde lidt som arkitekt. Det har i hvert fald åbnet nogle muligheder. Jeg havde slet ikke tænkt, at det kunne være noget, men nu er jeg mere åben over for det, siger hun.Sammen med klassekammeraterne skal de igennem flere forløb, som renoveringen skrider frem.Du kan se en video fra designarbejdet på www.licitationen.dk.Det har været så sjovt at arbejde lidt som arkitekt. Det har i hvert fald åbnet nogle muligheder.Jeg havde slet ikke tænkt, at det kunne være noget, men nu er jeg mere åben over for det Signe Lund Bertelsen, elev i 7. b på Kildevældsskolen Der er ingen grænser, så de kan bare give den max gas med fantasien June Wigger Poulsen, klasselærer for 7. b på Kildevældsskolen De er meget fantasifulde.Når man tager afsæt i deres virkelighed, så bliver det virkelig nærværende for dem Nild Regout, ekstern underviser.Byggeri som LæringsforløbMålet med Byggeri som Læringsforløb er: at give eleverne indblik i, hvordan det, de lærer i skolen, kan bruges i praksis at få flere elever til at vælge en erhvervsuddannelse at give eleverne mere ejerskab til byggeprojektet at medvirke til, at byggeriet i højere grad lever op til elevernes ønsker og behov .De to undervisereJulie Dufour: Arkitekt, selvstændig, arbejder professionelt med at formidle arkitektur, medforfatter til bogen " Byg, tegn og lær med alverdens arkitekter".Nild Regout: Tidligere leder af Børnekulturhus Ama'r, underviser i arkitektur og design, børnekulturkonsulent.
Kildevældsskolen i København står overfor en stor renovering. Som led i den proces deltager elever fra skolen i "Byggeri som Læringsforløb", som har til formål at give indblik i de forskellige byggefaser og skabe interesse for erhvervsuddannelserne.
Esbjerg må være favorit i hjemmekampen mod Viborg, og det er længe siden, at vestjyderne senest har haft den værdighed. Nogle vil pege på, at det var tilfældet 13. oktober i pokalopgøret på udebane mod B. 93 fra 2. division.Østerbro-holdet vandt 1-0 over et Esbjerger mandskab, der med Colin Todd som træner lå sidst i Superligaen og kun havde vundet 1 sølle kamp i de første 13 runder.Colin Todd blev losset ud inden efterårets sidste kamp. Hans assistent, Lars ' Lungi' Sørensen, fik overladt ansvaret for superligatruppen. Og nu er han den eneste af de 14 trænere, som aldrig har tabt en kamp i den bedste fodboldrække. Men - det er jo kun 3 kampe, Esbjerg har spillet med ham som chefen.I ingen af de 3 kampe har Esbjerg lukket mål ind, og vestjyderne er uden nederlag i de seneste 6 runder, der har givet 12 point.Esbjergs seneste nederlag var i Silkeborg 21. november med et hold med Jonas Jensen i målet, og Bjørn Paulsen, Marco Lund, Jesper Brinch, Leon Jessen, Mathias Kristensen, Jesper Jørgensen og Robin Söder var med. Ingen af dem spillede i 0-0-mødet med Lyngby forleden, og flere af dem er slet ikke i klubben mere.De to sidstnævnte var ude på grund af henholdsvis en skade og sygdom. De er tilbage i truppen i aften. Jesper Jørgensen er blevet opereret for en meniskskade og lynhurtigt blevet frisk og klar igen. Han kan blive en nøglespiller og betales fint for at gøre en god figur på den centrale midtbane. Ekstra Bladets specialister og eksperter i spillerlønninger har fortalt os, at Jørgensens månedsgage er 225.000 kr.Vi mener, den er 221.500.Fra Colin Todds 4-4-2 til 4-2-3-1 Men der er altså skiftet stort ud i Esbjerg hen over vinteren. Og træner Sørensen har lavet et systemskifte fra Colins Todds 4-4-2 til 4-3-2-1. Da Lars ' Lungi' blot havde 3 træninger med holdet op til sin debutkamp i december, holdt han fast i 4-4-2.Men i vinterpausen har han fået kørt det nye system ind, og det er meget tydeligt at se, at esbjergenserne har fået en langt bedre defensiv organisation i kampene.Todd spillede med 2 4-kæder, der skulle stå tæt sammen, og de 2 angribere havde ikke mange defensive pligter. Nu er det anderledes, og det har selvfølgelig gavnet holdet, at U21-landsholdsmålmanden Jeppe Højbjerg er vendt tilbage mellem stængerne. Han er netop blevet nomineret til titlen årets talent 2016 (de andre er Kasper Dolberg, Pione Sisto og Marcus Ingvartsen) og optræder med selvtillid og overskud, som han helt manglede, da han blev sat af holdet i efteråret.I Lars ' Lungi' Sørensen har Esbjerg-spillerne fået en chef, der er klar i sine udmeldinger, og som har været god til at få de mange nye udenlandske spillere integreret hurtigt. Især backen fra Georgien, Otar Kakabadze, og den græske midtstopper, Goirgios Katsikas, ligner forstærkninger til forårets fight for overlevelse.Esbjerg har fået en række erfarne, robuste og fysisk stærke spillere ind, og lejesvenden fra FC Midtjylland, Awer Mabil, er hurtig i opfattelse og løb med bolden og har individuel klasse til på sine bedste dage at kreere opspil og chancer. I Lyngby skuffede han med en mindre god indstilling, hvilket den nye cheftræner nok lige skal tale lidt med ham om, før der fløjtes op mod Viborg.Viborg er det eneste hold, som har fået flere point på udebane (11) end på hjemmebane (8 og blot én sejr, 2-1 over netop Esbjerg 29. juli). Og Johnny Mølbys mandskab har kun vundet 1 gang i de seneste 14 runder. Viborg var heldig med at få uafgjort ude mod FCM i første forårsrunde og udlignede til sidst på straffe mod AGF i mandags.Nul scoringer i Lyngby-Esbjerg-dysten for øjnene af blot 1.223 tilskuere i runde 23, hvor tilskuersnittet var beskedne 3.646, kom ikke uventet. Lyngby-målmanden Jesper Hansen har ikke indkasseret mål i 11 kampe - og Lyngby har vundet 1-0 7 gange. Det vil derimod være overraskende, såfremt David Nielsen og hans hold kan tage til Herning og få noget med hjem fra opgøret mod FC Midtjylland.Rafael van der Vaarts lange pause Det har lange udsigter med Rafael van der Vaarts comeback på FCM-holdet, og mange har ment, at midtjyderne mangler en topangriber. Men Paul Onuachu, der nogle gange ligner en landsholdsspiller og andre gange en seriespiller, er den mand, Lyngby frygter allermest.Og svenske Simon Kroon (hentet i SønderjyskE) er ved at være klar til at kunne spille i hvert fald en halvleg på holdet, der skuffer, hvis ikke det bliver til minimum bronzemedaljer.Esbjerg skal ' bare' blive i Superligaen, og med en ny træner, et nyt system og nye spillere peger pilen opad for vestjyderne.soeren.olsen@pol.dk Fakta: FAKTA RUNDE 24I aften 18.00 Esbjerg-Viborg (TV3 Sport1) 20.15 FCM-Lyngby (Canal 9) Lørdag 16.00 AGF-SønderjyskE (TV3 Sport1) Søndag 13.00 SIF-Randers (Eurosport 2) 16.00 FCK-Horsens (Canal 9) 18.00 Brøndby-FCN (3+) Mandag 19.00 OB-AaB (TV3 Sport1).
Med Lars ' Lungi' Sørensen har vestjyderne fået styr på defensiven og oplever nu at være favorit i en kamp.
Det var blandt andet afspilningen af en afslørende båndoptagelse samt omverdenens tvivl, der fik rigmanden Christian Stadils følelser så meget i kog, at han onsdag aften flere gange bankede i bordet på et rystende pressemøde, hvor årsagen til fyringen af Hummels direktør gennem 24 år blev afsløret.»Én ting er det, han har gjort, men noget andet er den tvivl... som jeg har skullet se, høre, læse og mærke fra førende erhvervsfolk i Danmark, som betvivlede det, jeg sagde... Og det er det, jeg er sur over, og det bliver vi påvirkede af.« Sådan lød det fra en meget følelsesmæssigt påvirket Christian Stadil onsdag aften på et pressemøde hos advokatfirmaet Plesner på Østerbro i København, hvor Stadilfamilien afslørede, hvorfor den for to uger siden foretog en chokfyring af Hummels direktør gennem 24 år, Søren Schriver. Christian Stadil ledte flere gange efter ordene, mens tårerne pressede sig på, og han samtidig slog i bordet.Mens det hasteindkaldte pressemøde, hvor Hummel afslørede, at Søren Schriver angiveligt havde forsøgt at svindle og snyde den kendte virksomhed og dens ejere, milliardæren Christian Stadil samt hans far Thor Stadil, for et ' betydeligt' millionbeløb, i sig selv var ganske opsigtsvækkende - så har Christian Stadils meget emotionelle udbrud vakt mindst lige så meget opsigt.Mistro angående fyringenOver for BT fortæller den kendte rigmand, at der var en særlig grund til, at følelserne pludselig væltede frem i ham på pressemødet. Det skyldes, at man på en optagelse, som blev afspillet for den fremmødte presse, kunne høre Søren Schriver i en samtale, der ifølge Stadil-familien beviser, at den nu fyrede direktør var ude på at snuppe en stor del af fortjenesten fra Hummels tyrkiske afdeling.De seneste uger har ifølge Christian Stadil været hårde, da han blandt andet har oplevet mistro fra flere om fyringen af Søren Schriver, der ellers har været tilskrevet en stor andel i Hummels succes de seneste år.»Det, der kom i mig, var, at jeg har kunnet mærke, at der er mange, der har tvivlet på det, jeg har sagt i løbet af de seneste 14 dage - ikke bare medierne, men også folk, jeg kender, har tvivlet,« fortæller rigmanden, der er overrasket over mistroen:.' Overrasket og skuffet'»Jeg er overrasket og måske lidt skuffet over, at man ikke tænker: Man bortviser altså ikke en direktør gennem 20 år for sjov. Det gør man altså kun, hvis der er meget, meget dybtliggende årsager bag og meget alvorlige årsager bag,« siger han.Da optagelsen med Søren Schriver onsdag aften blev spillet på pressemødet, fik det derfor atter milliardærens følelser op til overfladen: »Det drejer sig jo ikke om, at jeg havde fået en eller anden god idé. Det drejer sig om en mand, der har begået noget kriminelt. Og jeg tror, det er derfor, jeg blev så påvirket lige i de minutter der, men så kom jeg tilbage til mig selv igen,« fortæller Christian Stadil, der sammenligner lydoptagelsen med afsløring af utroskab: »Det er jo ikke bare at se en sms, hvor din kone flirter med en anden.Det er decideret at komme ind ad døren og se vedkommende elske med en anden person,« siger han.Flere eksperter har været overraskede over Hummels måde at håndtere sagen på. Dels at Christian Stadil i en bombastisk pressemeddelelse først meddelte, af man havde afskediget Søren Schriver grundet ' grov illoyalitet', hvilket førte til flere spørgsmål end svar - og dernæst over det opsigtsvækkende pressemøde onsdag: Blandt andre blev erhvervskommentator Henrik Ørholst overrasket over Stadils følelsesudbrud, som han over for TV2 kaldte meget ' usædvanligt'.Vil politianmelde direktøren Christian Stadil selv mener dog, at det er naturligt, at følelserne kommer til udtryk.»Når man, som jeg, har med forretning at gøre og går op i det med hud og hår, og hvor det er ens største passion, som man bruger ekstremt mange timer på hver eneste dag, så er det bare noget, man bliver følelsesmæssigt påvirket af,« siger han.Søren Schriver har indtil videre ikke villet udtale sig til BT, men i torsdagens udgave af Børsen fremlægger han sin version af sagen, hvor han afviser alle beskyldninger om, at han skal have forsøgt at snyde Hummel og Stadil-familien.Christian og Thor Stadil samt deres advokat mener dog, at bevisbyrden mod Søren Schriver er så tung, at de har besluttet at politianmelde den tidligere direktør for forsøg på bedrageri eller mandatsvig samt bestikkelse i form af returkommission.silb@bt.dk '' Man bortviser altså ikke en direktør gennem 20 år for sjov. Det gør man altså kun, hvis der er meget, meget dybtliggende årsager bag og meget alvorlige årsager bag Christian Stadil, Hummel.Fakta: FAKTA OM HUMMELSelskabet blev stiftet af familien Messmer i Hamburg i 1923 og laver udstyr til sport og fritid.Blev i 1999 købt af Stadil-familiens selskab Thornico og havde i 2015 et overskud før skat på 73,8 millioner kroner.Hummel har i årevis været tøjsponsor for en lang række sportshold verden over og huskes særligt for designet af det danske fodboldlandsholds spilletøj fra 1986.
HUMMEL-FYRING Hummel-ejeren Christian Stadil fortæller dagen derpå om sine udbrud på et opsigtsvækkende pressemøde onsdag aften.
Det er ikke teater, og det er ikke terapi,« meddeler kvindestemmen i vores høretelefoner, »det er bare jer, sammen.« Hvis det også lyder som en foruroligende forsikring i dine ører, er det ikke helt galt. Det virker i hvert fald både som en beroligelse og en advarsel om det (gru, bare ordet) teatereksperiment, vi 30-40 mennesker, der denne aften sidder i en stor cirkel på Østerbro og glor mere eller mindre trykket på hinanden, skal fuldbyrde, før vi får lov til at gå igen. Der er en, der bare rejser sig og går med det samme.Hvis jeg ikke blev betalt for at blive, ville jeg måske have gjort det samme.Eller ikke. Skriften, der lyser lige dele psykoanalytisk og kristent på hver sin endevæg, vækker trods alt både nysgerrighed og nervøsitet: »Hvis du taler om det, vil det frelse dig.« »Hvis du ikke taler om det, vil det ødelægge dig«. Det, vi skal tale om, bare os, sammen, i dette stykke, hvor publikum selv er skuespillerne, er den misundelse, som teatret Republique i sin serie af forestillinger om de syv kristne dødssynder (griskhed, hovmod, apati, vrede, misundelse, frådseri og lyst) har engageret den sjældent uinteressante dramatiker og instruktør Tue Biering til at fortolke.Altså sidder vi i en cirkel. Ved ankomsten er vi hver især blevet udstyret med et nummer, vi skal have hængende om halsen, og som svarer til den plads, vi skal indtage i cirklen.Under forestillingen taler stemmen i høretelefonerne, vi er blevet bedt om at iføre os, både samlet til os og til os hver især, så vi kun selv kan høre den. Den instruerer os i at sige og gøre forskellige ting, der ikke hverken, men både har karakter af teater og terapi.Vi skal både bekende vores egne autentiske følelser af misundelse, og vi skal gentage fabrikerede bekendelser, som kun vi selv kan høre kvindestemmen hviske os i øret. Vi skal udføre forskellige, mere eller mindre fjollede og mere, men mest mindre grænseoverskridende opgaver med de rekvisitter (heriblandt oppustelige instrumenter, flødeboller, øl og en le), der står i cirklens midte. Min helt dejlige opgave bliver f. eks. at sidde inde på gulvet og kigge min sidekvinde dybt i øjnene, mens alle så kigger på det. Vi skal instruere andre i at sige og gøre forskellige ting, og vi skal føre samtaler med hinanden i et komfortabelt anonymt mørke, når alt lys slukkes og vi bliver forbundet én og én via høretelefonerne.De bruger mange høretelefoner i stykkerne på Republique for tiden, og det kan godt føles som et lidt umotiveret kreativt benspænd, men ikke her. Her har høretelefonerne på samme tid den praktiske, betryggende funktion at skabe en afstand, der gør rummet lidt lettere at være i, og den forstyrrende funktion at muliggøre teaterinstruktørens totale invasion af vores hoveder, hans installation af sig selv i os som et andet overjeg.Misundelse er altså et eksperiment med en klar drejebog. Dets dramaturgi er også klar og fører os fra mikrosocial til makrosocial misundelse: De første bekendelser, vi opfordres til og instrueres i at dele, kredser om barndommens oplevelser af bl. a. søskendemisundelse, så følger misundelsen på vennerne, på kollegerne, så på og fra andre samfundsgrupper og sluttelig den globale og potentielt revolutionære misundelse, vi selv er genstand for.Vores indre asociale svinEksperimenter må (ligesom de ritualer, teatrets urform findes i) have drejebøger for at fungere. Alligevel er det måske de klare forskrifter for, hvordan man slipper hæmningerne, der også får resultatet af aftenens teatereksperiment til at føles lidt forudsigeligt.Der er i hvert fald nogen, der er meget og næsten for gode til at bekende, og så er der dem, mig bl. a., der ikke er.Selv om det interessante ved eksperimentet selvfølgelig er, at vi aldrig er helt sikre på, hvornår de andre i cirklen faktisk bekender sig, autentisk, og hvornår bekendelsen er instrueret, er der noget forudsigeligt ved selve præmissen om, at misundelse, som man siger, er en grim ting, »vi alle«, som det lyder om forestillingen, »går med indeni«. Hvad hvis misundelse ikke er en følelse, vi alle går med indeni? Om det så er, fordi vi fortrænger den hårdt, fordi vi faktisk - muligheden er der vel - ikke føler den store misundelse, men måske til gengæld kender til oplevelsen af at være genstand for andres misundelse, eller fordi vores misundelse ikke falder inden for de klassiske misundelsesscenarier, forestillingen tager op. Det kunne være, man ikke var misundelig på sine søskende, men på overhovedet at have søskende. Det kunne være, man ikke skammede sig over sin misundelse, og der derfor heller ikke var nogen skam i at tie om den, eller det kunne være, man bare ikke køber præmissen om, at der er en forløsning for ikke at sige løsning i bekendelsen af såkaldt grimme følelser. Skal vi give hinanden syndsforladelse for at være asociale? Måske kan lidt fortrængning også være fint nok.Det er ikke, fordi den præmis ikke er til debat i stykket. At vi alle inderst inde er nogle asociale svin, er selve den idé, Tue Biering igen og igen undersøger og problematiserer ved at sætte den på spidsen.I sidste ende er det stykket selv, der giver os færten af, at misundelse netop ikke bare er en privat og apolitisk følelse. Ligesom Tue Biering har instrueret virkelige prostituerede til at spille prostituerede (i Pretty Woman med Fix&amp;Foxy) og virkelige politikere til at optræde som politikere (i sidste års vilde Rocky! på Husets Teater), instruerer han i Misundelse publikum, sætter os i scene og udstiller os med snild, på samme tid næsten sadistisk og pædagogisk konsekvens. Hvis formålet var at få mig til at sætte spørgsmålstegn ved misundelse som personlig og politisk drivkraft, lykkedes det jo.Alligevel er det ikke som ubehagelig konfrontation, Misundelse lykkes bedst. Det gjorde Rocky! bedre. Det vellykkede er snarere, hvor behageligt det dér »det er bare jer, sammen« i Bierings nyrundkredspædagogiske eksperiment egentlig er. Det er faktisk bare helt rart at snakke med hinanden dér i cirklen. Selv hvis man har fortrængt al sin misundelse og er fint tilfreds med det.kurm@information.dk Skal vi give hinanden syndsforladelse for at være asociale?.
Det er publikum selv, der med en snild og på en gang sadistisk og pædagogisk konsekvens bliver sat i scene i instruktøren Tue Bierings fortolkning af dødssynden misundelse som personlig og ikke spor apolitisk drivkraft.
FREDAG 26. JANUAROperakoncert på Gamle SceneMusik af Wolfgang Amadeus Mozart, Maurice Ravel, Jacques Offenbach, Igor Stravinsky og mange flere af de store komponister er på programmet, når Det Kongelige Danske Musikkonservatoriums Symfoniorkester og solister fra Operaakademiet giver operakoncert på Det Kongelige Teaters Gamle Scene.Koncerten dirigeres af Giordano Bellincampi, og den kan også opleves søndag aften samme sted.Entré: 260 kroner.Kl. 15. Gamle Scene, Det Kongelige Teater, Kongens Nytorv 9, Kbh. K WWW kglteater.dk.Tillykke til BernsteinDen amerikanske musiker Leonard Bernstein ville i år være fyldt 100 år, hvilket Copenhagen Phil markerer med en koncert i Konservatoriets Koncertsal.Bernstein var blandt andet en dygtig pianist og komponist, og til aftenens koncert spiller den russiske pianist Olga Kern med orkestret og dirigent Stefan Asbury i front musik af Bernstein, nemlig værkerne ' On the Waterfront' og ' Symfoni nr. 2 - Age of Anxiety', en symfoni for soloklaver inspireret af W. H. Audens digt ' The Age of Anxiety'.På programmet er også George Gershwins ' Rhapsody in Blue'.Entré: 105-420 kroner.Kl. 19.30. Konservatoriets Koncertsal, Julius Thomsens Gade 1, Frb.WWW copenhagenphil.dk.Endnu en tur med stjernerneDirigent Marin Alsop og violinist Hilary Hahn, der gav koncert i DR Koncerthuset i går, giver yderligere en koncert i aften samme sted, hvor de med DR SymfoniOrkestret spiller Maurice Ravels »poetiske kærlighedseventyr« ' Daphnis og Chloé', Sergej Prokofjevs »fantasifulde« 1.Violinkoncert og Dmitrij Sjostakovitjs »mægtige« 5. Symfoni.Entré: 85-550 kroner.Kl. 19.30. Koncertsalen, DR Koncerthuset, Ørestads Boulevard 13, Kbh. S WWW drkoncerthuset.dk.LØRDAG 27. JANUARKammerorkester fra FinlandDet finske ensemble Avanti! Chamber Orchestra besøger København, hvor de giver koncert på Studiescenen på musikkonservatoriet.Ensemblet spiller ny musik, og denne aften spiller de værker af Anna Thorvalsdottir, Kaija Saariaho, Hans Abrahamsen - hans værk ' To Inger Christensen sangen' får dansk første opførelse - og György Ligeti. Den danske cellist Jakob Kullberg og den norske sopran Caroline Wettergren er med som solister.Entré: 150 kroner.Kl. 19.30. Studiescenen, Rosenørns Allé 22, Frb.WWW dkdm.dk.SØNDAG 28. JANUARMozart i BagsværdDirigent Torben Ellegård Frederiksen og Lynge Kammerorkester spiller Wolfgang Amadeus Mozarts ' Symfoni nr.38(Prag)' og ' Klaverkoncert nr. 20 i dmol', når de gæster Bagsværd Kirke. David Lau Magnussen er solist.Entré: 50 kroner.Kl. 16. Bagsværd Kirke, Taxvej 14, Bagsværd.WWW bagsvaerdkirke.dk.Mere Mozart i SorgenfriKammerorkestret Arco spiller værker af Wolfgang Amadeus Mozart i Sorgenfri Kirke. Det 25 mand store strygeorkester med Gunnar Tagmose som dirigent og pianist Xenia Frederiksen som solist opfører ouverturen til ' Figaros bryllup', Klaverkoncert nr. 27 i B-dur og Symfoni nr. 40 i g-mol.Entré: 100 kroner Kl. 16. Sorgenfri Kirke og Sognegård, Hummeltoften 1, Virum WWW arco1992. dk.MANDAG 29. JANUARModerne mandag hylder Karl AageDen første koncert i år i koncertrækken Moderne Mandag er også en hyldest til komponist Karl Aage Rasmussen, som blev 70 år i december sidste år. Violinist Helge Slaatto og pianist Erik Kaltoft fejrer Karl Aage Rasmussen med musik af Henry Cowell, John Cage, Gunnar Berg, Charles Ives og værker af Rasmussen selv, blandt andet en uropførelse af hans Sonate for soloviolin.Entré: 50 kroner.Kl. 19.30. Metronomen, Godthåbsvej 33, Frb.WWW metronomen.dk.TIRSDAG 30. JANUARTrio spiller Schnittke og BachStrygetrioen Dahlia String Trio, der består af violinist Emma Steele, bratschist Sune Ranmo og cellist Dorothea Wolff, giver nytårskoncert i Unitarernes Hus.Her kaster de sig over den russiske komponist Alfred Schnittkes Strygertrio samt Johann Sebastian Bachs ' Goldbergvariationerne'.Koncerten er arrangeret af Østerbro Koncertforening.Entré: 70-130 kroner.Kl. 19.30. Unitarernes Hus, Dag Hammarskjölds Allé 30, Kbh. Ø wwwdahliatrio.com.ONSDAG 31. JANUARSolistrecitalI Garnisonskirken kan man opleve organist Richard Moore, som er solistklassestuderende på Det Kongelige Danske Musikkonservatorium. Han spiller værker af Johann Sebastian Bach.Fri entré.Kl. 19.30. Garnisonskirken, Sankt Annæ Plads 4, Kbh. K WWW dkdm.dk.Brasiliansk besøg»I løbet af hele foråret kan der opleves kammermusik på allerhøjeste niveau i Metronomen«, og onsdag i næste uge tager musikhuset på Frederiksberg imod en brasiliansk duo bestående af fløjtenist Geisa Felipe og guitarist Luís Leite.De giver den første koncert i en serie af fi-re forårskoncerter.Koncerten byder på musik af Johann Sebastian Bach, Maurice Ravel, Jacques Ibert og Astor Piazzollo samt værker af brasilianske komponister, blandt andre Heitor Villa-Lobos og Radamés Gnatalli.Entré: 90 kroner.Kl. 20. Metronomen, Godthåbsvej 33, Frb.WWW metronomen.dk.TORSDAG 1. FEBRUARPrædebut med LisztInden Janus Høgfeldt Araghippour debuterer fra Syddansk Musikkonservatorium, giver han en prædebutkoncert på musikkonservatoriet i København.Torsdag kan han opleves på Studiescenen, hvor han spiller værker af Franz Liszt.Fri entré.Kl. 19.30. Studiescenen, Rosenørns Allé 22, Frb.WWW dkdm.dk.Prisvindende dirigent er tilbageDR SymfoniOrkestret bliver endnu en gang dirigeret af den græske dirigent og violinist Leonidas Kavakos, når han torsdag vender tilbage til Koncerthuset.Inviteret til koncerten er også den norske cellist Truls Mørk. De spiller Béla Bartóks ' Ungarske skitser' og Robert Schumanns Cellokoncert og slutter med »et overset mesterværk, hvor Dvorak digter om både personlige og nationale kriser«, nemlig Antonin Dvoraks Symfoni nr. 7.Entré: 85-550 kroner.Kl. 19.30. Koncertsalen, DR Koncerthuset, Ørestads Boulevard 13, Kbh. S WWW drkoncerthuset.dk.Orgelværker gennem 150 årKoncertrækken ' Orgelmestrene' fortsætter i Grundtvigs Kirke. Her spiller organist i Store Magleby Kirke Erik Kolind orgelsymfonier fra de seneste 150 år, hvilket blandt andet inkluderer César Francks ' Grand pièce symphonique', Louis Viernes Orgelsymfoni no. 2 og værker af canadiske Rachel Laurin.Fri entré.Kl. 19.30. Grundtvigs Kirke, På Bjerget 14B, Kbh. NV WWW grundtvigskirke.dkmalene.jensen@pol.dk .

Datoen den 17. januar vil fremover måske blive fejret som en slags ekstra juleaften i Odense.Mens de ansatte i Miljøstyrelsen i København var præget af chok og tristesse, var det i går vanskeligt at få armene ned for Odenses førstemand, borgmester Peter Rahbæk Juel (S), og de handelsdrivende i Danmarks tredjestørste by, efter at statsminister Lars Løkke Rasmussen (V) sammen med partifællen og minister for offentlig innovation Sophie Løhde havde løftet sløret for regeringens plan for anden bølge af udflytning af statslige arbejdspladser fra hovedstaden til provinsen.Som den største enhed af dem alle flytter hele Miljøstyrelsen med 440 arbejdspladser fra Østerbro i København til Odense. Derudover får også 25 medarbejdere i Skat fremover hjemsted i byen, så det samlede antal af nye statslige job i Odense når op på i alt 465.Godt for hele Fyn»Jeg er rigtig, rigtig glad. Det er en god nyhed - ikke bare for Odense, men for hele Fyn. Jeg må være helt ærlig og sige, at jeg er positivt overrasket over, at der kommer så mange nye arbejdspladser til byen. Der er mange, som har arbejdet på, at Odense skulle blive tilgodeset i den her runde, men jeg skylder også regeringen et skulderklap,« siger Peter Rahbæk Juel.Borgmesteren håber selvsagt på, at så mange som muligt af medarbejderne i Miljøstyrelsen fremover vil blive nye borgere i kommunen.Nye skatteborgereMen han har også forståelse for, hvis familieforhold gør, at det kan være vanskeligt eller måske umuligt for nogle at rykke teltpælene op i hovedstaden og flytte mod vest.»Det er klart, at vi er interesseret i, at der også er skatteborgere i det her. Nu skal vi i arbejdstøjet. Vi har en opgave i så godt som muligt at gøre opmærksom på alt det, vi kan tilbyde af kulturudbud, festivaler, naturen og så videre. Og selvfølgelig attraktive arbejdspladser til ægtefæller af medarbejderne i Miljøstyrelsen.Syddansk Universitet har med de naturvidenskabelige fag gennem flere år uddannet mange af de folk, som sidder i styrelsen, så man kan sige, at Odense på den måde hidtil har løftet hovedstadsområdet.Nu får vi noget af det tilbage.Odense har også som noget unikt f. eks. robot-klyngen (virksomheder inden for robotteknologi, red.), hvor der er mange muligheder,« siger Peter Rahbæk Juel.Også en anden Peter - direktør i Odense Cityforening Peter Bøgholm Kristensen - var en glad mand i går, da det stod klart, at der flytter næsten 500 nye arbejdspladser til byen.»Det er en dejlig nyhed. Alle former for tilflytning eller arbejdspladser, der bliver skabt, er godt for Odense. Det vil give endnu mere liv i byen, så det er godt for handelen, for restaurationslivet og på en masse andre områder,« siger citydirektøren.Trykket stemning i København? Mens stemningen var høj i Odense, var den i går trykket forskellige steder i København - f. eks. i Innovationsfonden, som skal flytte til Aarhus.»Jeg er lidt chokeret,« siger Anne Skjold Been, der er økonom i Innovationsfonden, til Berlingske: »Hvis det bare var mig, ville jeg flytte med. Men det er også to hjemmeboende børn, og min mand har job i København,« siger hun og fortsætter: »Jeg kan godt forstå, at der skal skabes arbejdsplader i hele Danmark.Men jeg kan ikke forstå, at man rykker noget, som er velfungerende, i stedet for at skabe nye arbejdspladser. Udflytning har store konsekvenser for familier. Og jeg synes, det er unfair, at familier skal igennem så store omvæltninger på grund af et politisk signal. Nogle kolleger er fraskilte, og skolesystemet er ikke gearet til, at børn bor i to forskellige landsdele.«.jahh@bt.dk Fakta: Hvad siger du til, at der kommer flere job til Ringkøbing?Anders Mærsk, 54, konstabel: »Vi har tidligere fået et skattecenter, og dér har man løst opgaven rigtig fint. Så vi har bevist vores værd. Desuden har vi masser af plads herude, så bare kom med nogle flere arbejdspladser. Det giver rigtig god mening at fordele de statslige arbejdspladser noget bedre, fremfor at alle styrelser og nævn klumper sig sammen i hovedstaden.« Helene Helstrup, 52, fagleder i Ringkøbing-Skjern Kommune : »Jeg håber, at der også er tale om højt specialiserede stillinger. Mange af de stillinger, vi har fået i forbindelse med Skat, har været HK-stillinger, og vi oplever stadig problemer med at rekruttere højtuddannet arbejdskraft til kommunen, fordi vi mangler job til ægtefællen, der typisk også er højtuddannet.« Benny Madsen, 55, driftsleder : »Det er kun positivt, at man går fra centralisering til decentralisering. Her i kommunen har vi mange mandsdominerede arbejdspladser, f. eks. i industrien, og vi kunne godt bruge nogle flere ' bløde' job til ægtefællerne. Det er godt at sprede de statslige arbejdspladser, så det hele ikke klumper sammen i København.«.GLÆDE OG ÆRGRELSEHer er nogle af reaktionerne på regeringens flytteplaner :.Frygter kompetencetab'' Energitilsynet skal flyttes til Frederiksværk.Rune Moesgaard, politisk chef i Dansk Fjernvarme, er bekymret for, om det er muligt at indfri ambitionerne om et nyt og stærkt tilsyn: »Vi kan kun appellere til, at der gøres et grundigt forarbejde, inden energitilsynet flyttes til Frederiksværk, så der ikke opstår et større kompetencetab end højst nødvendigt.«.Overskygges af besparelser' ' Med planen om at flytte uddannelsespladser til 10 provinsbyer følger 160 millioner kroner til oprettelse og driftfrem til 2021. Men midlerne er langtfra tilstrækkelige, siger Bente Sorgenfrey, formand for FTF: »Det er positivt, at regeringen gerne vil prioritere uddannelsesmuligheder til unge i provinsen, men initiativet overskygges desværre af de kæmpebesparelser, som regeringen fortsætter med at trække ud af uddannelserne.Et meget bedre arbejdsudbudDer var glæde på borgmesterkontoret i Maribo, da regeringen løftede sløret for, at Nota - Nationalbiblioteket for mennesker med læsevanskeligheder - flytter til Nakskov: »De 80 arbejdspladser betyder, at vi får et meget bredere arbejdsudbud, når folk søger ned til vores produktionsvirksomheder, der har brug for kvalificeret arbejdskraft. Vi har oplevet, at folk melder pas, fordi deres ægtefælle ikke har kunnet finde arbejde her, men det kan der blive lavet om på nu,« siger Lolland Kommunes borgmester Holger Schou Rasmussen (S). /ritzau/
UDFLYTNING Miljøstyrelsen med 440 arbejdspladser og yderligere 25 job i Skat rykker til Odense. Borgmesteren jubler.
- Budapest er en helt vild fed by, der er både billig og uopdaget. Det er en lidt ' upcoming' by at tage til, og jeg anbefaler den til alle, jeg kommer i nærheden af.Sådan siger 20-årige Anna Bartels, der er madblogger på anna-mad.dk. Hendes seneste rejse gik til Ungarns hovedstad - og det gjorde indtryk! Her giver hun de bedste tips til den madglade turist.- SKAL DET VÆRE BILLIGT, men godt, vil jeg vælge Mazel Tov, der ligger i det jødiske kvarter.- Her er virkelig god mellemøstlig mad, og så er det et hyggeligt sted, siger Anna Bartels.- Jeg fik en stor tallerken humus med falafler og friskbagt brød. Det er virkelig hyggemad og godt, hvis man skal dele maden. Så hvis man er til mellemøstligt mad, synes jeg, at det her er meget lækkert - og så er det også et godt sted, hvis man skal slukke tørsten med drinks, siger hun.Mazel Tov, Budapest, Akácfa u. 47, 1072 VIL DU SPISE lidt finere - og er klar til at smide lidt ekstra for det - er der også råd for det. Men du gør klogt i at bestille hjemmefra.- Der er en Michelin-restaurant, der hedder Borkonyha Winekitchen. Den stod på min to-doliste, inden jeg tog derned, så jeg bookede bord en uge i forvejen. Vi betalte kun 250 kroner for tre retter, så det var en rigtig god pris på en Michelinrestaurant, siger Anna Bartels.- De er kendt for at være den mest afslappede Michelin-restaurant i byen. Tjenerne var fint klædt på, men det var afslappet formelt, og vi sad udenfor og fik maden, siger bloggeren og tilføjer, at der var nok af den.- Nogle gange er Michelin-mad jo nogle bitte små retter, men her var der masser. Til forret fik jeg en citrus-gulerods-kokos-suppe med rejer, der smagte rigtig godt og var meget velafbalanceret.Til hovedret noget fisk med risotto og til dessert en god chokoladekage med kaffeis og passionsfrugt-mousse.- Man er simpelthen nødt til at spise her, siger hun.Borkonyha Winekitchen Restaurant, Budapest, 1051, Sas Utca 3, 1051 - SKAL MAN HAVE NOGET HURTIGT, anbefaler jeg to steder. Det ene er en kæde, der hedder Hummus Bar, som jeg selv har fået anbefalet.Hummus har ' hovedrollen', og så får man forskelligt tilbehør som falafel, kød, grøntsager og brød. Det er meget fastfoodagtigt mad, og så er det billigt, siger Anna Bartels.- Det andet sted er Padthai Wokbar, som jeg ærgrede mig over, at vi først opdagede den sidste dag. Man vælger en base, og så kan man selv mixe hvilke nudler, sovs og toppings, man vil have på. Det er billigt, og så laver de det på to minutter i en boks, siger hun.Hummus Bar - feks. Budapest, Október 6. u. 19, 1051 (ligger 11 steder i byen) Pad Thai Wokbar, Budapest, Október 6. u.4, 1051 ER DU MERE tørstig end sulten, har Anna Bartels også gode råd.- Det første sted, jeg anbefalede, vil jeg nævne igen. Mazel Tov har en lang bar, hvor man kan sidde, så man ikke sidder ved de borde, hvor de andre spiser, siger bloggeren, der særligt kan anbefale stedets limonade med friske bær og mynte.- Ellers er ruinpubs ret populært, og en af de mest populære hedder Szimpla Kert - en lidt speciel pub, hvor der er flere rum og etager. Det ser ret skørt ud, men er også ret hyggeligt. Og om sommeren er der bar under åben himmel.- Det er ikke en engelsk pub, men lidt mere skørt og med en masse ting på væggene, siger hun.Mazel Tov, Budapest, Akácfa u. 47, 1072 Szimpla Kert, Budapest, Kazinczy u. 14, 1075.Det må du ikke gå glip af- Når man er i Budapest, så skal man jo have noget ungarsk mad, og jeg havde researchet lidt hjemmefra for at finde det rigtige sted. Jeg fandt et sted, der hedder Hungarikum Bisztró, som havde meget traditionel ungarsk mad.- Det er selvfølgelig meget oplagt at få Gullash (Ungarns nationalret, red.), og det kan man også få her, men man kan også gå efter deres tilbud med tre retter for cirka 100 kroner, siger hun om stedet, hvor man sidder ved borde med rød-hvid-ternede duge under dæmpet lys og får sød betjening.- Vi fik det, som vi kaldte for fletkød, og det er en af de mest underlige retter. Det ligner en flettet mørbrad med flettet bacon. Det smagte sindssygt godt.Da Anna Bartels fik regningen, kom den med en ' tak-for-nu-drink' i form af en pærelikør.- Og så kunne man få stedets lokale opskrift på Gullash med hjem, hvilket var meget charmerende, siger hun og tilføjer: - Hvis man er dernede, mens det er varmt, har man måske ikke den store lyst til Gullash, men man kan ikke rigtigt tage fra Ungarn uden at have smagt det.Hungarikum Bisztró, Budapest, Steindl Imre u. 13, 1051.Anna Bartels' interesse for mad startede, da hendes mor tog hende med i køkkenet som cirka 10-årig, og madinteressen udviklede sig hastigt derfra. Hun smagte på tingene og lærte, hvordan det hele blev lavet.I lidt mere end fire år har hun haft madbloggen anna-mad.dk på Instagram, og den har omkring 10.000 følgere.- Jeg vil sige, at jeg laver meget hverdagsmad.Det er velsmagende og simple retter uden for mange fancy ingredienser, og så laver jeg også kager og bagværk, siger Bartels, der bor på Østerbro.
OPSKRIFTpå Gullash med hjem fra en restaurant? Eller prøve den mest afslappede Michelin-restaurant med store portioner? Så skal du tage til Ungarns hovedstad.
Københavns Auktioner i Æbeløgade på Østerbro solgte indtil for få år siden også bøger fra dødsboer, og for at få en bestemt titel måtte man nu og da byde på en hel reolmeter usorteret skøn-eller faglitteratur. Til gengæld kunne man gøre fund i bunken.Sådan fik jeg en stabel sære paperbacks med i et køb. Det sære var, at de var hæftet i den korte ende og skulle læses vandret, med to spalter på hver side. På forsiden stod Armed Services Edition, og det viste sig at være et usædvanligt initiativ. Så stort, at det har egen hjemmeside hos Library of Congress i Washington.Her er forklaringen: Da USA i 1941 gik ind i Anden Verdenskrig, stiftede bogfolk organisationen The Council on Books in Wartime med det formål at bidrage til de allieredes ' war effort' ved at bruge bøger som våben ' in the war of ideas'. Deres hovedindsats blev at forsyne de amerikanske tropper med godt og gratis læsestof for at booste humøret og moralen, og der blev virkelig spist med den store ske, som de gamle sagde.Organisationen fik forlæggere og forfattere til at slippe egnede titler for symbolsk royalty, og man pressede produktionsprisen ved at trykke kæmpeoplag på de store magasiners rotationspresser og trykke bogsiderne parvis oven over hinanden - og så skære dem i to. Deraf de aflange formater: 16 x 11 cm og 14 x 10 cm.Det svarede til halvdelen af henholdsvis de klassiske pulp magazines og månedsbladet Reader's Digest (Det Bedste). Og formatet passede lige ned i en soldaterlomme.123 millioner eksemplarerOver projektets fire år, 1943-47, udkom 30-40 titler om måneden, og hver måned blev 155.000 sæt sejlet og fløjet til baser i Europa og Stillehavsområdet. Den faste månedsration var et sæt på 30 titler i 20 eksemplarer for hver 150 mand, et sæt for hver 50 lazaretsenge og et sæt til særlig isolerede enheder. Det blev til i alt 1.322 bind i et samlet oplag på 123 millioner eksemplarer.Bøgerne blev redigeret af fagfolk sammen med repræsentanter for hær og flåde, og når man ser listen med de 1.322 bind, bliver man nærmest målløs over projektets format. Det meste er gedigen underholdning - westerns, evergreens som Bram Stokers ' Dracula', Edgar Rice Burroughs' Tarzan-bøger og C. S. Foresters søromaner om kaptajn Hornblower. Men også de bedste krimiforfattere og humorister.Og så et imponerende opbud af tidens vigtigste amerikanske litteratur, fra de ' hårdkogte' til John Steinbecks ' Vredens druer' og noveller af Faulkner, Hemingway, Katherine Anne Porter og Saroyan. Lige så mange britiske forfattere - og klassikere fra Odysseen til Shakespeare og Tolstoj.Lyrik fra Keats til Shelley og Tennyson.Tyskere fra Thomas Mann til Erich Maria Remarque. Franskmænd fra Voltaiop re til Saint-Exupéry. Foruden minileksika og faglitteratur om alt fra baseball og musicals til penicillin og udenrigspolitik. Det var et princip, fremhævet udenpå, at bøgerne var uforkortede.Én titel fik en særlig funktion: Kay Boyles franske spionroman ' Avalanche' blev uddelt til flybesætninger, der risikerede nedskydning over Frankrig, og personel, der deltog i invasionen i Normandiet i juni 1944, fik hver en bog i lommen før den barske landgang. En krigskorrespondent meldte, at han havde set en mand i et skyttehul opslugt af Lytton Stracheys bog om dronning Victoria. En mariner fortalte, at han ved slaget om stillehavsøen Saipan havde Carl Sandburgs digt ' Storm over the Land' om den amerikanske borgerkrig i sin hjelm, fordi digtet beroligede ham.De mest populære forfattere modtog til 10.000 breve fra soldaterlæsere, og for mange blev det vejen til et nyt publikum.Scott Fitzgeralds ' Den store Gatsby' solgte trægt efter udgivelsen i 1925, men som Armed Services Edition blev den spredt i 155.000 eksemplarer. Når man ser hele operationen oppefra, i flyvevåbnets fugleperspektiv, er det et enestående oplysningsprojekt - på linje med the G. I. Bill fra 1944, der sikrede krigsveteraner gratis videreuddannelse. For mange var det første gang, de læste en bog, og de hang ved.For bogbranchen blev det også en klog strategi at udlåne de gode titler for en slik, for projektet styrkede ikke bare kampmoralen, men gjorde en generation til læsere, og det satte fart i USA's paperback-revolution. Den kulminerede i 1951 med 950 nye titler i 230 millioner eksemplarer - til salg i enhver drugstore.SamlerobjektNu er ASE-serien samlerobjekt - sjældne titler koster 60-100 dollar, og kun Library of Congress har alle 1.322. I Danmark er serien ukendt. Da jeg spurgte en antikvarboghandler, hvad min stak var værd, pegede han bare på papirkurven. Det ville have bedrøvet den stædige litteraturprofessor, der i et essay fortæller, at han efter 20 års loppemarkedseftersøgning kun har fundet 518 titler.Og så det obligate danske spørgsmål: Jamen, er der danske forfattere med i serien? Ja, to med hver to titler. Den ene er grønlandsfareren Peter Freuchen. Den anden er Karen Blixen - naturligvis, for hun fik sit bedste publikum i USA, lige fra Book of the Month Club i 1934 vovede at udgive ' Seven Gothic Tales'. ' De syv fantastiske fortællinger' er ASE-bind nr. 687, fulgt af ' Winter's Tales' i bind 802.I 1945 kunne organisationen sende et læs taknemlige soldaterbreve til Rungstedlund.De har givetvis glædet fruen med de militære aner på fædrene og brødrene side. Som forfatteren Otto Gelsted skrev om hende: »Hun har store, dunkle, brune øjne, hvis omgivelser er blå som violer eller som krudtslam«.Hjemmesiden Books in Action, Library of Congress, har en liste over alle 1.322 Armed Services Editions.bagsiden@pol.dk Fakta: FAKTAArmed Services EditionFra 1943 til 1947 udkom 30-40 titler om måneden. Det blev til i alt 1.322 bind i et samlet oplag på 123 millioner eksemplarer. Bogsiderne blev trykt, så de passede i en soldaterlomme.Scott Fitzgeralds ' The Great Gatsby' udkom i oktober 1945 - det var den første billigudgave af nyklassikeren, der bragte Scott Fitzgerald ud til et massepublikum.' World's Great Humorous Stories' - en antologi af humorister fra Dickens til James Thurber - udkom i december 1944.
FRA BOGTÅRNET Under Anden Verdenskrig sendte USA 123 millioner bøger i lommeformat til fronterne. Der blev læst Steinbeck, Tolstoj, Tarzan-bøger - samt Peter Freuchen og Karen Blixen.
Musiker, biolog, skuespiller og forsker.Johan Olsen er en alsidig mand med mange jern i ilden og nu også forfatter - aktuel med »Bogen om verden«, der introducerer børn og andre nysgerrige til naturvidenskabens verden.Ud over et enkelt smut til Lyngby i opvæksten er Johan Olsen godt og grundigt københavner.»Jeg kan ikke se mig selv bo andre steder.Jeg er vokset sammen med byen,« siger han I dag bor han på Vesterbro, når han da ikke lige turnerer Danmark rundt som forsanger i bandet Magtens Korridorer.Hvad laver du for tiden?»Jeg er på det sidste af Magtens Korridorers sommerturné. Nu skal vi i studiet og lave lidt musik, før efterårsturneen går i gang.Jeg arbejder også på laboratoriet med forskellige projekter, hvoraf et giver mig en del grå hår i hovedet, samtidig med at det er sjovt at prøve at få til at lykkes«. »Jeg skal spille lidt koncerter med Pligten Kalder til oktober, blandt andet på Kammerateriet i Svendborg. Jeg skal spille verdensmesterskab i havekroket, holde foredrag på en folkeskole på Amager og høre Sonja Hald på Viften i Rødovre 29. september«.Hvilken bydel har du det tætteste forhold til?»Jeg føler mig hjemme både på Vesterbro og på Nørrebro. Jeg boede ca. 20 år på Nørrebro, så selv om jeg flyttede til Vesterbro for en del år siden, har jeg stadig et tæt forhold til Nørrebro. Det, Vesterbro mangler, har Nørrebro - og omvendt«.Hvad er det bedste ved København?»Dens offentlige rum. Demokratiet og sammenholdet, både i lokalområderne og nationalt, er afhængigt af, at mennesker fra forskellige subkulturer og samfundslag mødes. Bare se hinanden, kende til hinandens konkrete eksistens. Det kan København, og det skyldes dens pladser, parker og åndehuller. Der er mange af dem, fra Nordvest til Islands Brygge, fra Østerbro til Sydhavnen. Det er der ikke mange andre byer, der kan hamle op med«.Hvad er det værste?»Februar, politikere, der vil ødelægge Amager Fælled med en motorvej, havnefronten skæmmet af rædselsfulde erhvervsbygninger og ødelæggelsen af Carlsberg Byen«.Hvilke steder kan du anbefale at gå ud?»Når man skal ' ud' i København, vil jeg anbefale, at man begynder tidligt med en frokost et sted. Man kunne gå på Ñ i Blågårdsgade for eksempel. Virkelig hyggelig, lækker veganercafé. Bagefter tager man en kaffe i hånden og spadserer gennem Assistens Kirkegård, zigzag ad små stier, ender på Jagtvej, hvor man køber en pils hver i en kiosk.Så går man langs den grønne sti, ad Buen over Ågade hen til Landbohøjskolens Have, hvor man går en tur og finder et sted at sidde.Her drikkes de medbragte øl langsomt. Så går man op til Gl. Kongevej, hvor man besøger 90eren, måske kan man sidde udenfor, hvis vejret tillader det. Man tager sig god tid.Derefter tager man mod Værnedamsvej og kigger på de fine butikker, tager måske på Falernum, hvis man er sammen med en eller nogle, som er til et glas vin, går ad Valdemarsgade mod Istedgade, og her synes jeg, det vil være lidt sært ikke at besøge Skipper Bodega, Simpelt V, Café Erik, Blomsten, Øresund, Kluuden (Mc. Kluud, red.), Riesen og Snork, en perlerække af dejlige værtshuse.Og hvis en af ledsagerne skulle blive lidt cocktailflov, er Celcius på Oehlenschlägergade det ideelle sted til netop den type aktiviteter. Ja, ja, man behøver ikke tage dem alle sammen på én dag. Og en anden rækkefølge er måske også mere hensigtsmæssig, både hvad angår åbningstider og rute. Men jeg garanterer, det bliver smukt«.Hvor i byen slapper du af?»Når jeg skal have lidt ro på og bare sidde og stirre lidt ud i ingenting, sætter jeg mig på Assistens Kirkegård eller i Landbohøjskolens Have. De har deres magi og deres historie, som om tiden har skåret de fineste ornamenter i luften, man indånder, så man får lidt af tusinder af skæbners fortælling ind under huden«.Hvad dyrker du af kultur i København?»Jeg dyrker cafékultur, kioskkultur, cykelkultur, grille-nede-i-gården-kultur, værtshuskultur, koncertkultur, rygerkultur, forbrugerkultur, hipsterkultur, politisk kultur, antikultur, dekadencekultur, teaterkultur og den slags«.Hvad ville du vise en turist i København?»Jeg ville gå lange ture rundt i gaderne og fortælle røverhistorier om byens historie blandet op med ting, jeg tror, jeg kan huske, fra da jeg flyttede hertil. Jeg ville cykle min turist til Tippen, Sydhavnen, Nokken, Amager Fælled, gå en tur langs Søerne, sidde ved Planetariet og få lidt at spise. Måske en pils på Kennedy's. Og vi ville ende med en gåtur på Istedgade med sidegader, som jo er mit kvarter nu, og som jeg kan fortælle om.Som sagt synes jeg især, at det er livet i det offentlige rum, på gaderne og i parkerne, der gør København til noget særligt«.Hvad ville du lave, hvis du selv havde en fridag?»Jeg har så sjældent en fridag, at jeg måske nok ville bruge den derhjemme med en bog i tæt samarbejde med en sofa eller bænken ude på altanen«.rasmus@aok.dk 
Altmuligmanden Johan Olsen fra Magtens Korridorer er vild med byens bodegaer, men han bryder sig ikke om politikere, der vil ødelægge Amager Fælled.
1 mia. kr. har Nordisk Film over de seneste 10 år investeret i biografer. På at købe op.På at bygge nye.Den investeringsstrøm skal fortsætte. Også i Danmark og Norge.De netop offentliggjorte planer om at bryde ind på det svenske marked er ikke et udtryk for, at Nordisk Film betragter Danmark og Norge som et mættet marked uden plads til flere røde plyssæder, understreger John Tønnes, adm. direktør i Nordisk Film Biografer.»Man kan sagtens vokse i Danmark. Det kommer vi også til. Vi tror på biografer og oplevelsen som et fortsat attraktivt tilbud og socialt samlingspunkt,« siger han.To nye biografer i årNordisk Film, der er Danmarks største biografkæde, åbnede sidste år to biografer i Aalborg og Frederikssund, og efter planen indvies en ny i Køge til maj og endnu en i Greve senere på året.Desuden er der planer om en ny biograf på Østerbro i København, hvor en konkurrent også barsler med en biograf, fortæller John Tønnes.Det er fortsættelsen på en udvikling, hvor der i flere år er kommet nye biografer - især i de københavnske forstadsområderne.Udpræget singlekultur»Byudviklingen og den kraftige urbanisering har givet nye stærke byområder. Samtidig er der en udpræget singlekultur og - helt gennemgående - et pænt højt forbrugsniveau.Det skaber grobund for, at underholdningstilbud kan eksistere og blomstre. Og så tror jeg også, at det spiller ind, at man i dag kan gøre alting alene hjemmefra. Jeg tror, at vi har brug for at komme ud og samles. Jeg kan komme i tanke om mange ting, der deler os - vi har forskellige synspunkter og levemåder - men netop biografen er en af de ting, der kan samle os,« siger han.Det er ikke kun Nordisk Film, der oplever vækst.Biografmarkedet har de seneste år haft det rigtig godt.Trods Netflix, Youtube og Facebook, der stjæler vores tid, er der lige nu det højeste antal biografsale i Danmark i næsten 30 år, ifølge brancheforeningen Danske Biografer.Billetsalget har det godtTager man højde for de udslag, som enkelte blockbusters - eller manglen på samme - giver på et biografår, har billetsalget det også rigtig fornuftigt.»Generelt ser vi en fremgang inden for live-oplevelser som biografer, koncerter og e-sport,« siger Leif Ulbæk Jensen, partner i PWC med speciale i medie-og underholdningsindustrien.»Alt, man kan samles om fysisk, viser positive tendenser.Det er den bølge, biograferne rider med på. Det er ikke udfordret på samme måde som f. eks. tv, hvor der er en åbenbar substitut i Net-flix,« siger han.Flittige biografgængereI Danmark er vi særligt vilde med det store lærred og plyssæderne.Med gennemsnitligt 2,4 biografbesøg om året pr. dansker er kun fire lande mere flittige biografgængere end os: Amerikanerne, irerne, briterne og franskmændene, fortæller Kim Pedersen, formand for Danske Biografer.Svaret på Netflix-feberen handler ikke så meget om filmene.Det handler om at gøre biografen til det, din egen dagligstue aldrig kan være: En tur ud.»Langt hen ad vejen viser Netflix og HBO de samme spillefilm, som os - bare senere.Men oplevelsen i hjemmet, uanset hvor stor og flot din hjemmebiograf er, er ikke det samme som at se en film i en biograf med en masse mennesker. Det er en stemningsfuld gå i byen-oplevelse med uhøjtideligt samvær - det andet er en ordinær hjemmeoplevelse,« siger John Tønnes.Tvunget til udviklingDet tvinger biograferne til at udvikle sig.Det er ikke nyt. Det har - med kniven i varierende afstand fra struben - været biografernes vilkår i mange årtier.I efterkrigstiden, da fjernsynet listede ind i stuerne, kunne biograferne stadig blære sig med farver. Da farvefjernsynet i 1960' erne brød igennem, skulle der nye idéer til, og et par særligt op-findsomme nicheforslag så dagens lys: AromaRama og Smell-O-Vision var systemer, er kunne sprøjte duftstoffer ud i biografen under filmen.Ingen af de to glimrende påhit fik dog rigtigt fodfæste.Fast-forward til starten af 1980' erne, hvor videoen trak alt, der ikke var premierefilm, ud af biografsalene og rev halvdelen af billetsalget med sig.Den lækreste oplevelseDe seneste år har biograferne pareret fladskærme og streamingtjenester med vildere billedteknologi, lydsystemer, skrånende gulve, ekstra bløde plysstole og 3D.Det handler om den lækreste gå i byen-oplevelse.Big Bio i Herlev lokker eksempelvis med ekstra benplads og særlige reclinerstole.Luksus. For dem, der helst ser film liggende.»Der er kommet, og har i nogle år været, stigende udviklingstakt og investeringsbehov,« siger John Tønnes.Men mens Netflix og HBO ikke opleves som de største konkurrenter, kæmper biograferne på en anden front: Hvad gør man med de unge? De har endnu ikke fået biografer i blodet som deres forældre.Og for dem er skærmene derhjemme også en social oplevelse.Skærme og hørebøffer»Før var gaming i højere grad noget, man gjorde for sig selv. Men når de unge gamer i dag, om det så er Counterstrike eller World of Warcraft, så er det jo med to skærme, en tredje på mobilen, hørebøffer, højttalere og mikrofoner,« siger han.»En 14-årig oplever samvær med vennerne via skærme.Og det konkurrerer med biografoplevelsen.« Skal man have de unge i biografen, skal det være nemt. Nemt at træffe beslutningen.Nemt at købe billet.Nemt at vælge film. Nordisk Film arbejder på digitale tilbud, der gør netop det.»Det er noget af det, vi skal blive rigtig dygtige til: At forstå unge mennesker og den måde, de gerne vil være sammen på,« siger John Tønnes.julie.h.toft@finans.dk 
Nordisk Film vil satse mere på biograferne, der hverken er ramt af Netflix eller Facebook. Der er bare én udfordring: De unge.
Han er far til tre, erklæret buddhist, flerdobbelt milliardær, adjungeret professor ved CBS, skribent, forfatter, foredragsholder, aktiv investor og ejer af og CEO i Thornico A/ S med flere end 120 virksomheder.Virksomhederne breder sig over så forskellige områder som bl. a. produktion af ostepulver, rederivirksomhed, emballage, kropstatoveringer, ejendomshandel, teknologi og, ikke mindst, det stolte danske sports-og modebrand Hummel. Et mærke som, indtil den 45-årige Christian Stadil købte virksomheden i 1999, længe havde udviklet sig i en uheldig retning og var blevet en skrantende, underskudsgivende og direkte konkurstruet virksomhed.Men det blev ændret, da Christian Stadil sammen med sin far og forretningspartner Thor Stadil lagde en helt anden strategi som nye ejere - og med tiden har gjort Hummel til noget nær et superbrand efter danske standarder, som ikke alene er hipt, men som også formår at tjene penge.Far og søn tager de store forretningsmæssige beslutninger sammen, og de mødes jævnligt for at lægge strategi uden at overrende hinanden i det daglige. Christian Stadil bor med sin familie nord for København, mens hans forældre bor på Kørup Slot på Nordfyn.I et interview til Fyens Stiftstidende i sommer har Thor Stadil fortalt, at han og sønnen ikke alene driver virksomheder sammen, men også helt bogstaveligt bestiger bjerge sammen. Rigtig høje bjerge.De begyndte med Mont Blanc i slutningen af 1990erne, og siden har vildskaben, som altså bor i dem begge, grebet om sig: »Mont Blanc er ikke Europas højeste bjerg. Det er et bjerg, der hedder Elbrus, som ligger i Ural-kæden i Georgien ved Sortehavet, og det tog vi så over og besteg.Vi havde læst en bog, der hedder ' Seven summits', hvor nogle gutter i 1950erne besteg det højeste bjerg på hvert kontinent, og der er syv kontinenter. Det blev vi lidt grebet af, og i løbet af et par år besteg vi fire af de syv. For tre år siden besteg vi Tsurugidake i Japan. På engelsk bliver det kaldt ' The Beast', og det kræver virkelig bjergklatring at komme derop. Dagen før vi klatrede op, var der en anden klatrer, der faldt ned og døde. Dagen efter vi kom ned, var der to andre på samme rute, der faldt ned og døde,« fortæller Thor Stadil til avisen om sit og sønnens særlige forhold.God karma og medarbejderpleje Den erklærede buddhist Christian Stadil er kendt som en mand, der i høj grad bruger sig selv, så forretningsmanden Stadil ligger tæt op ad mennesket Stadil, som gennem god karma, medarbejderpleje og alment godt menneskekendskab nærmest er blevet et brand i sig selv.Men den velpolerede facade med fokus på fællesskabsfølelse og -værdier, ' gode vibrationer' og selvkontrol samt -beherskelse slog adskillige revner, da han onsdag aften, flankeret af advokat Christian Th.Kjølbye, på et opsigtsvækkende pressemøde på Østerbro i København. Her gav han los for sine stærkt sårede følelser, da han med tårer i øjnene bag modebrillerne hamrede en knytnæve ned i podiebordet mellem de tændte mikrofoner i frustration over det personlige svigt, han mener, han er blevet udsat for af Søren Schriver, der er Hummels administrerende direktør gennem 24 år, og som i forrige uge blev smidt ud uden varsel med begrundelsen ' grov illoyalitet'.' Ens største passion'Christian Stadil har til BT begrundet sit usædvanlige og stærkt emotionelle udbrud sådan: »Når man, som jeg, har med forretning at gøre og går op i det med hud og hår, og hvor det er ens største passion, som man bruger ekstremt mange timer på hver eneste dag, så er det bare noget, man bliver følelsesmæssigt påvirket af.« Og videre: »Det er jo ikke bare som at se en sms, hvor din kone flirter med en anden. Det er decideret at komme ind ad døren og se vedkommende elske med en anden person,« som han udtrykker det.Søren Schriver nægter pure beskyldningerne mod ham.jahh@bt.dk Fakta: CHRISTIAN STADILChristian Nicholas Stadil er enebarn og født i Gentofte, er 45 år og far til børnene Winston, Hamilton og Harper India Bloom, som han har sammen med sin forlovede, den 15 år yngre midtjyde Alice Brunsø.Parret, som løb ind i hinanden under en festival på Fyn i 2012, har fået deres tre børn inden for en periode på blot tre år.Den yngste, datteren Harper India Bloom, blev født i sommer.Udover studentereksamen og en periode som sergent i Den kongelige Livgarde har Christian Stadil ikke nogen egentlig uddannelse. Efter tiden i livgarden begyndte han på jurastudiet i Aarhus. Men i 1994, efter to år, valgte han at droppe ud af studiet og blev i stedet forretningsmand på fuld tid sammen med sin far og forretningspartner Thor Stadil. Siden da er konglomeratet Thornico A/ S bare vokset og vokset, og far og søn har længe kunnet kalde sig milliardærer.Ved det senest offentliggjorde årsregnskab præsenterede Thornico A/ S en rekordomsætning på 6,4 mia. kr. Heraf udgjorde Hummel alene 834 mio. kr. Og et driftsoverskud før skat på 110 mio. kr.
FAMILIEVIRKSOMHED Danmark så i denne uge en helt anden udgave af Hummel-ejer Christian Stadil efter påståede uregelmæssigheder i virksomheden.
I 2003 gjorde Louise Ertman Baunsgaard noget, få kvinder gør: Hun droppede det sikre job og kastede sig ud i at starte sin egen forretning. En forretning, der senere skulle blive til den landskendte sushikæde Letz Sushi.»Så længe, jeg kan huske, havde jeg haft en lyst til at starte mit eget. Jeg gik rundt med en lille notesbog, som jeg skrev mine gode ideer ned i,« fortæller hun.Langt størstedelen af den stigende iværksætterskare er mænd. Ifølge Erhvervsstyrelsen er det under en tredjedel af de nyudklækkede iværksættere, som er kvinder.Netop at være kvinde i en mandsdomineret verden er det, som denne uges afsnit af Succeskriteriet handler om - om at leve drømmen ud og skabe sit eget. Og om at turde gøre det.Louise Ertman Baunsgaards iværksætterhistorie begyndte i 2002, da hun tog orlov fra sit job i en IT-virksomhed og tog til Australien for at rejse rundt.Hun endte i Sydney, hvor de var meget længere fremme på sushiscenen, end hun nogensinde havde set før. Louise Ertman Bauns gaard blev bidt af ideen om at starte en sushikæde i Danmark, og hjemvendt fra sin rejse begyndte hun at lede efter lokaler til sin restaurant, samtidig med at hun begyndte på et iværksætterkursus.»Folk syntes, det var langt ude og kaldte det en dille, men jeg havde det sådan, at hvis det ikke gik, så var det ikke verdens undergang, og så havde jeg prøvet det,« forklarer Louise Ertman Baunsgaard.Tvivl er ikke altid en nådegaveEfter noget tid blev hun sagt op fra sit job, og det var med hendes egne ord »skæbnen«. Med en startkapital bestående af et lån på 400.000 kr. fra friværdien i hendes ejerlejlighed og uden nogen form for erfaring som restauratør åbnede hun i marts 2003 den første Letz Sushi på Østerbro i København.Herfra gik det stærkt: Restaurant nummer to åbnede et år efter, og i dag findes der i alt 16 restauranter i København, Nordsjælland og Aarhus.Louise Ertman Baunsgaard havde i lang tid kun kvindelige ledere i sine restauranter. Et valg, der skyldes kvindernes øje for detaljer: »Frem til sjette restaurant havde jeg kun kvindelige ledere ansat. Jeg mener, at kvinder har et større overblik, når det kommer til detaljer.Det er utroligt vigtigt, når man driver en kæde,« lyder det fra sushi-dronningen.Selv om Louise Ertman Baunsgaard ikke stødte på problemer eller fordomme ved at være kvinde, da hun grundlagde sin virksomhed, måtte hun dog løfte øjenbrynene, når den japanske leverandør kom på besøg og spurgte efter hr. Baunsgaard.Hun mener, at grunden til manglen på kvindelige iværksættere skal findes hos kvinderne selv, som tøver og tænker en ekstra gang eller to, inden de springer ud i det. Det er derfor, at mænd oftere formår at springe ud i det og lægge tvivlen bag sig - som Louise Ertman Baunsgaard siger det, er de »bedre til ikke at tænke så meget over tingene«. »De tror på deres ideer, og det, synes jeg, er en fantastisk evne. Hvis der er noget, man skal som iværksætter, så er det at tro på det. Hvis du ikke selv tror på det, så er der ingen, der gør,« lyder det fra den erfarne iværksætter.Og så er der også det med børnene: »Der er mange kvinder, som får supergode ideer, efter de har fået børn. Så er der meget praktisk, som skal gå op, og det er jo benhårdt økonomisk at sige det faste job op og starte sit eget. En lang udsigt til den økonomiske gevinst gør, at man dropper det,« forklarer hun.Louise Ertman Baunsgaard kastede sig selv ud i iværksætteriet som 27-årig, inden hun havde fået børn og opfordrer unge kvinder, som både vil drømmen om at starte sit eget og starte familie, til at gøre det samme. I dag har hun tre børn, men har aldrig været på barsel.»Hvis ideen er der, så kom i gang. Men hvis der allerede er mand og børn, så tag en snak om, hvorvidt det overhovedet kan lade sig gøre - man kan jo eksempelvis lave en plan om at give det en chance i et år,« siger hun.I juni i år solgte Louise Ertman Baunsgaard sin andel af sushikæden til Lars Larsen Group og trådte tilbage som bestyrelsesformand og helt ud af den virksomhed, hun stiftede i 2003.Nu skal tiden blandt andet bruges på at etablere sig som business angel og på virksomheden Stress Ambassadøren, som skal forebygge stress på de danske arbejdspladser.De andre gæsterSenere i podcasten fortæller business angel Torben Frigaard Rasmussen, der tidligere har været involveret i firmaet som Worldticket og E-conomics om, hvad han leder efter i en iværksætter. Han er blandt andet meget interesseret i robotteknologi.Til slut i podcasten giver Nordeas eksperter gode råd til iværksætteriet. I dette afsnit giver nordisk kommunikationsdirektør Sara Helweg-Larsen sit bud på, hvad der definerer den gode leder og svarer på, om der er forskel på mænd og kvinder i ledelsesrollen.miss@berlingske.dk Fakta: LYT MED »Succes Kritieriet«»Succes Kriteriet« er en podcast-serie om drømme og ambitioner, som udkommer hver tirsdag frem til 7. november.I første og anden sæson dykkede vært Ane Cortzen i efteråret 2016 og foråret 2017 ned i en række af de emner, som iværksætteren skal have styr på for at opnå succes med sin forretning.I tredje sæson fortsætter iværksætterpodcasten med flere punkter til tjek listen, og succesfulde iværksættere bliver inviteret i studiet for at dele ud af deres erfaringer og give gode råd om alt fra strategi til branding, konkurrence og data.Sådan gør du: Android: Find alle programmer i serien »Succes Kriteriet« fra Berlingske Business på Spreaker.com.Apple: Find alle programmer i podcastappen under Berlingske Business og på iTunes.»Succes Kriteriet« er tilrettelagt af Ane Cortzen, Fannie Pramming og Mia Sanberg Svenningsen.Programmet udsendes af Berlingske Business og er sponsoreret af Nordea.Læs mere på business.dk/ podcast.
Da Louise Ertman Baunsgaard stiftede restaurantkæden Letz Sushi, blev hun mødt med skepsis fra omverdenen. Hun lod ikke tvivlen overtage, men det gør de fleste kvinder, lyder det fra den succesfulde iværksætter.
Danskerne vil i de kommende måneder kunne opleve bevæbnede soldater klædt i uniform ved den dansk-tyske grænse og ved udvalgte terrormål i København. F. eks.den jødiske synagoge i Krystalgade.Her skal de aflaste politiet, der er presset af en opgaveliste, som tæller terrortrusler, grænsekontrol og en verserende bandekonflikt.Det meddelte regeringen fredag og gjorde samtidig klart, at den ekstraordinære assistance fra Forsvaret indtil videre er uden en udløbsdato.Direkte adspurgt om Forsvarets tilstedeværelse ved grænsen og ved terrormål i København skal forstås som permanent, svarede justitsminister Søren Pape Poulsen (K) på et pressemøde fredag: »Man skal forstå det sådan, at det er så længe, det er nødvendigt.Så vurderer vi selvfølgelig hele tiden, hvornår vi er i en tilstand, hvor det ikke længere er nødvendigt.« Justitsministeren pointerede, at et politisk flertal har øget optaget på politiuddannelsen markant, hvilket skal sikre flere betjente i de kommende år, og at der forhåbentlig snart står et hold nyuddannede politikadetter klar. Ifølge forsvarsminister Claus Hjort Frederiksen (V) stiller flere år med »frygtelige terrorangreb« i Europa nye krav til myndighedernes sikring af befolkningen.»Jeg tror ulykkeligvis, at med den måde tingene har udviklet sig på, må vi bare vænne os til, at det bliver en del af hverdagen. Ligesom i Bruxelles, Paris og andre steder, vil der være et massivt krav om beskyttelse, og her mener jeg, at Forsvaret kan yde en fortrinlig indsats,« sagde han.Forsvaret kan undvære de i alt 160 soldater, der skal udlånes til politiet, i et halvt år, uden at det vil have umiddelbare konsekvenser for Forsvarets arbejde, vurderer forsvarschef Bjørn Bisserup.Hans chef Claus Hjort Frederiksen antydede dog fredag, at soldaternes hjælp kan blive en længerevarende affære: »Jeg har ikke en stor forhåbning om, at terror vil være historie om et halvt år.Der vil desværre være terrorangreb rigtig mange steder, og befolkningen kræver, at vi er på forkant med det.«.Jødisk skole undtagetDe udlånte soldater skal frigøre 55 politifolk fra terrorbevogtning og 73 fra grænsekontrol svarende til 128 årsværk i alt. Disse betjente skal i stedet tilbage til deres politikredse.Soldaterne kommer til at optræde i uniform og bliver bevæbnet med Forsvarets egne våben, men får også nogle af politiets magtmidler såsom peberspray og strips.De kommer under politiets ledelse og skal som udgangspunkt overlade det til politiet at foretage eventuelle anholdelser.Skulle det blive nødvendigt, kan de dog foretage civile anholdelser. I dialog med det jødiske samfund har regeringen valgt, at det forsat kun skal være politiet, som bevogter den jødiske skole på Østerbro i København, Carolineskolen.»Jeg tror de fleste kan sætte sig ind i, at når det handler om forældre og børn, der kommer i skole hver dag, så kan det give god mening, at det måske ikke er soldater, der tager sig af bevogtningen der,« sagde Søren Pape Poulsen.Regeringens beslutning om at »sætte Forsvaret ind« i fredstid møder imidlertid hård kritik fra De Radikale og Enhedslisten.»Det sender et meget voldsomt signal, at man har bevæbnede soldater stående på gaden,« siger forsvarsordfører Martin Lidegaard (R).Begge partier peger på, at man i stedet kunne tilføre politiet flere ressourcer ved at droppe eller neddrosle grænsekontrollen, som ifølge dem er spild af politiets kræfter.»Soldater er noget, man benytter, når landet er i undtagelsestilstand eller krig, og vi er gud ske tak og lov ingen af delene. Den eneste grund til, at vi har et behov for soldater i gaden er, at regeringen insisterer på at fastholde så mange betjente ved Padborg og Kruså. Det er efter min bedste overbevisning ikke ressourcerne værd,« siger Martin Lidegaard.Også Dan Rosenberg Asmussen, formand for Det Jødiske Samfund i Danmark, er kritisk over for at lade Forsvaret stå for dele af terrorbevogtningen i København.Han frygter, at tilstedeværelsen af soldater foran eksempelvis den jødiske synagoge i København eller ved Det Jødiske Museum ved Christiansborg vil gøre brugerne mere nervøse, end de måske allerede er.»Militær i civile omgivelser giver et andet og mere voldsomt udtryk end politi. Hvis man overgør sikkerhedsforanstaltninger, risikerer man, at man i stedet for at fremme følelsen af sikkerhed og tryghed udløser det modsatte.Man bliver mindet om, at der er utrygt,« siger Rosenberg Dan Asmussen.Maner til besindighedSocialdemokratiet og Dansk Folkeparti bakker omvendt op om regeringens plan.»Det gør ikke mig utryg.Jeg forbinder den militære uniform med dygtighed, flid og høj faglighed, og jeg har meget høj tillid til de danske soldater,« siger retsordfører Peter Kofod Poulsen (DF).Justitsminister Søren Pape Poulsen manede ligeledes til besindighed: »Det er bevogtningsopgaver forskellige steder, ikke patruljering rundt i København.Det er meget vigtigt, at vi er meget tydelige omkring dette, så vi ikke får skabt et dramatisk billede af, hvad det her er,« sagde han og blev suppleret af sin ministerkollega Claus Hjort Frederiksen: »Det her er ikke specielt massivt. Det er ikke sådan, at man vil møde soldater, hver gang man går i Magasin,« sagde han.michael.l.hjollund@jp.dk steen.a.jorgenssen@jp.dk Fakta: FORSVARET SÆTTES IND Her skal soldaterne stå160 soldater skal fra udgangen af september a ? aste politiet.75 soldater indsættes ved den dansk-tyske grænse, hvor de bl. a. skal udføre transportopgaver og bevogtning. De skal ikke foretage indrejsekontrol.55 soldater skal udføre terrorbevogtning i København.20 af soldaterne er hjemmeværnsfolk, der indsættes ved grænsen, så Hjemmeværnet her når op på i alt 145 frivillige.Ca. 10 er administrativt personale, der skal a ? aste politiets arbejde i forbindelse med EU's grænseagentur, Frontex.Soldaterne kommer fra Jydske Dragonregiment ved Holstebro, Den Kongelige Livgarde ved Høvelte, Hærens Kamp-og Ildstøttecenter ved Oksbøl samt Træningsregimentet fra Aalborg Kaserne.
Bevæbnede soldater skal aflaste politiet ved grænsen og på gaden »så længe det er nødvendigt«, siger minister. Tiltaget møder kritik.
Hvis den ikke allerede findes, så har Peter Adolphsen med "Rynkekneppesygen" opfundet genren sci-fi-katastrofe-porno-roman.Bogens præmis er lige så enkel, som den er syret: I 2019 lander en parasitisk mikroorganisme, en "ofu" fra det ydre rum, i navlen på den unge kvinde Winnie. To måneder senere er hun død og bliver dermed, som det karakteristisk klinisk-nøgternt formuleres: »det første offer for det, der officielt skulle få betegnelsen MIWD, Mite Induced Wrinkle Disease, men i folkemunde blot kaldes "rynkekneppesyge"«. Ganske rammende betegnelser, faktisk. For symptomerne er netop manisk liderlighed og voldsom rynkeproduktion.Dog indikerer hverken videnskaben eller folkedybets term sygdommens dødelige og spektakulære kulmination, når den smittedes hvide, stivnede, rynkede hud til slut eksploderer (bemærk den frydefulde specificering af lyden!) »med et kødfuldt og vådt ' spluish'«.SmittekædeplotHerfra knopskyder romanen i alle mulige og umulige retninger, herunder kostelige beskrivelser af mikroorganismens vært på hjemplaneten, den gigantiske lyserøde plante Ubu, herunder dens sprogsystem.Den overordnede plotlinje - der falder i tre "akter" - følger dog epidemiens jordiske spredning, i takt med at den stadig mere desperat-liderlige Winnie inficerer et stigende antal sexpartnere, som herefter spreder videre og så fremdeles. Det primære fokus er én specifik smittekæde: lægen Beatrice, der får sin ofu, da hun forsøger at standse Winnies tvangsonani under en konsultation og herefter smitter sin mand Dante (sex) og deres fireårige datter Chantell (ikke-sex). Denne kæde leder Beatrice i døden (spluish!) og efterlader Chantell alene på Rigshospitalets MIWDafdeling, mens Dante fortaber sig i quasireligiøse gruppesexseancer i en villa på Østerbro, hvor kæmpekvinden Calla residerer, og som ender med at blive ramme for romanens besynderlige, men også antiklimatiske slutning. Mere om det senere.En ensom onanistNå. Som man kan fornemme, er "Rynkekneppesygen" en bog, jeg har lyst til at referere vidt og bredt. Årsagen er det vidunderligt viltre plot og den barokke detaljerigdom, der ikke kun præger romanens beskrivelser af kosmos og mikrobiologi, men også karakterskildringernes spidsfindige baggrundsinformationer om alt fra amatørornitologi og florentinske kærlighedshistorier til fallerede håndboldkarrierer.Det kan lyde som unødvendige, inferiøre elementer, men faktisk skaber de en fascinerede vitalitet og energi, der er med til at gøre "Rynkekneppesygen" til en sjældent underholdende bog.Men også på et mere tekstnært plan er "Rynkekneppessygen" en dragende tekst. Romanen har måske ikke den politiske og civilisationskritiske understrøm, der gjorde Adolphsens forrige science fiction-roman, "År 9 efter loopet", (2013) til en mere foruroligende, blivende oplevelse; for mig i hvert fald. Men her skal det interessante findes i liderlighedsmotivets funktion." Rynkekneppesygen" kan netop beskrives som en slags spekulativ konstruktion, der forsøger at forestille sig en verden, hvor liderligheden overtrumfer alt andet.Det resulterer i en samling ret vilde scener, eksempelvis den, hvor Dante (med en dunkende diller surret fast til låret) skal hente Chantell i børnehaven, men får at vide, at hun er blevet indlagt. Derfor ender vi med en sekvens, hvor den forventelige frygtsomme forælderreaktion (»Chantell, min lille pige!« ) står side om side med lumre fantasier om pædagogens brystvorte (»Den så ud til at dingle frit« ). Sekvensen ender således heller ikke med den gode fader på vej mod datterens sygeleje, men med en ensom onanist i en forladt bunker nær Ryparken: »Derinde, i halvmørket blandt mudder, tørre blade, øldåser, gamle aviser og andet skrald, lænet op ad den fugtige, graffitibemalede beton, kunne Dante endelig befri pikken fra dens fangenskab.Få sekunder senere sprøjtede han sin sæd ud i en bue i rummet.«.Gennem en fedtet linseMan kan sige, at Adolphsen i "Rynkekneppesygen" lader yderst forskellige planer brage sammen netop ved at anskue og gennemspille menneskelige og sociale relationer (til børn, partner, venner, autoriteter) gennem liderlighedens fedtede linse.Det genererer en både absurdkomisk og tragisk vision, der ovenfor kondenseres i Dantes ynkelige og ubehageligt egenhændige (så at sige) svigt af datteren.Det pudsige ved "Rynkekneppesygen" er imidlertid, at teksten selv har svært ved at acceptere dette svigt, liderlighedspræmissens konsekvens.Jeg skal nok lade være at afsløre slutningens nærmere detaljer, men i hvert fald får Dante (om end på grænseoverskridende vis, hvilket inkluderer et far-datter-besøg i villaorgiet) kæmpet sig tilbage i en slags beskytterrolle i en finale, der vender op og ned på alt og inkluderer en gummiged, kærlighed og magi.Som alt andet i romanen er det ret så vildt tænkt og skrevet, men samtidig er det også første og eneste gang, romanens univers opleves som for meget og forceret: Ikke mindst fordi romanens grundpræmis med et trylleslag annulleres.Det ændrer dog ikke ved, at "Rynkekneppesygen" er en afsindig og skøn roman.I en periode, hvor det mere eller mindre autofiktive i høj grad dominerer den hjemlige samtidslitteratur, står Adolphsens værk som en lykkelig påmindelse om fiktionens fabulerende power.kultur@jp.dk I en periode, hvor det mere eller mindre auto FIktive i høj grad dominerer den hjemlige samtidslitteratur, står Adolphsens værk som en lykkelig påmindelse om FIktionens fabulerende power.Fakta: BLÅ BOG Peter AdolphsenDansk forfatter, f. 1972 i Aarhus.Studerede både musik, teater og billedkunst, inden han i 1995 blev færdig på Forfatterskolen.Debuterede i 1996 med novellesamlingen "Små historier" og har siden skrevet en række eksperimenterende bøger til både børn og voksne, senest "År 9 efter loopet" (2013).
Titlen siger det hele. Peter Adolphsens nye roman, "Rynkekneppesygen", ligner ikke så megen anden dansk samtidslitteratur, og den er mestendels ren læserlykke.
Stående på Sankt Thomas Plads med de ikoniske lindetræer i baggrunden er Alex Vanopslagh opsat på at opføre sig ordentligt som besøgende i nabokommunen.»Nu leder jeg lige efter en skraldespand til den her,« siger Alex Vanopslagh og nikker ned mod sin cigaret: »Frederiksberg skulle jo gerne vedblive en ren by.« Den 25-årige spidskandidat for Liberal Alliance i København har som den eneste af kommunens spidskandidater valgt at invitere Berlingske med ud af København til en snak om partiets visioner for byen i fremtiden. Destinationen er Frederiksberg, for ifølge Alex Vanopslagh skal København være og styres langt mere som den konservativt ledede kommune: »Frederiksberg er det borgerlige smørhul midt i al københavnersocialismen, og det gør bare, at det bliver meget kontrastfyldt, hvordan Frederiksberg fører politik på forskellige områder sammenlignet med København. Generelt kan man sige, at Frederiksberg sætter borgeren før systemet,« siger Alex Vanopslagh.Det er især tre ting, han fremhæver som parametre, der gør Frederiksberg til et rarere sted at bo end København: Kommunen har landets næstlaveste kommuneskat, kontanthjælpen er ligeledes lavere og tilskyndelsen til at tage et job derfor større, og så er forholdene for bilister bedre.»Her er ikke et system med en ideologi, hvor vi ikke kan lide bilister og derfor straffer folk i bil, som det er tilfældet i København. Ligesom Frederiksberg Kommune har jeg det sådan, at hvis folk kører rundt i bil, så er det, fordi de har brug for en og ikke kan få hverdagen til at hænge sammen på en christianiacykel,« siger Alex Vanopslagh.Opgør med systemtankegangenHan ønsker et opgør med den systemtankegang, han mener hersker i København, og som ifølge ham tvinger borgerne til at leve det liv, et flertal på rådhuset mener er det rigtige.»I København er det en rodfæstet tanke, at hvis ikke kommunen er med indover, så kan tingene ikke lykkes. Der er den her tunge tanke om, at den offentlige sektor ikke kan blive bedre, og at private spillere ikke skal have lov til at være med. Samtidig finder de røde partier en enorm fornøjelse i at klatte penge væk på fjollede integrationsprojekter, Jazz Festival, Operafestival, Distortion og you name it,« siger Alex Vanopslagh.Han fastslår, at det ikke nødvendigvis betyder, at de projekter og kulturarrangementer skal sløjfes, men at København skal væk fra, at kommunen gør sig til smagsdommer ved at støtte nogle projekter, men ikke andre. I stedet skal magten og begivenhedernes fremtidige overlevelse placeres hos borgerne: »I dag sidder vi og siger, at den her festival kan vi ikke lide, så den får ikke støtte, men den her er spændende, så den kaster vi en masse af borgernes penge efter. Der vil jeg langt hellere sætte skatten ned, forære folk deres penge tilbage, og så kan de selv vælge, hvilken festival eller hvilket kulturarrangement de vil placere deres penge hos,« siger Alex Vanopslagh.Er der noget, København gør bedre end Frederiksberg? »Jeg kan ikke komme på noget, og jeg har svært ved at forestille mig det,« siger Alex Vanopslagh.Sidste år viste en Gallup-måling for Berlingske, at flere end hver tredje københavner, 37 procent, peger på Frederiksberg som det mest attraktive sted at bo. Dermed blev kommunen vurderet til at være et markant mere tillokkende sted at slå sig ned for københavnerne end de københavnske bydele. Næstflest, men imidlertid kun 14 procent, pegede på Østerbro som det mest attraktive sted at bo.Og det er da frustrerende, at københavnerne fremhæver den borgerlige nabokommune som deres foretrukne bopæl, men fortsat stemmer rødt til kommunalvalget, medgiver Alex Vanopslagh.»Men omvendt viser det også, at vi borgerlige har et større potentiale. For det tyder på, at en tredjedel af københavnerne gerne vil have et mere borgerligt styre,« siger Alex Vanopslagh, som ser en opgave i at få forklaret københavnerne, at Frederiksberg kan komme til København, hvis de borgerlige får tilstrækkeligt at skulle have sagt.Paradokset er imidlertid, at København qua byens infrastruktur, placering og titel som hovedstad har det for nemt og ikke behøver at levere en høj service for at lokke borgere til, mener Alex Vanopslagh. Byen får meget forærende, og derfor opdager københavnerne ikke, hvor skidt det står til, forklarer Alex Vanopslagh og henviser til en undersøgelse om kommunepotentiale fra Cepos i 2015.Den viser, at Frederiksberg Kommune er landets mest effektivt drevne, og at København kan hente store besparelser ved at lære af sin nabo. Nærmere bestemt 1998,9 mio. kr.eller 3.445 kr. pr. borger: »Det ville betyde, at vi kunne sænke kommuneskatten med to pct., og så ville det pludselig være København, der havde landets laveste kommuneskat. Sker det, kan det være, at københavnerne igen helst vil bo i København,« siger Alex Vanopslagh.perd@berlingske.dk Fakta: BLÅ BOG Alex VanopslaghAlex Vanopslagh, 25 år.Bosat i Vanløse med kæreste og lille søn.Uddannet cand. scient. pol. fra Syddansk Universitet.Arbejder som public affairs consultant i GRACE PA.SPIDSKANDIDATENS KØBENHAVNTil efteråret er der kommunalvalg, og i København kæmper ni spidskandidater om at få mest mulig indflydelse i Danmarks hovedstad. Men hvor skal byen egentlig hen - og på bekostning af hvad? I en ny serie har de ni kandidater mødt Berlingske på en valgfri lokation, som taler ind i deres vision for fremtidens København.Vi har allerede interviewet Cecilia Lonning-Skovgaard (V) og Niko Grünfeld (Alternativet) i artikler, der kan findes på b.dk I den kommende tid interviewer vi disse øvrige spidskandidater: Sisse Marie Welling (Socialistisk Folkeparti) Ninna Hedeager Olsen (Enhedslisten) Frank Jensen (Socialdemokratiet) Jakob Næsager (de Konservative) Anna Mee Allerslev (Radikale Venstre) Carl Christian Ebbessen (Dansk Folkeparti).
København skal tage ved lære af sin nabo Frederiksberg og sætte borgeren før systemet, mener Alex Vanopslagh (LA). Gør den det, kan København med små justeringer få landets laveste kommuneskat.
Skal der lam på bordet til påske? Måske endda lammekølle? Så skulle du måske kigge BTs slagtermester over skulderen.For den lammekølle, han laver til påske, er tilberedt på en ganske særlig måde.»Jeg skærer benet ud, fylder den og snører den sammen. På den måde får jeg en masse velsmag og saftighed ud i kødet, som det ellers ikke har. Lammekølle er et magert stykke kød, som hurtigt kan blive tørt og kedeligt,« siger Peter Steen, der til daglig er indehaver af gourmetslagterbutikken og restauranten Gourmandiet.Der, hvor benet i køllen har siddet, smører Peter Steen i stedet en mortet blanding af tomat, fennikel, hvidløg, frisk rosmarin, olivenolie og hvidvinseddike på.»Al den væde, der er i fyldet, trækker ud i kødet og gør det mere saftigt. Kødet tager også smag af det, du fylder i det. Står du med et stykke kød, som ikke har så meget fedtmarmorering, er det en rigtig god idé at fylde det,« lyder fra slagtermesteren.Godt til magert kødDet er typisk magre udskæringer som køller, bov og nakke, der vinder ved at blive fyldt.Et andet trick til at holde kødet saftigt og samtidig gøre det mørt er at langtidsstege det.Prøv det med påskens lammekølle, lyder rådet fra Peter Steen. Han giver den udbenede lammekølle hele seks timer i ovnen ved lav temperatur.»Det kød, vi spiser, er ofte muskelkød, og det er fyldt med fibre, som egentlig smager godt, men kun hvis fibrene er nedbrudt. Korttidssteger du kødet, forbliver fibrene seje, men langtidssteger du det, nedbryder du fibrene, får mørt kød og masser af velsmag,« forklarer Peter Steen.Når du langtidssteger, skal du blot sikre dig, at det er et relativt stort stykke kød, du har med at gøre.»For når du steger det så længe, så svinder der en del. Derfor er omkring et kilo kød nødvendigt til en familie på fire. Der skal lidt mere til end normalt,« understreger Peter Steen.plus@berlingskemedia.dk '' Korttidssteger du kødet, forbliver fibrene seje, men langtidssteger du det, nedbryder du fibrene, får mørt kød og masser af velsmag Peter Steen.En slagter, en bager, en grøntsagsentusiast og to dessertkokke skiftes hver uge til at give os de bedste trick og opskrifter. God fornøjelse! Danskerne elsker kød, men ved alt for lidt om det, mener Peter Steen, hvis erklærede mission som slagter er at lære fra sig. Derfor driver han både sin kombinerede slagterbutik, take-away og bøfrestaurant Gourmandiet på Østerbro i København og en kødskole længere nede ad gaden på Rosenvængets Allé. Her kan alle, der er interesseret i at lære mere om kød, komme på kurser i kød og pølsemageri. Peter Steen har vundet Slagterprisen to gange -i 2006 og 2011 -som den eneste i Danmark. Optræder på TV2, når der er kød på programmet.Læs mere om ham på Gourmandiet.dk.TIP NÅR DU FYLDER KØDNår du skal fylde kød, kan du enten vælge at flække det helt, åbne det op og smøre fyldet på, hvorefter kødet klapper sammen igen.Du kan i stedet skære en lomme i kødet, som du fylder op med fyld.En tredje mulighed er at lave store snit i toppen af kødet, som du stikker fyldet ned i.Alt efter hvor åbent kødet er, kan du vælge at snøre det sammen.Snøring holder både på kødet og på fyldet. Er du i tvivl om, hvordan du snører kød, kan du finde videoer på YouTube, der viser det.Især magre udskæringer er gode at fylde, fordi fyldet giver smag og holder på saften.Velegnede udskæringer er dyrekølle (råvildt), skinker fra grisen og bov fra oksen, som alle er magre stykker kød, og som også bør langtidssteges.Langtidsstegt fyldt lammekølle med citron-og hvidløgsstegte kartofler(4 pers.) 1 udbenet lammekølle uden skank ca. 1 kg 1 stor bøftomat 1 fennikel 6 fed hvidløg 2 kviste frisk rosmarin 4 dl tør hvidvin 0,5 dl hvidvinseddike 2 spsk. olivenolie 2 dl vand 100 g smør salt og peber STEGTE KARTOFLER: 800 g kartofler 2 økologiske citroner 1/ 2 dl rapsolie 6 fed hvidløg evt. 1-2 kviste frisk salvie salt og peber.SÅDAN GØR DU:Lammekøllen: Få slagteren til at udbene lammekøllen for dig. Skær tomat og fennikel i små tern.Flæk hvidløgene og afstilk rosmarinen. Kom det i en skål med olivenolie og hvidvinseddike og bland det sammen i en morter, til det er en ensartet masse.Rids fedtet på oversiden af lammekøllen lige nok til, at du når ned til kødet.Bred kødet ud på et spækbræt med den side opad, hvor benet tidligere har siddet.Drys med salt og peber og fordel den mortede masse jævnt ud over hele køllen.Snør lammekøllen sammen, gnid den med smør og godt med salt og peber.Kom lammet i et ildfast fad og overhæld med hvidvin og vand. Stil i ovnen ved 140 grader og steg i seks timer. Kartofler: Blend rapsolien med saften og skallen fra de to citroner, hvidløg og evt.salvie samt salt og peber.Vask og skrub kartoflerne godt og vend dem i marinaden.Bag dem med i ovnen de sidste to timer, sørg for at vende dem hver halve time.
Der er to hovedveje til saftigt og smagfuldt kød. Den ene er at vælge udskæringer med god fedtmarmorering. Men har du i stedet valgt et magert stykke kød, skal du en anden vej. Få et af slagterens bedste trick her.
Det var en underlig fornemmelse.At skære den gode skorpe af sin Riberhus-ost og så bare smide den i skraldespanden og ikke ud til hønsene. Det føles som helligbrøde. For de elsker ost. Ost og rød peber. Det er deres livret, har vi fundet ud af.Men en nye familie kom fra Brumleby i søndags. Med en trailer. Og puttede vores tre høns i en flyttekasse, der blev lukket med papflapperne og sat ind på et bagsæde, mens hele hønsehuset kom op på traileren. Efter fire måneder med delehøns er det slut for vores vedkommende.Dyrene fra Østerbro Miljøpunkt skal nu videre for at lære nye mennesker, at det er let at holde høns.Og godt for miljøet, at de spiser skrald og får æg ud i den anden ende.Vi må jo glæde os over den tid, der gik. Evigt ejes kun det tabte. Sådan er det også at have børn.GrovsorteringJeg har lige sorteret hele familiens vasketøj, mens jeg inhalerede 3-4 afsnit af ' Family Guy' fra Netflix. Det er absurd arbejde, for jeg aner ikke, hvem der går i hvad. Jeg ser dem jo stort set aldrig.Men alligevel sidder jeg troskyldigt med fire plastbaljer og deler tekstilerne ud med rund hånd. Succeskriteriet er lavt, jeg kalder det grovsortering, og jeg husker mig selv på, at ingen er forpligtet ud over deres evner.Min egen balje kører okay. Min søns balje skal efter udelukkelsesprincippet rumme alt det herretøj, som er for stort til mig. Bortset fra de herreskjorter og mandhaftige T-shirts fra genbrugsbutikken, som nogle kvinder synes er smarte. Konens og datterens tøj er efterhånden forbløffende sammenfaldende.For ikke at nævne sokkerne, der er det rent lotteri. Sådan som det også er i tilværelsen i al almindelighed.Stramme jeansChoose life var det gennemgående slogan i filmen ' Trainspotting', som min kone og jeg begge dyrkede i midten af 90' erne, kort tid før vi mødte hinanden.Nu sad vi så i weekenden 20 år senere i Palads til ' Trainspotting 2' sammen med en søn på 16 år. Han skal ud med nogle kammerater bagefter, og storesøsteren er væk på weekend, men vi fik da lidt familietid sammen i mørket.De skotske heroinmisbrugere med Ewan McGregor i spidsen dyrker et kuldslået fællesskab på jagt efter det størst tænkelige sus, uanset omkostningerne.De har som unge gjort, hvad sundhedsmyndighederne anbefalede.Choose life. Blot har de valgt det forkerte tilbud på hylden. Og da de mødes igen som midaldrende, fortsætter de stilen, nu i knap så stramme jeans.Forskellen er, at de 20 år senere er fanget i rillen. Selv om der er enkelte storsindede handlinger, er de frygtelig invaliderede af beslutningerne taget på et tidligere tidspunkt i livet. Bortset fra den særeste i flokken.Lyspunktet er mønsterbryderen Spud, der begynder at skrive historien ned. Som med ubehjælpsom håndskrift på gult papir prøver at bringe mening i galskaben. En fortælling om venskab, begær, junk og modbydeligheder, som skal sandsynliggøre, at det alligevel nytter. At der er en grund til at stå op om morgen, en rød tråd, et motiv, som man først kan se på afstand. Lidt ligesom et korsstingsbroderi.SkabelsesberetningenSom det broderi, min kone for tiden er ved at redde fra vores klaverbænk. Hendes mormor har broderet det. Tusindvis af garnfirkanter danner ligesom pixels på en computerskærm et billede, som nu skal flyttes over på et nyt og stærkere stykke stof, så det kan bevares for eftertiden. Selv om det er et hestearbejde.Ligesom vores vinduer.Som er over 110 år gamle, og som min kone, en arkitektven og en maler med stor forstand på gammelt håndværk mener bør konserveres. Afrenses og mættes med linolie. Kittes om og males.Helst i de originale farver med kontraststribe i københavnergrønt. Det er et kæmpearbejde, som jeg har holdt fra livet i 10 år med bemærkningen om, at »det jo er et stort projekt«. Men nu har konen taget fat. Ligesom hun fik sat gang i taget.Taget blev skiftet for en formue. På den originale måde med skifer og kobber, men tilsat dampspær og Velux-vinduer.Vi kunne have rejst Jorden rundt for det beløb. Choose life, siger jeg bare.En lille nisse rejsteMen kan man overhovedet vælge livet? Måske er det sådan, at hvert åndedræt er et sting i broderiet, der senere kan indgå i det tableau, der bliver til det storslåede Bayeux-tapet over ens liv. Måske er hvert åndedræt et ord, der senere kan blive til en sætning, som kan ende i den geniale udviklingsroman, man aldrig fik skrevet. Måske er alle vores gode intentioner en slags breve, vi sender med PostNord. Det eneste, vi kan være helt sikre på, er, at de er lang tid om at nå frem. Om de nogensinde bliver læst, og af hvem, ved vi ikke.Måske handler det ikke om høns, tag, karriere, vinduer, børn, bevidste handlinger.Måske handler det bare om at gøre noget. Så godt som muligt.I sangen ' En lille nisse rejste' er pointen, at man bærer storheden i sig selv.At alt det, man leder efter, faktisk var der hele tiden. Hvis man bare gider give sig selv lov til at mærke efter. Trække vejret dybt og glæde sig.Hvis det ikke nytter, kan man altid prøve med en gin&amp;tonic.Evigt ejes kun det tabte.per.munch@pol.dk Fakta: På den anden sideI denne klumme skriver Per Munch om at være 50+, spærret inde i en midaldrende mands krop, job og familiesituation.Om, hvordan det trods truende otiumstol og petanqueturneringer er muligt at tilrane sig små skvulp fra ungdommens kilde og i flygtige glimt se meningen med det hele.
KLUMME PÅ DEN ANDEN SIDE At vi forpligter os, gør os til mennesker. Eneste problem er, når pligterne hører op. Så er det godt, at man har ordene. Og gin&amp;tonic.
Op til premieren på årets »X Factor« fortale Sofie Linde i BT om en oplevelse under sidste års udsendelsesrække.Fra en kø i supermarkedet, hvor en ældre kvinde bag hende pludselig udbryder: »Jeg haaa der bare Sofie Linde«. Folk smågriner afvæbnende, men den ældre kvinde er ikke færdig. Hun går hen til TV-værten og fortæller hende, hvor forfærdelig hun er. Et venligt modsvar om, at det kan hun nok ikke gøre noget ved, anfægter ikke kvinden, som slutter af med et: »Du skal vide, at vi er mange, som synes, at du er et frygteligt menneske«. Altså er Sofie Linde næppe i tvivl om, at hun kan dele vandene ude i stuerne, når hun dukker op i fredagsunderholdningen med et stort hæst grin og et endnu større og vildt outfit.Hidtil har der i Sofie Lindes karriere været flest yngre at finde blandt hendes publikum, og de kan godt finde ud af at opføre sig pænt. Det er altid dem over 60, der har behov for at fortælle, hvor forfærdelig hun er, konstaterer Sofie Linde i interviewet. Men dette er så også en del af jobbet: »Jeg gider ikke være en af de kendisser, der tuder over ikke at have noget privatliv, f or det er fandme dét, man siger ja til... hvis folk møder mig på gaden, skal de endelig bare sige hej,« uddyber TV-værten.Langt de fleste oplever da også Sofie Linde som sjov og forfriskende i sin ligefremme stil som TV-vært. To år i træk har hun fået Zuluawarden som Årets TV-vært ved konkurrenten TV 2 Zulus award-show, ligesom hun løb med prisen som »Årets TV-Person«, da de første »Teenage Awards« sidste år blev overrakt.T rods sine kun 27 år er hun ved at være en ganske rutineret TV-vært - især blandt yngre seere.Sofie Linde var kun 18 år, da hun fik sit første job som TV-vært. Forinden havde hun som 15-årig haft en rolle i Nils Malmros' film »Kærestesorger« og var efter endt studentereksamen rykket fra barndomshjemmet i Odder til London. Da DR ringede og tilbød at betale flybilletten, så hun kunne komme hjem til audition i København, var Sofie Linde ikke sen til at slå til, og 14 dage efter fik hun job som medvært i DRs »Sommer Summarum« i 2009.»Jeg bliver nok ikke læge i dette liv«Siden har unge og deres forældre kunnet møde Sofie Linde som vært i DR Ramasjang og Børnenes MGP, inden hun sidste år med værtsrollen i »X Factor« for alvor tog skridtet ind i de voksnes verden. Så er man for alvor ude, hvor der reageres hårdt - og man behøver ikke at stå i supermarkedskø med Sofie Linde for at opleve dette.Weekend efter weekend har sociale netværk og formiddagsbladenes kommentarfelter været fyldt med debat om hendes tøjstil. Ordet »klovn« er gået igen nogle gange, m en Sofie Linde kan tage det: »Folk må godt kalde mig klovn. Jeg er faktisk ligeglad: Jeg synes, det her er pisse sjovt og mega fedt, og jeg kan godt lide at have farver på, og det er vildt og crazy. Det er kun i »X Factor,« at jeg kan få lov til det, så hvorfor ikke bare give den gas?« lød svaret til kritikerne i Ekstra Bladet for et par uger siden.At det festlige ikke falder unaturligt, bliver man hurtigt klar over, hvis man følger Sofie Linde på Instagram. Det er der flere end 200.000, der gør, så heller ikke her er der meget privat over billederne med hunden Kim og kæresten, Joakim Ingversen, der er vært på DR Ultra.Parret skal i øvrigt giftes, meddelte Sofie Linde i januar, da hun var med Anders Breinholdt i »Natholdet«. Her dukker hun også op ind i mellem, ligesom hun af og til udgø r en del af panelet i Mads &amp; Monopolet på DR P4.Trods sin åbne stil lægger Sofie Linde vægt på, at der er grænser for, hvor tæt man skal på - og at værtsrollen netop er en rolle og ikke hele Sofie Linde: »Der er rigtig meget, som folk ikke ved og heller ikke skal vide. Jeg tror, det er en vigtig opgave som vært. Hvis du lægger alt på bordet, bliver det for hårdt. For når der så kommer kritik, er det af din person,« sagde Sofie Linde til BT omkring »X Factor« -rollen.Nu er det slut for i år, og selv om »X Factor« vender tilbage, er det ikke afklaret, om Sofie Linde på ny skal være vært, eller om hendes talkshow på DR Ultra, »Sofie Linde show«, tages op igen. Men der er ingen tvivl om, at skærmen kalder. I de første år af TV-karrieren indgik Sofie Linde kun etårige aftaler, fordi hun regnede med, at hun - ligesom sine forældre - skulle i gang med at læse til læge, når TV-sjovet var forbi, fortæller hun Euroman.Efter fem år droppede hun den tanke: »Det gik op for mig, at jeg nok ikke ville blive læge i dette liv.«.ic@berlingske.dk Fakta: BLÅ BOGSofie Linde LauridsenFødt den 22. september 1989.Opvokset i Odder med tre yngre søskende. Debuterede som vært i børneprogrammet »Sommer Summarum« i 2007 sammen med Mikkel Kryger.Har siden været vært på DRs »Ramasjang« og »Ultra«, MGP og to sæsoner af sit eget talkshow på DR Ultra, »Sofie Linde Show«. Har været vært på »X Factor« i sæsonerne 2016 og 2017. Bor på Østerbro i København med sin forlovede, TV-værten Joakim Ingversen på 29 år.
Sofie Linde har for andet år været en markant vært på årets »X Factor« - med vildt tøj, ligefremme udtalelser og store kram. Det er en stil, som unge elsker, men som også giver kritik på gaden - og det tuder hun ikke over.
HANS HÅR ER TYNDT, OG HAN LER HØJT. HAN KØRER HIDSIGT, OG I SIT HANDSKERUM HAR HAN EN SØLVBLANK REVOLVER. HASSAN PREISLEREn par gange om året ringer onkel Baboo fra Pakistan. Hans hæse stemme når med forsinkelser og udfald frem til far på Østerbro.Med gråd på sætningerne begynder han hver gang med at spørge til mig og min søster. Han hulker til far, at han savner os.Men far ved godt, hvorfor hans lillebror i virkeligheden har tastet det danske nummer: Onkel Baboo har brug for hjælp! Siden jeg var barn, har han ringet for at få far til at sende dollar til en af sine mange konti. Fra drejeskivetelefon til smartphone har far stået og taget mod kontoanvisninger, når onkel Baboo skulle reddes ud af en knibe.For mange år siden mødte jeg den onkel Baboo. Jeg var på ferie i Pakistan. Han er en bred lille mand. Han er klædt i blå skjorte og grå bukser med pressefold. Hans hår er tyndt, og han ler højt. Han kører hidsigt, og i sit handskerum har han en sølvblank revolver.Onkel Baboo har tre familier i tre byer. I alt har han ni børn mellem ni og 39. Fra Naeem til Nadeem. Og så har onkel Baboo fire virksomheder i fire byer.Og når han ikke sidder på sin direktørpind, fordi bankmanden, fogeden eller lånehajen er dukket op, så følger sekretæren hans ordre og siger, »han arbejder hjemmefra,« eller »han er på forretningsrejse« - mens onkel Baboo gemmer sig i virksomhedens kosteskab.Men i de tre familier står køleskab og tøjkonti gabende tomme. Skolepengene overføres ikke. Og i virksomhederne bouncer medarbejdernes lønchecks, og leverandørnes penge og kundernes varer når aldrig frem. År for år strammes nettet omkring onkel Baboo.»Jeg er din lillebror!« græder han, da han igen en gang har ringet til far. »Baboo, jeg er gået på pension. Jeg har simpelthen ikke råd længere,« forklarer far. »Men de vil slå mig ihjel,« hyler onkel Baboo: »Og jeg er syg med kræft og i hjertet. Og begge mine ben er brækket,« uddyber han. »Jeg er ked af det. Jeg elsker dig, men jeg kan ikke sende dig flere penge,« svarer far.Far ringer til mig et par uger senere. Hans stemme er grødet, og sætningerne er usammenhængende. Men jeg forstår, at onkel Baboo er død. Han blev fundet i et hus på landet. Han var alene den sidste tid.HÆKKEN LIGNEDE EN TRÆT GAMMEL KÆLLING, DER HAVDE FORSØGT AT PEPPE SIG SELV OP MED EN HJEMMEPERMANENT, OG DET SAMME GJORDE JEG. MAISE NJORDet skulle ikke hedde sig, at sådan en nyskilt dame ikke kunne finde ud af at passe hus og have selv, så derfor sad jeg en søndag morgen overskrævs på en stige og forsøgte at holde den tunge elektriske hækkeklipper nogenlunde lige. Jeg havde allerede klippet ledningen over tre gange, tjørnegrenene sprøjtede om ørerne på mig og rev mine arme til blods, hækken lignede en træt gammel kælling, der havde forsøgt at peppe sig selv op med en hjemmepermanent, og det samme gjorde jeg. Det var bestemt ikke tårer, der strømmede ned ad mine kinder, det var bare sved... Og så stod mine to genbo-mænd pludselig neden for stigen med arbejdshandsker og en trailer. Tre timer senere var de vokset gevaldigt i min agtelse, og vist også i deres egen. For de havde hjulpet en, der ikke turde indrømme, at hun virkelig havde brug for det.Hvis folk beder én om hjælp, bliver man (når man lige er kommet sig over, hvor irriterende, det er, at man skal flytte deres pistacie-farvede ILVA-sofa op på 5. næste lørdag) så glad for, at man er vigtig nok i deres liv til, at de føler, at de kan tillade sig at spørge. Men måske skal man også huske at føle sig så vigtig, at man hjælper folk, inden de har spurgt? Jeg blev i hvert fald glad, da min veninde gav mig sin sofa, fordi jeg ikke havde nogen penge, eller da en anden ven kunne se, at jeg havde for meget om ørerne, og gav mig en tur til Sverige, eller da min eksmand sagde, at han gerne ville sætte fronten på min opvaskemaskine, fordi jeg fik dirrende undermund, hver gang jeg åbnede IKEA-brugsanvisningen.Sidst, jeg skulle flytte, havde jeg hyret et firma til at gøre det, fordi jeg ikke syntes, at jeg kunne tillade mig at bede mine venner om at slæbe rundt på min tons-tunge kaffekværn og de gamle møbler endnu en gang. Min ven Thomas havde regnet ud, at han havde flyttet for mig ni gange, og da han og min veninde har boet samme sted i 20 år, har jeg aldrig flyttet for dem, så jeg kunne simpelt hen ikke få mig selv til at bede om hjælp én gang til. Da min bror hørte, at jeg havde hyret et flyttefirma, sagde han skuffet »men hvordan skal Thomas og jeg så få motion?«.
B MENNESKER.
Den afskedigede vicedirektør på Bispebjerg Hospital, Claes Brylle Hallqvist, behøver ikke i nær fremtid at sælge sin sølvgrå cabriolet - med nummerpladen "Claes" - for at holde hverdagen kørende.Han kan efter alt at dømme også fortsat betale huslejen for boligen på Østerbro.For selv om han blev afskediget i januar, løber lønnen stadig ind på hans konto i en rum tid endnu.Det viser en aktindsigt, som Jyllands-Posten har fået i Hallqvists fratrædelsesaftale.Favoriserede et teamAfskedigelsen i januar kom, efter at Claes Brylle Hallqvist havde fået hård kritik fra Klagenævnet for Udbud.Hallqvist havde - ifølge klagenævnet - handlet i strid med principperne om ligebehandling af de konkurrerende teams, da der i 2015 skulle findes en vinder af arkitektkonkurrencen om at tegne det nye akuthus på Bispebjerg Hospital - et byggeri til 1,5 mia. kr.Hallqvist, der var hovedog fagansvarlig for udbudsprocessen, havde favoriseret det vindende team ved bl. a.usagligt at påvirke bygherrerådgiveren og ved at inddrage usaglige hensyn i pointgivningen af de bydendes projekter, mente klagenævnet, som offentliggjorde sin kendelse i november sidste år.Få dage efter blev Hallqvist fritaget for tjeneste, og administrationen i Region Hovedstaden satte samtidig en ekstern advokat til at vurdere de personalemæssige forhold i sagen.Og det endte altså med en afskedigelse af Hallqvist i slutningen af januar.Med sig får han 20 måneders løn, viser aktindsigten i fratrædelsesaftalen.Hallqvist er »fritstillet med virkning fra den 25. januar 2018«, men formelt set fratræder han først sin stilling som vicedirektør med udgangen af september 2018, og »indtil fratrædelsestidspunktet betales sædvanlig løn og pension«, oplyser Region Hovedstaden.Og når de otte måneder er gået, »udbetales en fratrædelsesgodtgørelse på 12 måneders løn inkl. pension«, skriver regionen.Med andre ord: Hallqvist har sikret sig løn i 20 måneder endnu, og med en samlet årsløn på 1.390.325 kr. svarer det til, at han vil få 2.317.000 kr.Æbler og pærerI regionens forretningsudvalg blev det diskuteret, om Hallqvist skulle fyres, og om han i givet fald skulle have en fratrædelsesaftale med løn.Det endte med, at samtlige partier stemte for en afskedigelse med løn.Torben Kjær, der repræsenterer Enhedslisten i regionsrådet, forklarer, at hans parti kæmpede for en fyring uden løn, men at der ikke kunne samles flertal for en sådan løsning.»Manden skulle have haft et spark,« siger han.»Det kæmpede vi for, men uden at have opbakning valgte vi at tilslutte os flertallet - for der var trods alt tale om en afskedigelse,« siger Torben Kjær.Regionsrådsformand Sophie Hæstorp Andersen (S) ønsker ikke at udtale sig i sagen. Hun henviser til sin partifælle Lars Gaardhøj.Han forsvarer gerne, at forretningsudvalget afskedigede Hallqvist og lod administrationen forhandle en fratrædelsesaftale på plads. For selv om Hallqvist på den måde kunne gå fra Bispebjerg Hospital med godt et par millioner i hånden, vil løsningen let kunne vise sig at være den billigste for regionen, forklarer Gaardhøj.»Alternativet havde været, at vi havde fyret ham på gråt papir, men det var ikke en mulighed, som vi blev anbefalet fra de advokater, som vi havde til at hjælpe os. De vurderede, at det så formentligt ville ende i en retssag, og der ville vi ikke stå stærkt i forhold til at vinde,« siger han.Hallqvist var ansat på en såkaldt åremålskontrakt - en kontraktform, som ikke længere anvendes i regionen - der løb frem til udgangen af marts 2019. Altså havde han 15 måneder tilbage. Derudover ville han ved udgangen af kontraktperioden få et fratrædelsesbeløb svarende til 12 måneders løn. Så alt i alt stod han til at få 27 måneders løn endnu. Og i en retssag ville regionen muligvis kunne blive afkrævet dette beløb, lyder det fra Gaardhøj.»Så ville han måske have fået hele sin periode udbetalt, der ville have været et langstrakt forløb, og der ville også have været udgifter til advokater,« siger han.Vil en sygeplejerske, der f. eks.stjæler af kassen, også få en sådan behandling? »Det gør man vel næppe.Men det er også lidt spørgsmålet, om man skal blande æbler og pærer sammen på den måde. Man kan sagtens hidse sig op, men Claes havde en kontrakt,« siger Lars Gaardhøj.morten.pihl@jp.dk thomas.vibjerg@jp.dk Manden skulle have haft et spark.Torben Kjær (EL), regionsrådsmedlem.Fakta: SAGEN KORT Bispebjerg-sagenJyllands-Posten afslørede i 2016, at der var mistanke om snyd og urent trav med en arkitektkonkurrence om at tegne et nyt akuthus på Bispebjerg Hospital.I november i fjor fastslog Klagenævnet for Udbud, at hospitalet brød udbudsreglerne.Søndag åbnede Jyllands-Posten et nyt kapitel i Bispebjerg-sagen med afsløringen af, at hospitalets bygherrerådgiver i september i fjor fastslog, at budgettet for akuthuset var overskredet med 298 mio. kr. Det fik politikerne ikke at vide, før de i oktober godkendte et projektforslag om akuthuset. De fik tværtimod at vide, at bygherren og bygherrerådgiveren var enige om, at budgettet på 1,5 mia. kr. holdt.
Vicedirektør på Bispebjerg Hospital blev i januar afskediget for at have snydt med et milliardudbud. Han er dog ikke gået tomhændet hjem.
Hvor dum kan man være sådan at flytte til hovedstaden. Måske endda tage en uddannelse og få et statsligt job. Dummernik! For så har man da slet ikke forstået det store tektoniske skifte i dansk politik.Det er ellers ikke særligt svært. Men lad os sætte det på kortform, så alle fjolserne i København K kan forstå det: Hovedstaden = akademiker = elite = dårligt. På den ene side. Og på den anden side: Provinsen = produktion = folkeligt = godt. Det er nøglen til magten, hvis man spørger på Christiansborg.Sjældent er der udbrudt en så kraftig konsensus blandt Folketingets partier om, hvordan verden hænger sammen fra Gedser til Skagen. Derfor er der også fuld opbakning til regeringens planer om at flytte yderligere tusindvis af job ud af hovedstaden og placere dem vest for Valbybakke.49 byer bliver betænkt med alt fra de 4 arbejdspladser, der skal skæres ud af Etisk Råds Sekretariat og sendes til Kolding, til de hundredvis af arbejdspladser, som flyttes til Odense og Aarhus.Og partierne snublede over hinanden for at rose regeringen. Rose på den måde, at regeringen skulle have gjort mere for at forhindre sammenbruddet i den spinkle relation mellem land og by.Selv SF og Enhedslisten, der henter deres største vælgerandele i en snæver radius fra Rådhuspladsen i København, sang med på den politiske evergreen ' For lidt og for sent'.I folkelighedsrusen skulle der gå 24 timer, før partierne turde betvivle visdommen i, at Miljøstyrelsen flyttes fra Østerbro - denne sump af filistre og kulturradikale - til H. C. Andersens hjemby, Danmarks geografiske centrum, Odense.Pyt med, at erfaringerne viser, at 3 ud 4 medarbejdere siger op. At det på den korte og mellemlange bane giver et indlysende videnstab. Så kan de lære, hvordan det er at være almindelige lønmodtager og ikke sådan en fimset statslig ansat med betalt frokostpause og MUS-samtaler.Og naturligvis er det godt for miljøet.For Odense ligger alt andet lige tættere på Vadehavet og Mols Bjerge end på Trianglen.Ingen er nogensinde døde af lidt frisk luft og pendling. Det kan de så tænke lidt over i Dansk Sprognævn, mens de pakker flyttekasserne på Frederiksberg for at sætte kursen mod lingvistikkens epicenter i Bogense.Gab, hvor skal vi høre mange dårlige vittigheder om, at fred er et lille fint ord på tre bogstaver, og at ged skal staves »ge«. Eller tag ideen om at sende de økonomiske vismænd fra deres snobbede adresse et spytkast fra Dronningens gemakker på Amalienborg til Horsens. For som det hed fra regeringstoppen: »Så kan de komme tættere på det faglige miljø på Aarhus Universitet«. Og det er jo ubestrideligt rigtigt, at der er kortere fra Horsens til Aarhus end fra København til Aarhus.Men hvorfor så ikke flytte hele vejen til Smilets By eller i det mindste til Skanderborg? Ganske enkelt, fordi alle skal have en del af rovet fra den nedlagte elite.NATURLIGVIS ER det politisk helt legitimt at ville fordele statslige arbejdspladser i hele landet. Særligt efter 00' ernes strukturreform, der trak tænder ud af mange mindre byer. Danmark i bedre balance og alt det der, man siger med den største alvor.Men det er så åbenlyst, at der ikke ligger et strategisk rationale bag fordelingen af hoveder andet end en primitiv politisk logik. Man skal eksempelvis ikke have været mange timer i Nakskov, før man forstår, at her en by, der slås for sin eksistens, og som har brug for en håndsrækning.Men jeg er næppe den eneste, der - undskyld udtrykket - ikke havde set det komme, at regeringen vil flytte Nota - Nationalbiblioteket for mennesker med læsevanskeligheder - til den tidligere værftsby. Det havde kommunens egen borgmester absolut heller ikke. Held og lykke med at opbygge en læseklynge i Nakskov. Tilfældighederne råder.Værst er dog postulatet om, at Danmark er ved at knække over. Mellem Danmark og København. For hvis man vitterligt mener det, giver det ingen mening at flytte 264 arbejdspladser til Roskilde for at sikre en bedre balance i nationen. Roskilde er en by, der på alle måder er en del af hovedstadsområdet. Selvfølgelig skal byen kompenseres for, at dronningens og prinsens sarkofag kun fyldes halvt op.Men at tænke domkirkebyen med i udkantspuljen afslører tomheden i debatten.Hvad bliver det næste? At der skal omfordeles fra Gentofte til Hørsholm? SANDHEDEN ER, at der ganske vist er dele af Danmark, som halter bagefter. Men det er slet ikke så grelt, som den oppiskede stemning tilsiger. Når eksempelvis Politiken taler om armod, som virkeligheden i den del af Danmark, hvor livgarden ikke marcherer et par gange om dagen, kan man da virkeligt tale om københavneri.Arbejdsløsheden i Hjørring, som regeringen har flyttet hundredvis af arbejdspladser til de seneste år for at skabe »en løn-og regnskabsklynge«, er lavere end i hovedstaden.På Læsø er ledigheden faktisk under 3 procent. Huspriserne stiger. I hele landet.Og leveomkostningerne er markant lavere uden for byerne.I et land på 5.6 millioner indbyggere har vi velfungerende universiteter spredt ud med lind hånd helt til Limfjordens vande. Vi kan komme fra den ene ende af kongeriget til den anden på ganske få timer.Vi lever i et på alle måder velfungerende samfund. Alle sammen.Hvis man virkelig vil bekæmpe armod, skal man flytte Aarhus Universitet og samtlige nye skattecentre til Ishøj. For den lille forstadskommune har haft den højeste arbejdsløshed i årevis. Man burde investere massivt i sundhedsvæsenet på Nørrebro og den københavnske vestegn.For det koster på den gennemsnitlige levealder at bo på de knap så fancy adresser i Danmarks eneste storby. Men det får ikke regeringen, Socialdemokratiet, Dansk Folkeparti og alle de andre til at ryste på hånden. Hovedstaden skal have én over nakken. Slaget er tabt. Og nu venter vi bare på, at Nationalmuseet flytter til Fanø, og Det Kongelige Bibliotek sendes til Thyregod.For hvem vil forsvare den såkaldte elite?.Vi lever i et på alle måder velfungerende samfund. Alle sammen Nu venter vi bare på, at Nationalmuseet flytter til Fanø, og Det Kongelige Bibliotek sendes til Thyregod.Fakta: BLÅ BOG Noa RedingtonNoa Redington er uddannet i statskundskab på Københavns Universitet og Columbia University, New York. Han har arbejdet som journalist, analytiker og redaktør på Weekendavisen, Ugebrevet A4 og Ugebrevet Mandag Morgen.Fra 2008 til 2015 var han særlig rådgiver for Helle Thorning-Schmidt (S).Siden 2015 skribent og kommentator.
SIGTEKORNET Det er så åbenlyst, at der ikke er et strategisk rationale bag udflytningen af hoveder andet end en primitiv politisk logik.
Når mørket falder på, er der usædvanlig høj aktivitet på de danske gymnasier i disse dage. Folk strømmer til. Navnlig en masse 15-16-årige drenge og piger og deres forældre.Hvis man i aften tager en tur på Østerbro i København, vil man kunne se dem valfarte til både Ingrid Jespersens Gymnasieskole og Niels Steensens Gymnasium. I tirsdags var der kø på Hasseris Gymnasium i Aalborg, og på mandag går det løs på Marselisborg Gymnasium i Aarhus.De nysgerrige unge og deres neglebidende forældre er inviteret til ' informationsaften'.Det er her, de får at vide, hvad de har i vente, hvis de unge efter 9. eller 10.klasse vælger at søge ind på netop dette gymnasium. Og det er særligt i og omkring de store byer, hvor der er flere gymnasier at vælge imellem, at informationsaftenerne udvikler sig til tilløbsstykker i stadionrockklassen.For under den tilsyneladende faglige dagsorden gemmer sig også en anden dagsorden, og det er derfor, der bliver bidt negle blandt de besøgende. De unge er nemlig langtfra sikre på at komme ind på deres drømmegymnasium. Faktisk kan de være så uheldige, at de - ifølge dem selv - nærmest ender i helvedes forgård.Det reelle billede er naturligvis aldrig så sort-hvidt, som teenagere gerne tegner det. Men spørger man deres forældre i disse dage, er mange af dem tilbøjelige til at være enige: De er oprigtigt bekymrede for, at deres unger kommer ind på en gymnasieskole, de enten har haft som 4.prioritet eller, oh skræk, måske slet ikke har prioriteret. For de elever vil der altid være nogle af, når gymnasiernes fordelingsudvalg omkring de store byer fordeler byttet i løbet af foråret. Aarhus går foran i ghettokampIAarhus har de unge og deres forældre for alvor fået noget at have deres bekymring i. Her blev byens syv gymnasier i sidste uge enige om en ny fordelingsnøgle, der betyder, at man vil fordele eleverne fra ti af byens belastede boligområder nogenlunde ligeligt, så det ikke bare bliver et enkelt eller to af gymnasierne tættest på de ti boligområder, der modtager alle elever herfra. Dette har flere konsekvenser: Den første er, at det frie valg er mere eller mindre annulleret, hvis du kommer fra et af de belastede boligområder.Den næste er, at du - hvis du ikke kommer fra et belastet boligområde - risikerer at havne på et gymnasium, der ligger længere væk end det gymnasium, du bor tættest på og har prioriteret øverst. For nu er der pludselig en gruppe elever, der automatisk sætter sig på stolene.Den tredje konsekvens er en mere positiv en af slagsen, for den nye fordeling betyder også, at man i Aarhus får en chance for at gøre op med det, der i folkemunde kaldes ghettogymnasier; det vil sige med store koncentrationer af tosprogede elever fra belastede boligområder, som får både etnisk danske og ressourcestærke tosprogede elever til at blive væk.Med den nye Aarhus-model er der lagt op til, at man over hele byen skaber nogle gymnasier med større kulturel og social diversitet og dermed - må man formode - et større integrationspotentiale.Hvad en model som denne kommer til at betyde for både byens børn og gymnasier, kunne man få et indblik i, hvis man læste interviewet med rektor på Langkær Gymnasium Yago Bundgaard i Politiken i lørdags. I 2007 var det 25 procent af gymnasiets 1. g'ere, der havde en anden kulturel baggrund end dansk. Små ti år senere var det 85 procent, og i 2017 var der »stort set ingen« ansøgere med etnisk dansk baggrund i bunken. Når Langkær alligevel endte med at få en 50-50-fordeling i 1.g, var det, fordi man i fordelingsudvalg øst i Midtjylland allerede sidste år fik mulighed for at dispensere fra de nationale optagelsesregler. Og det er en variant af sidste års model, man i Aarhus har valgt at videreføre i år.Google bestemmer i KøbenhavnAndre steder i landet følger man de nationale optagelsesregler. Som bekendtgørelsen er skruet sammen i dag, betyder den, at det er afstanden mellem de unges bopæl og gymnasiet, som er afgørende.I hovedstadsområdet, hvor konkurrencen om at komme ind på de mest populære gymnasier er knivskarp, har det gjort de unge til eksperter i Google Maps. For som fordelingsudvalget i Region Hovedstaden oplyser, vil afstanden blive opgjort »via Google Maps for at sikre, at alle ansøgere behandles lige«. Derfor kan det i praksis få stor betydning, om man bor på Indre eller Ydre Vesterbro, hvis man har et brændende ønske om at begynde på Rysensteen Gymnasium. Og derfor vil der vanen tro være ekstra aktivitet i Københavns Folkeregister i disse dage. Ti meter kan få konsekvenser for de næste tre år.Nogle vil sikkert mene, at det hverken er retfærdigt eller gennemsigtigt, hvis man ved at kende nogle, der bor tæt på drømmegymnasiet, kan komme tættere på drømmen. Men det er under alle omstændigheder en mere retfærdig løsning end den, man havde i København indtil 2012, hvor velstimulerede børn kunne skrive motiverede ansøgninger, de såkaldte fedterøvsbreve - eller få deres velskrivende forældre til at gøre det - og på den måde komme forrest i køen.Spørgsmålet er dog, hvor længe man i København og andre steder får lov at beholde Google Maps-modellen.De problemer med ghetto-gymnasier, man har i Aarhus, har man naturligvis også i andre storbyer. På landsplan er det 13 af 290 gymnasier, der har en overvægt af elever med anden etnisk baggrund end dansk. I øjeblikket er det bare kun Aarhus, der forsøger at gøre noget ved det.poul.a.pedersen@pol.dk Fakta: FAKTAGymnasieelever74 procent af de unge, der forlader grundskolen, valgte i 2017 at søge en gymnasial uddannelse.13 af landets 290 gymnasier har i dag en overvægt af elever med anden etnisk baggrund end dansk.Etnisk danske elever på gymnasiale uddannelser fik i gennemsnit en karakter på 7,0 i perioden 2013-15, mens gennemsnittet var 5,8 for elever af udenlandsk herkomst.
UDDANNELSESANALYSE Men den nationale kamp mod ' ghettogymnasier' er kun lige begyndt.
Jeg tror, alle fra klassen oplever det som et pres«, siger Ingrid Holbøll, da jeg halvvejs inde i samtalen spørger, hvad hun mener om, at hun her i 8. klasse skal erklæres uddannelsesparat eller ej.»Der sker simpelt hen så mange nye ting i 8. klasse. Når du begynder efter sommerferien, får du at vide, at du om mindre end et halvt år skal vide, hvilken uddannelse du vil have efter skolen. Du vil også finde ud af, om du er egnet til den.Men vi har ikke talt særlig meget om vores uddannelsesmuligheder, før vi begyndte i 8. klasse, så det er meget nyt, og det er meget på én gang«, fortæller Ingrid.Hun går i 8. klasse på Bjørns Internationale Skole, en lille friskole på Ydre Østerbro i København med små 160 elever. Jeg har sat hende stævne på skolen sammen med to af hendes klassekammerater, Oliver Tahir og Saman Ashraf, for at tale med dem om deres uddannelsesvalg og den såkaldt midlertidige uddannelsesparathedsvurdering.En vurdering, der viser, om eleverne »har de nødvendige faglige, sociale og personlige forudsætninger for at påbegynde og gennemføre en ungdomsuddannelse« efter 9. klasse.Indtil 2014 skulle uddannelsesparathedsvurderingen først foreligge i 9. klasse, men fra 2014 blev det besluttet at fremrykke den til 8. klasse og gøre den ' midlertidig'.Tanken er, at elever og lærere så kan nå at arbejde videre med de udfordringer, som nogle elever har, før de i 9. klasse kan erklæres endeligt parate - eller ikkeparate - til at gå i gang med en gymnasie-, handelsskole-eller erhvervsuddannelse.For de tre elever på Bjørns Internationale Skole og for alle andre 8.-klasse-elever i landet er der deadline på de midlertidige uddannelsesparathedsvurderinger i denne uge, 1. december. Det er uddannelsesvejledere (UU-vejledere), der i tæt samarbejde med elevernes lærere udarbejder uddannelsesparathedsvurderingerne.Ingrid, Oliver og Saman er ikke selv bekymrede for, om de bliver erklæret egnet.De tænker langt mere på deres valg af uddannelse. Og her ville de gerne have haft UU-vejlederne mere på banen: »Helt klart, vi har hørt om en masse forskellige uddannelser, og i oktober var vi på uddannelsesmesse, hvor der også var en hel masse uddannelser. Men det er altså rigtig svært at træffe et valg, og derfor ville man gerne snakke med en vejleder om det«, siger Ingrid Holbøll.»Ja, sådan en one-on-one-talk, supplerer Saman: »Man kan jo kun vælge én uddannelse, og når der er så mange at vælge imellem, ville det være rart at kunne tale med en UU-vejleder under fire øjne.På uddannelsesmessen havde det også været rart at have en UU-vejleder med«. Saman valgte at tage på uddannelsesmesse sammen med sine forældre efterfølgende, så hun kunne få lidt vejledning af dem. »Det gjorde det lidt lettere«, fortæller Saman, der indtil videre er kommet frem til, at hun stiler efter at gå i gang med en stx-uddannelse, dvs. en almen gymnasieuddannelse, efter 9. klasse.Ville gerne have mere vejledningbetydningsfulde personer« for unges uddannelsesvalg, fastslår en ny rapport fra Danmarks Evalueringsinstitut, der udkommer i dag. Hele 25 procent af de adspurgte 8.-klasse-elever svarer i rapporten, at deres forældre i høj grad har betydning for deres valg af uddannelse. Til sammenligning er det kun 4 procent, der tilskriver deres lærer samme store betydning.Rapporten viser også, at hele 71 procent af eleverne i 8. klasse endnu ikke ved, hvilken uddannelse de gerne vil i gang med efter 9. klasse. En af dem er Oliver Tahir, som dog hælder til en gymnasial uddannelse.»Men om det skal være stx, hhx eller htx, ved jeg ikke. Personligt er jeg meget glad for fysik og matematik, så derfor tror jeg, at hhx eller htx passer bedst til mig.Men det er netop i sådan nogle situationer, at jeg tænker, det kunne være fint at have nogle flere timer med UU-vejlederen«, siger Oliver.UU-vejledning er der imidlertid blevet mindre og mindre af i det danske skolesystem siden de markante besparelser i 2014, der førte til, at det i dag kun er de elever, der bliver erklæret ikkeuddannelsesparate, som får tilbudt individuel vejledning.Det betyder, at det kun er de færreste, der får et forhold til UU-vejlederen.»Altså, vi har en UU-vejleder, men vi har vist haft hende i to timer i klassen i år, så vi kender hende ikke så godt«, som Oliver Tahir udtrykker det.Oliver, Saman og Ingrid ville alle tre gerne have haft nogle individuelle timer med deres UU-vejleder. Til gengæld har de været glade for de timer, de har haft sammen med deres lærer Thomas Dahl.»Vi har i 8. klasse valgt at prioritere undervisningen i uddannelsesvejledning, så eleverne får bedre mulighed for at kende deres egne ønsker og de muligheder, der faktisk er. De fleste starter med en opfattelse af, at det eneste saliggørende er stx - men det ændres og nuanceres heldigvis i forløbet«, fortæller Thomas Dahl.En af dem, der tidligere har tænkt i stxbaner, men i dag er kommet på andre tanker, er Ingrid Holbøll.»Jeg vil gerne have en eux (som er en krydsning mellem en erhvervsuddannelse og en gymnasial uddannelse, red.). For så kan jeg både arbejde med det samme eller læse videre, hvis det er det, jeg får lyst til. Min storebror er lige blevet færdig med stx, og han føler faktisk, at han ikke rigtig kan bruge sin studentereksamen til noget. Det er derfor, jeg vil vælge en eux: Jeg kan rigtig godt lide det praktiske, men jeg kan også godt lide bare at sætte mig ned og lave noget research. Med eux får jeg begge dele«, siger Ingrid.poul.a.pedersen@pol.dk Altså, vi har en UU-vejleder, men vi har vist haft hende i to timer i klassen i år, så vi kender hende ikke så godt Oliver Tahir Man kan jo kun vælge én uddannelse Saman Ashraf.
klasse bliver man målt og vejet. Og pludselig skal man selv til at træffe et afgørende valg. Vi har talt med tre elever, der lige nu står midt i det.
FCK-tilhængerne har meget at klage over for tiden, men underholdningen i Parken er ikke en af tingene  Som manager Ståle Solbakken tørt konstaterede efter 5-1-sejren over Lyngby, så har alle, der har besøgt nationalarenaen, fået mere end nok underholdning i denne sæson.Søndag var den koncentreret om en sidste forrygende halv time, hvor de kriseramte mestre vendte 0-1 til 5-1.Efter en times spil var de kommet bagud, da Mayron George på et sjældent Lyngby-besøg i FCK-feltet bragte gæsterne foran, men så tog en vis herre ved FCK.Kun en sejr talteTilhængerne fik i klare vendinger fortalt, at det kun er sejr, der tæller, og at den hvide trøje forpligter. De opfordrede deres uheldige helte til gå til angreb og kæmpe for København.Bønnen fra tribunerne blev hørt, og så hjalp det også, at Santander gjorde comeback. Pludselig ramte Pavlovic plet, og det var nærmest olé-fodbold i slutminutterne, hvor Boilesen og Matic begge scorede.22 mål er FCK nu oppe på i Parken i denne sæson, til sammenligning har de scoret sølle ni på udebane.- Det er ikke her i Parken, at vi har problemer. Her har vi to point i snit, men så snart vi sætter os i en bus eller i et fly, sker der et eller andet.- Vi har set meget på, hvorfor vi er så skrøbelige på udebane, og vi må finde ud af, hvad det er, sagde nordmanden efter det forrygende FCK-comeback.En helt anden troDet var langtfra første gang i Parken i denne sæson, at FCK vendte en svær situation.Det skete mod Horsens, SønderjyskE og FC Midtjylland.Og også mod Vardar i europæisk sammenhæng.Ude er det endnu ikke sket.Klubbens to sejre er begge kommet i kampe, hvor de scorede først.- Det er noget, vi må løse.Vi har aldrig haft så meget boldbesiddelse på udebane som i år. Jeg ved ikke, om det er fordi, vi ikke spiller hurtigt nok, ikke kynisk nok eller ikke direkte nok, sagde Ståle Solbakken.FCK-bossen fornemmer en helt anden tro hos sine spillere, når de har Parkens udskældte græs under støvlerne.Det er, som om der er en følelse af, at de nok skal få løst problemerne.- Vi har tabt én kamp (mod Brøndby, red.), og den kunne være gået begge veje. Herinde har spillerne en tryghed.De bliver ved med at spille og komme til chancer, og de ved, at det nok skal lykkes på et tidspunkt.God uddannelseDet gjorde det også mod Lyngby, selv om Andrija Pavlovic på et tidspunkt så op mod himlen og tænkte, hvad skal jeg dog gøre.Men da han så havde sendt den første bold forbi Mikkel Andersen, så FCK'erne sig ikke tilbage, og de både udspillede og nedkæmpede Lyngby.Det var et lille skridt ud af krisen, men også kun et lille.Det er, for nu at bruge Ståle Solbakkens ord, stadig en lortesituation for FCK, og hans spillere er fortsat ramte.Det ændrer en sejr over Lyngby ikke på.- Som jeg har sagt til spillerne, så er FCK en forfærdelig klub at spille i, når det går dårligt. For mange er det lidt et chok, hvor negativt alt bliver, men det er en meget god uddannelse for dem.Nu gælder det top seks- Jeg lover dem pokaler, europæisk fodbold og en karriereplan.Jeg lover dem ikke det her, men jeg tror, at det er bedst for nogle af dem, sagde Ståle Solbakken, der kan glæde sig over, at næste opgave også er i de trygge rammer på Østerbro: - Nu gælder det om at sikre sig en plads i top seks, og når vi har klaret det, må vi se, om vi kan komme op på en tredjeplads. For os er det en lille finale mod FC Nordsjælland.- De skal helst ikke komme 11 point foran os, men vinder vi der, er det pludselig fem, og så kan vi begynde at skimte dem.FCN har i denne sæson scoret 21 gange på udebane, så der skulle være garanti for nok en dag med masser af mål i Parken på søndag.STÅLE JUBLER EFTER FCK-INFIGHT: Det kan jeg li'Michael Lüftner og Zeca var tæt på at ende i totterne på hinanden, da FCK-spillerne gik til pause.Tjekken og grækeren lignede to spillere, der mest af alt havde lyst til at bruge pausen på en rask lille boksekamp, og FCK's sundhedschef, irske David Cosgrove, måtte lægge sig imellem, så meningsudvekslingen ikke udviklede sig yderligere.Manager Ståle Solbakken generede det ikke. Han glædede sig i stedet over, at hans spillere havde ild i øjnene og lod det gå ud over hinanden.God diskussion- Det var en god og frugtbar diskussion, og det var godt at se det engagement. Det kan jeg li'. Der skal dannes et nyt hierarki, og nogle er for flinke ved hinanden, sagde FCK-manageren, der kun havde én anke: - Det havde nok været smartere at vente, indtil de var inde i spillertunnelen.Ståle Solbakken kan midt i krisen konstatere, at hans spillere brænder for at få vendt situationen, og ud over Zeca og Lüftner fik den karantæneramte cypriot Pieros Sotiriou rosende ord i den forbindelse: - Jeg har opdaget flere gode ting. Pieros er FCK helt ind i hjertet allerede. Når jeg ser ham græde efter kampe, bliver jeg glad. Han er helt knækket over, at vi ikke kan vinde mesterskabet.gisle@eb.dk Vi er så skrøbelige på udebane, og vi må finde ud af, hvad det er Jeg lover dem pokaler, europæisk fodbold og en karriereplan.Jeg lover dem ikke det her.
REJSESYGE: Men i Parken har FCK ingen problemer med at levere varen.
Som nytårsaften klokken midnat bankede vejrguderne igennem, da torden, lyn og massive mængder vand i går skyllede ned over hovedstaden og det østlige Sjælland.Med brag i baggrunden kunne DMI oplyse til Ekstra Bladet, at der om få minutter blev udsendt varsel om farligt vejr. Det skete klokken 13.16: ' Kraftig torden medfører fare for lynbrande, risiko for nedbrud af elektriske systemer, risiko for mange fejlalarmer fra automatiske anlæg.Skybrud medfører fare for oversvømmelse af lavtliggende områder, oversvømmelse af kældre, vand på kørebaner og i viadukter (akvaplaning), nedsat sigtbarhed.' Og det kan man roligt sige, at vejrtjenesten fik ret i.Løb i slushiceCopenhagen Half Marathon blev nødt til at aflyse løbet med mere end 22.000 deltagere, da himlen åbnede sig.Ekstra Bladets løbeglade journalist Steffan Kærulf Frandsen var netop kommet i mål, da lynet slog ned.- Jeg havde lige passeret målstregen, og ti sekunder efter lød et kæmpe brag bag mig. Det er cirka 50 meter fra målstregen ovre ved træerne i Fælledparken, og umiddelbart efter forsvinder strømmen fra tidstavlen, siger han.- Folk løb, selv om vandet stod ned.Men en af mine venner kom i mål 12 minutter efter mig, og han fortalte, at det var vanvittigt at løbe på Østerbro, hvor regn og hagl havde blandet sig, så det svarede til at løbe i slushice, siger Steffan Kærulf Frandsen.Biler under vandPå Bispebjerg Hospital betød uvejret, at en tunnel, der bliver brugt til transport af patienter til og fra hospitalet, blev oversvømmet.Og på Lyngbyvej stod biler under vand, ligesom en familie ligefrem måtte reddes ud af en bil, fortæller de to søstre Abir og Hanan Al Ahmad, der var vidner til episoden.- Der var en bil, hvor vandet stod til cirka omkring håndtaget.Der var en mand og to børn i den ene bil, hvor en mand kom i en varevogn kom og hjalp med at få børnene ud af bilen, fortæller de.DMI havde forventet yderligere uvejr hen mod aftentid, men klokken 16.41 ændrede DMI varslet til ' risiko for voldsomt vejr'.Rør ikke ved vandet: Du bader sådan set i toiletvandHovedstadens Beredskab advarer københavnere om berøring med vand fra skybruddet.Vandet er nemlig forurenet med kloakvand, lyder advarslen fra beredskabet.- Vand, som ophober sig på jorden, har været i kontakt med kloakkerne, og det kan ikke løbe væk. Det bliver blandet med bakterier, og du kan blive dødssyg af at være i kontakt med det her vand. Du bader sådan set i toiletvand, siger Hovedstadens Beredskabs vagthavende operationschef, Kristian Næsted, til Ekstra Bladet.Han fraråder derfor alle at komme i kontakt med vandet.- Undgå fuldstændig at bevæge dig i vand eller oversvømmede områder. Hvis du bliver nødt til det, så tag gummistøvler på, og hvis du absolut skal i berøring med det, så benyt beskyttelse, siger han.Hovedstadens Beredskab anbefaler, at du overlader al kontakt med vandet i gaderne til professionelle.Tre personer indlagt efter lynnedslagTre mennesker kom til skade i forbindelse med lynnedslag ved Copenhagen Half Marathon i går. Det oplyser Københavns Politi til Ekstra Bladet.Klokken 12.45 fik politiet en melding om, at to personer var blevet ramt af lynet, og at de var lettere tilskadekomne.Efterfølgende har det vist sig, at der er tale om tre personer: En journalist, en løber og en medhjælper ved Copenhagen Half Marathon.Der er tale om en mand på 57 år, en kvinde på 52 år og en kvinde på 29 år.- De er ikke ramt direkte af lynet; det er følgevirkninger af lynet.De er lettere tilskadekomne, og de er kørt på Rigshospitalet.Det er de ikke, fordi deres tilstand er alvorlig, men fordi Rigshospitalet ligger lige ved siden af Fælledparken, hvor ulykken skete, lyder det fra Københavns Politi.- 13.30 vælger vi at aflyse løbet i samarbejde med løbsledelsen.Det gør vi, fordi DMI's melding er, at der kan være mere voldsomt vejr på vej, oplyser Københavns Politi.Sikkerhed kommer førstIfølge direktør for løbet Dorte Vibjerg ventede løbsledelsen på myndighederne.- Vi afventer tilbagemelding fra beredskab og politi, og politiet afventer en måling fra DMI om, hvorvidt der kommer et nyt lynvejr.Der er en risiko for, at der kommer noget senere, og derfor vælger vi at lukke ned.- Vi ved, at folk vil gøre alt for at løbe ind over målstregen, og at skulle skuffe dem er utrolig ærgerligt, men uanset hvad kommer folks sikkerhed i første række, siger hun.pej@eb.dk ;alo@eb.dk Regn og hagl havde blandet sig, så det svarede til at løbe i slushice.Fakta: Limbo-vejret fortsætterSøndagens ustadige vejr med skiftevis regn, sol, torden og byger fortsætter i dag, hvor der dog kan forekomme behageligt vejr, når dråberne holder sig i skyerne.Det fortæller vagtchef hos DMI Frank Nielsen.- Der er stedvis tåge og sol mandag formiddag, og så kan der opstå lokale byger med hagl og torden hen ad eftermiddagen.Der er en lille formodning om, at det bliver knap så kraftigt, men det er ret tricky, siger han.Temperaturerne kommer til at ligge omkring 15 grader. Sådan fortsætter det også frem til onsdag, mens temperaturene kan stige lokalt til omkring 17 grader torsdag og fredag.- Det ser ud til, at torsdag og fredag stort set holder tørt med svag vind. Det kan godt gå hen og blive ganske behageligt, siger han.Trænger du til et skud varme, er anbefalingen Sydspanien.
Himlen åbnede sig over hovedstaden, hvor løb blev aflyst, mens biler og hospital blev oversvømmet.
Man gik jo ikke ind på balletskolen, da man var seks-syv år gammel med en drøm om at stå allerbagerst i »Svanesøen«. Man blev balletdanser, fordi man godt ville være svaneprinsessen,« siger 25-årige Emma Håkansson, der er korpsdanser i Den Kgl. Ballet og én af de seks unge balletdansere, vi møder i den nye dokumentarserie »I forreste række«, der har premiere på DR3 i aften. En serie i syv afsnit, hvor man blandt andet kommer tæt på de menneskelige omkostninger, der er i ballettens verden med både stort præstationspres og benhård konkurrence.»Da jeg var 17-18 år, sagde Nikolaj Hübbe til mig: »Emma, du får ikke en kontrakt, jeg ser dig ikke som balletdanser i mit kompagni. Ikke fordi der er noget galt med dig. Du passer bare ikke ind i min vision.« Det var sindssygt hårdt at få at vide, når man har brugt hele sin barndom og alle sine ungdomsår på ballet og så bare få revet gulvtæppet væk under sig.« Men Emma Håkansson gav ikke op. Hun gik til eksamen, fik en kontrakt og blev balletdanser hos Nikolaj Hübbe i Den Kgl. Ballet.»Det var svært i mange år efter, fordi jeg følte, jeg virkelig skulle kæmpe for min plads. Jeg havde jo kun lige med nød og næppe klaret at komme ind i kompagniet.« Lidt nemmere er det gået for 18-årige Emma Riis-Kofoed, der var ved at afslutte balletskolens aspirantuddannelse, da optagelserne til »I forreste række« begyndte foråret 2017. I sommer blev hun sammen med seks andre elever fra Det Kgl. Teaters Balletskole student fra Falkonergården under Team Danmark-ordningen og er fra den kommende sæson blevet ansat som korpsdanser i Den Kgl. Ballet.Men der er ikke plads til alle seks nybagte studenter i kompagniet, og vi oplever dilemmaet omkring balleteksamen, hvor Emma Riis-Kofoeds konkurrenter også er hendes bedste venner.Foruden to gange Emma møder man i seriens første afsnit den 25-årige korpsdanser Benjamin Buza, der elsker sit job som balletdanser.»Det er det fedeste job i verden. Jeg får løn for at gå ind og træne min krop og blive bedre til noget, som jeg går op i. Og så bagefter, når du er færdig med din arbejdsdag, sidder der over 1.000 mennesker og klapper af dig.« Men Benjamin Buza, der både sætter stor pris på alle de dejlige ballerinaer, han er omgivet af, og det sociale liv i kompagniet, oplever også ensomheden banke på, da han får en alvorlig fodskade.»Når man ryger ud i længere tid, har det ret store konsekvenser. Man bliver lidt en outcast.Du går bare rundt som et lille spøgelse på gangene.Det kan godt føles ensomt.« Den 24-årige solist Andreas Kaas, der er i fokus i andet afsnit af serien, har oplevet ensomheden på en anden måde.»Jeg kommer fra en familie, der har haft svært ved at sætte sig ind i min verden. De har aldrig rigtigt forstået, hvad det er, jeg laver, og det har været svært at dele mine oplevelser med dem.Min mor er frisør og min papfar VVSer, og de har bestemt bakket mig op, i det omfang de kunne.Men det var især svært, da jeg på balletskolen gik i klasse med nogen, hvis familie er totalt inde i hele ballettens verden. Mine forældre havde aldrig set ballet, før jeg startede med at danse.« Det var Andreas Kaas' farmor, der tog ham og hans tvillingebror med ind at se børneballetten »Den røde ballon«, da de var syv år gamle. »Jeg var fuldstændig opslugt fra start til slut, mens min tvillingebror, der i dag er kok, sad og sov ved siden af,« fortæller Andreas Kaas, der aldrig har tvivlet på sit eget talent.»Mine forældre har aldrig modsat sig, hvad jeg laver, og de ville heller aldrig have kunnet stoppe mig. Men jeg har følt mig ensom, fordi jeg ikke kunne dele min verden med dem.« Den 25-årige korpsdanser Stephanie Sahlgren er vokset op i Ishøj og tror selv, hun er blevet udvalgt til at være med i den nye serie for at vise, at man ikke nødvendigvis behøver at komme fra Østerbro eller Hellerup for at blive balletdanser.»Jeg er måske stilmæssigt ikke den klassiske balletdansertype, når jeg render rundt i sweatpants og hættetrøje. Jeg er også poledanser og vandt DM i 2012. Poledans er fantastisk, og jeg har virkelig kunnet mærke, hvordan det har styrket min krop. Men balletten kommer jo i første række,« siger Stephanie Sahlgren, der har haft stor opbakning fra sin familie i balletskoleårene.»Min familie har sørget for, at jeg holdt begge ben på jorden og at jeg vidste, der var en anden verden end ballettens, hvis nu det hele ikke gik.« 26-årige Jón Axel Fransson, der sidste år blev udnævnt til solist, er den sjette danser i serien. Han er født i Reykjavik, men startede som otteårig på balletskolen i København. Hans værste fjende har altid været ham selv.»Det har mine lærere også altid sagt til mig.Jeg har nok en tendens til at have så høje ambitioner, at jeg aldrig bliver tilfreds. Jeg har altid fokuseret mere på mine fejl end mine succeser. Og det er svært at lave om på. Men jeg er meget taknemmelig for at have et arbejde, hvor jeg bare kan danse,« siger Jón Axel Fransson.»I forreste række« på i alt syv programmer har premiere på DR3 16. august kl. 21.00.vw@berlingske.dk »Min familie har sørget for, at jeg holdt begge ben på jorden, og at jeg vidste, der var en anden verden end ballettens, hvis nu det hele ikke gik.« Stephanie Sahlgren, korpsdanser.

Når der findes en medicin, som forebygger en tidlig hjertedød blandt et stort antal, skal de have den. Sol kan også være gavnlig - for at opbygge vores depoter med D-vitaminer. Og så kan det i øvrigt være godt for en at være en smule overvægtig.Med budskaber som disse zoomer professor og overlæge på klinisk biokemisk afdeling på Herlev-Gentofte Hospital, Børge Grønne Nordestgaard, der fylder 60 år 3. juni, ind på emner i hverdagslivet, der optager stort set alle danskere, hvilket har været med til at gøre ham til en af de mest citerede forskere både i danske og internationale medier.Han har bidraget med over 500 videnskabelige artikler og er med på listen over de ca.3.000 mest indflydelsesrige, nuværende forskere i hele verden, ligesom han hver måned er af sted som foredragsholder ved videnskabelige møder rundt omkring i verden. For nylig blev han udnævnt til æresdoktor ved universitetet i Buenos Aires i Argentina.Meget af hans forskning tager afsæt i den helt unikke Herlev-Østerbro-undersøgelse, der rummer helbredsdata på over 25.000 danskere over 20 år, indsamlet i fem personundersøgelsesrunder fra 1976 til 2015, som indeholder en guldgrube af oplysninger.Børge Nordestgaard fokuserer meget på især kolesterol og hjertekarsygdomme, to af de helt store »dræbere« både i Danmark og på verdensplan, og som han ihærdigt arbejder på at forebygge.I et af sine seneste forskningsstudier er han f. eks. nået frem til, at mere end hver femte dansker har en høj eller meget høj risiko for at dø af hjertesygdomme i løbet af ti år. Alligevel får mange ikke den forebyggende behandling mod forhøjet kolesteroltal, der kan forhindre blodpropper.Forskningen viste således, at der var tale om en massiv underbehandling, hvor 80 pct.af gruppen ikke modtog medicinsk behandling, og sådan må det ikke være, mener Børge Nordestgaard.»Når der findes en hyppig dødelig sygdom, som er meget nem at forebygge med livsstilsændringer og billig bivirkningsfri medicin, så synes jeg, at det enkelte menneske såvel som samfundet skal udnytte denne mulighed optimalt,« siger han.Børge Nordestgaard har også været aktiv med budskaber på et andet stort sundhedsemne, overvægt og fedme, hvor hans ærinde mere har været at afdramatisere udviklingen og frygten for, at selv den mindste overvægt kan være farlig.Faktisk er andelen af svært overvægtige kun steget relativt beskedent, og i gennemsnit lever moderat overvægtige med et BMI på 27 i realiteten længere end alle andre vægtgrupper, har han påpeget i et interview med Kristeligt Dagblad.Navneredaktionen, navne@berlingske.dk. Berlingske Pilestræde 34, 1147 København K Telefon: 33 75 21 73.Redaktionen forbeholder sig ret til at forkorte i indsendt materiale.Fødselsdage skal være redaktionen i hænde senest fem dage før dagen.Fødselsdage omtales dagen før -eller på selve fødselsdagen.Dødsannoncer indtelefoneres til 33 75 35 00 eller sendes til telefax 33 75 20 26 eller med email til annoncer@berlingske.dk.step@berlingske.dk Fakta: Børge Nordestgaard blå bogBørge Nordestgaard er opvokset i en landmandsfamilie på Fyn med forældre, der opfordrede ham til at tage en uddannelse, hvor han kunne være »god ved andre«, har han berettet i et interview i Kristeligt Dagblad.Han er gift med professor, overlæge Anne Tybjærg Hansen, og sammen har de børnene Liv og Ask, som begge læser til læge.En skattet fritidsinteresse er havearbejde, hvor han »behandler« hundredvis af forskellige blomster.Fødselsdage i morgenHåndboldspiller Mette Blak Melgaard, 37.Udenrigskorrespondent, TV-vært Johannes Langkilde, 40.-Billedkunstner, forfatter Lise Harlev, 44. -Ansvarshavende chefredaktør Christian Jensen, 45. -TVvært Anne Vig, 45. -Koncernøkonomidirektør Heine Dalsgaard, 46.-Scenograf Rikke Juellund, 49.Komiker, skuespiller Lars Hjortshøj, 50. -Arkitekt MAA, galleriejer Bettina Køppe, 51. -Lektor, ph. d., kunstkritiker Mette Sandbye, 53. -MF Henrik Brodersen, 53. -Adm. direktør Hans Oluf Krog, 58.Professor, overlæge, dr. med.Børge Grønne Nordestgaard, 60. -Lektor, cand. mag. Benedicta Pécseli, 63. -Sekretariatsleder, cand. mag. Bente von Schindel, 68. -Professor, cand. scient.oecon., ph. d. John Asmus Christensen, 68. -Fhv. forbundsformand Gita Grüning, 68. -Skribent, lokalhistoriker Allan Mylius Thomsen, 69. -Konsul, adm. direktør.Bo Stærmose, 69.Handelsråd Jens Peder Jensen, 70. -Forfatter, foredragsholder Bjarne Nielsen Brovst, 70. -Fhv.koncerndirektør, Chief Operating Officer Hans Bennetzen, 70. -CEO, MBA, BBA Carsten Neumann, 71. -Direktør Torben Krag Nielsen, 72.-Skuespiller, instruktør Lotte Horne, 74. -Brigadegeneral Per Skov-Christensen, 74. -Overlæge Steffen Ellebæk Petersen, 75. -Professor, forfatter Klaus P. Mortensen, 75. -Professor, restaureringsarkitekt Gert Bech-Nielsen, 75. -Overlæge, dr. med. Jens Vuust, 78.-Speciallæge Eva Ingeborg Jensen, 78. -Fhv. højskoleforstander Bendt Steen Drewsen, 78.Fhv. universitetslektor Inge Kryger Kabell, 80. -Fhv. centerchef, dr. med. Torben Pedersen, 82. -Civilingeniør, kammerherre, greve Niels Brockenhuus-Schack, 87. -Konsulent, cand. polit. Svend H.Drachmann, 89.Købmand, direktør Preben Høyen, 90. -Fhv. rektor Lauge Stetting, 92.
60 i morgen. Professor Børge Nordestgaard er en af landets mest citerede forskere, der især fokuserer meget på kolesterol og hjertesygdomme.
På mange måder er det den amerikanske komiker Eddie Murphys skyld, at Ditte Milsted i disse dage repræsenterer Danmark ved filmfestivalen i Cannes. 
Ditte Milsted startede sit eget produktionsselskab som ny-uddannet, og seks år senere står produceren bag en række danske succesfilm. 
Ikke kun mystiske skuffeselskaber i eksotiske skattely som Bahamas og Panama var mål for de mange milliarder af hvidvaskede kroner, der over flere år strømmede gennem danske banker.En del af de mange penge, der ifølge myndighederne stammer fra kriminalitet i bl. a.Rusland, endte også i danske skuffeselskaber med adresser på Frederiksberg og i København.Selskaberne er såkaldte kommanditselskaber, der tidligere er blevet voldsomt udskældt for at blive anvendt af lyssky udlændinge til skattesvindel og hvidvask.Berlingske kunne for to uger siden afsløre, hvordan milliarder af kroner fra en omfattende hvidvask-ring uhindret fossede gennem Danske Bank Estland og Nordea Danmark fra 2011 til 2014. Det viser data, Berlingske har fået adgang til sammen med journalistorganisationen Organized Crime and Corruption Reporting Project (OCCRP) og det russiske dagblad Novaja Gazeta.Langt størstedelen af de flere end 1.700 overførsler gennem de danske banker er endt i kendte udenlandske skattely kloden over. En mindre bid er endt som betaling for køb hos store danske virksomheder som eksempelvis pelsauktionen Kopenhagen Fur.Men 39 overførsler ender på konti i Danske Banks estiske filial tilhørende tre små danske kommanditselskaber, Under Elmene Trading og Nielsen Brothers, begge med adresse i Nybrogade 18, København, og Skovlunde Handel med adressen Kong Georgs Vej 110, 7. tv., Frederiksberg.Samlet har selskaberne modtaget 145 millioner kroner i 2013 og 2014.Dansk selskabsform udnyttesIfølge skatteadvokat Torben Bagge viser sagen, at »der er betydelige problemer knyttet til kommanditselskaberne«, der før er blevet kraftigt kritiseret.»Dette understreger, at man fra udlandets side har fået øje på den her danske selskabsform og angiveligt bruger den til at kanalisere en masse penge igennem, som i denne sag altså ser ud til at stamme fra illegale aktiviteter,« siger han Fidusen er, at man med et kommanditselskab kan sløre identiteten på den virkelige ejerkreds fuldstændigt, så det er helt umuligt at se, hvem der kontrollerer det.»På den måde kan selskabet bruges af eksempelvis rige russere til at kanalisere penge ud af Rusland under myndighedernes radar,« siger Torben Bagge.Som direktør for de tre selskaber sad den dansk-baserede litauiske håndværker Arunas Masenas. Berlingske har været i kontakt med ham, og han hævder at være misbrugt af Irene Ellert, som i en årrække frem til 2011 drev firmafabrikanten CPH Consulting, hvor hun indsatte Arunas Masenas som købe direktør i en lang række selskaber. En købedirektør er en stråmand, som de reelle ejere kan gemme sig bag. Irene Ellert afviser alle anklager i sagen, som er anmeldt til Københavns Politi.De tre selskaber fra hvidvasksagen er alle stiftet, efter at Irene Ellert i 2011 solgte CPH Consulting til firmaet Dan Consulting, hvor en taxavognmand fra Østerbro nu er direktør.Det er ikke lykkedes Berlingske at få hverken den nuværende eller tidligere direktør i selskabet, der er ejet af en russisk mand i England, i tale.Underskrift hævdes forfalsketI mange af de særlige kommanditselskaber, hvor Arunas Masenas har været indsat som direktør, har Carsten Kvist Jensen været revisor.Arunas Masenas hævder, at hans underskrift er blevet forfalsket, og læser man regnskaberne fra de tre selskaber med tilknytning til hvidvasksagen, så minder Arunas Masenas underskrifter påfaldende meget om hinanden.»Med hensyn til underskrifterne skal jeg erkende, at jeg ikke er grafolog, og når jeg modtager et regnskab med Arunas Masenas' underskrift, forventer jeg også, at det er ham, der har underskrevet,« siger Carsten Kvist Jensen.Både Arunas Masenas og Irene Ellert var i 2014 genstand for en række artikler i dagbladet Børsen om østeuropæiske bagmænd, købedirektører og misbrug af danske kommanditselskaber.I et svar til Folketinget den 20. marts 2017 fremgår det, at skatteminister Karsten Lauritzen (V) arbejder på lovændringer på området på baggrund af rapporten »Brug og misbrug af danske kommanditselskaber« fra Skat.»Skatteministeriet har netop modtaget Skats endelige anbefalinger til eventuelle lovgivningstiltag.Skatteministeriet vil nu foretage en vurdering af forslagene. Vurderingen forventes at være færdiggjort i løbet af dette forår og vil kunne danne grundlag for eventuelle politiske initiativer,« fremgår det.Københavns Politi har modtaget anmeldelsen fra Arunas Masenas. Sagen afventer »sagsbehandling«. Danske Bank ønsker ikke at kommentere konkrete kundeforhold i bankens estiske filial.sibe@berlingske,evju@berlingske.dk mlun@berlingske.dk Jeg er blevet misbrugt..Arunas Masenas, litauisk håndværker.Fakta: BAG OM HISTORIENHvidvask-sagen: Sådan har vi gjortBerlingske kunne i forrige uge beskrive, hvordan milliarder af hvidvaskede kroner strømmede gennem Nordea og Danske Bank. Midlerne stammer ifølge myndig heder i flere lande fra organiseret kriminalitet i primært Rusland. Mens transaktionerne fortsatte i årevis gennem Nordea og Danske Bank, smed Sydbank to russiske kunder ud efter blot to mistænkelige transaktioner. Berlingske har samarbejdet med medier i hele verden om dette projekt. Internationalt kaldes projektet The Global Laundromat.Journalistorganisationen Organized Crime and Corruption Reporting Project (OCCRP) og det russiske dagblad Novaja Gazeta har fået adgang til bankdata, som de har delt med blandt andet Berlingske, britiske The Guardian og tyske Süddeutsche Zeitung. I alt er 32 lande involveret i projektet.Berlingske har haft adgang til blandet andet retsdokumenter og detaljerede bankdata om overførsler. Data indeholder navne på selskaber, adresser, banknavne, bankkonti, beløb og formålet med betalingerne. Berlingske har haft fokus på de oplysninger, som går via danskejede banker i enten Danmark eller deres filialer i Sverige, Norge, Finland, Estland, Letland og Litauen. Bankdata er efterprøvet og verificeret med virksomheder og banker. Samlet har danske banker i sagen modtaget flere end 1.700 transaktioner for samlet mere end syv milliarder kr. fra 2011 til 2014.Alene Danske Banks estiske filial har modtaget over 1.500 transaktioner for knap syv milliarder kr. Det gør banken til en af de mest benyttede i sagen. Nordeas danske afdeling har modtaget knap 200 transaktioner for ca. en kvart milliard kr. Berlingske bragte tirsdag 21. marts de første afsløringer af hvidvask for milliarder, der involverer flere danske banker. Læs alle artikler i serien på: Business.dk/ tema/ hvidvask.
145 millioner kroner fra hvidvasksag røg gennem danske kommanditselskaber med litauisk stråmand. Netop kommanditselskaber er tidligere blevet kraftigt kritiseret for at blive anvendt af udlændinge til at skjule penge.
Hvis man har set Christian Tafdrup som lummer DR-chef i "Borgen" eller senest som ondskabsfuld prins i "Tinkas juleeventyr", ved man, hvor formidabel han er til at se irriterende ud. Det er en særlig kompetence, han har, og landets castere kan ikke rigtig se ud over den.Han har dog også en anden karriere. Som filminstruktør. I det job er han også irriterende.Han tværer rundt i tabuiserede emner, og alene titlen på hans aktuelle film, "En frygtelig kvinde", vil provokere halvdelen af det potentielle publikum.Vi har en aftale med den irriterende mand en grå onsdag i Paludan Bogcafé i Fiolstræde, en hule i indre København, hvor mange universitetsstuderende mødes til kaffe.Christian Tafdrup har placeret sig på første sal ved et tomandsbord, meddeler han i en sms, og ved øjenkontakt slår det straks én, hvor dygtig han må være til det, han er uddannet til. Det hovne kystbaneudtryk fra fiktionen eksisterer slet ikke i mandens hverdagsansigt, tværtimod er det modsatte fremherskende, da han rejser sig i denimskjorten.En umiddelbar venlighed.Der er meget at tale med ham om. Først og fremmest den aktuelle film om forholdet mellem mand og kvinde, den spidsfindige kamp mellem kønnene, hvis spilleregler parterne synes uenige om for tiden. Og så er han én blandt 88 tidligere elever, der har underskrevet en støtteerklæring til Zentropa i en tid, da Peter Aalbæk Jensen er under angreb fra vrede feminister for sin ledelsesstil.Christian Tafdrups nye film er ikke en Zentropa-produktion, men det er det foretagende, der mere end noget andet har formet hans virke. 14 år gammel spillede han hovedrollen som trækkerdreng i selskabets allerførste produktion, "Smukke dreng".Historien om, hvordan han havnede der, indrammer hans ungdom. Han er opvokset på Østerbro i en tryg kernefamilie med forældre, der stadig er sammen, men var genert i sociale sammenhænge og uduelig til sport.»Jeg forsøgte både fodbold og håndbold, men det stod tidligt klart, at jeg var mere kunstnerisk anlagt, selv om der ikke er nogen i min nærmeste familie, som er kunstnere.Der skete noget, når jeg optrådte, og vi fandt en fritidsklub til mig på Vesterbro, Teaterbutikken.I dag ligger den på Halmtorvet i smukke lokaler, men dengang var det i en baggård på Gasværksvej, et fuldstændig sundhedsskadeligt sted med ludere i baggården og tre anarkistiske pædagoger. Vi var 35 børn, som bare ville spille teater. Man skulle selv finde på det hele: skrive, improvisere og skabe karakterer. Det blev hverdagsagtigt for mig at få idéer, og der var ingen afstand mellem at være skuespiller og selv skabe noget,« forklarer Christian Tafdrup.En dag, han hang i Teaterbutikken uden at være på scenen, henvendte en mand sig til ham. Instruktøren Carsten Sønder ville have ham til casting på en efter tidens standarder rå ungdomsfilm, og det kunne han ikke sige nej til.»Zentropa lå dengang i Ryesgade på Østerbro. Der var Lars von Trier og Peter Aalbæk og tre-fire ansatte, da jeg kom derud.Jeg var lige fyldt 14 år, havde langt hår og så totalt androgyn ud. Tidligere havde jeg været statist og prøvet castings hos Nordisk Film, hvor man sad med et nummer i skødet, så jeg gik nærmest professionelt til opgaven og fik rollen. Filmen havde kant og repræsenterede et opbrud i forhold til den pæne, litterære danske film, men blev ikke en kommerciel succes. Til gengæld gik den i de rigtige arthousebiografer, og jeg har mødt mange, der husker den fra deres ungdom.«.Smuglæste Dogme-manuskripter" Smukke dreng" ledte ikke til et øjeblikkeligt gennembrud, men et jobtilbud blev det skam til.»Peter Aalbæk Jensen sagde, at han ville gøre mig til en stjerne, men det endte med et fritidsjob til 30 kroner i timen. "Du skal tømme skraldespande og kopiere manuskripter," sagde han, og det ville jeg jo vildt gerne. Fra jeg var 14, til jeg var 20 år, kom jeg på Zentropa. Efter skole eller gymnasietid tog jeg over og var der fire timer. Jeg har kopieret manuskripter for hele generationen af dogmefolk og læst dem i smug. Jeg kan huske, da jeg smuglede "Breaking The Waves" med hjem og blev fanget af det der med, at det var en genistreg. Det var ikke bare film, man lavede på Zentropa. Det var mesterværker.« Christian Tafdrup erindrer stadig første gang, pressen var på besøg i foretagendet.»Vi fandt på, at kvinderne skulle iføre sig en lårkort skoleuniform, et kostume, så folk troede, at kvinder skulle opføre sig sådan enormt dydigt. Peter sad og røg på en cigar midt i det hele. Vi bildte dem ind, at det var sådan hver dag. Da journalisterne var gået, var vi færdige af grin. Dengang var der ingen, der vidste, hvad der var leg med virkeligheden, og hvad der ikke var,« forklarer Christian Tafdrup, mens en trækning ved underlæben indikerer, at gimmicken stadig morer ham.Han blev egentlig fyret, da han fyldte 18 år. Så skulle han nemlig have 60 kr. i timen, men i stedet fik han en anden mulighed.Den kortfilm, han havde skrevet i sin fritid, fik han lov at lave på Zentropas udstyr. Det var dog sjældent ledigt, så det tog to år, før "Kopisten", et gravskrift over hans egen tid i virksomheden, blev færdig. Til gengæld stillede Lars von Trier sit skuespillertalent til rådighed for Tafdrup, inden den unge mand kvitterede med at fungere som runner på "Dancer In The Dark", musicalen med Björk, »der er så betændt nu« efter islændingens anklager om sexchikane.Og så blev Christian Tafdrups filmiske ambitioner sat i bero. Hans skuespillerfærdigheder fik ham optaget på Statens Teaterskole, en årgang med bl. a. David Owe og Signe Egholm Olsen, og selv om det er en attraktiv uddannelse at komme ind på, mærkede han frustrationen over at have givet slip på sin drøm.»Jeg tænkte stadig på film, og jeg havde svært ved at gå ind og spille Othello og føle, at det var indlevet fra min side. Det var jo gjort tusind gange før, og jeg gad ikke øve replikkerne. Det er en skole, og man er der for at lære, men jeg var optaget af at gøre en forskel, og jeg gik og tænkte på, at når jeg kom ud, så ville jeg revolutionere teaterverdenen.Vi skrev selv en afgangsforestilling, og jeg tænkte "Fedt, vi er det nye Dr. Dante",« siger Christian Tafdrup og griner af sig selv.For det gik ikke helt sådan.»Mit første job var på Det Danske Teater, et turnéteater, hvor jeg havde rollen som ham, der tre måneder i træk skulle ind med et brev til Søren Spanning - i en gymnastiksal i Padborg, for eksempel. Der er langt imellem de ting, der virkelig gør en forskel.Jeg blev senere ansat på Mungo Park, hvor der blev leget mere, og man prøvede at sprænge rammerne. Jeg har meget nemmere ved det end at stå inde på Det Kongelige Teater og spille et eller andet, som jeg også har gjort mange gange.« Instruktøren i Christian Tafdrup spøgte stadig, og mens han arbejdede som skuespiller, udviklede han en novellefilm sammen med sin ven komikeren Jonatan Spang. "En forelskelse" kom i 2008 og handler om en ung mand, der bliver forelsket i sin kærestes far og indleder et hemmeligt forhold til ham.Filmen blev lavet på Nordisk Film, og Christian Tafdrup følte, at den med sit tabubelagte tema repræsenterede meget af det, han gerne ville som instruktør. Andre var også begejstrede.»Efter den stod alle døre pludselig åbne i forhold til at lave den spillefilm, jeg altid havde drømt om, men jeg fik den vildeste skriveblokade. I fem-seks år lavede jeg noget, der i bedste fald var middelmådigt. Det var forsøg på at lave den rigtige danske film, som ville favne bredt. Hidtil havde jeg arbejdet af lyst, men pludselig blev det alvor.Og så kunne jeg ikke. Jeg var kommet for langt væk fra mig selv. Jeg prøvede at tilfredsstille produceren, filmkonsulenten og alle andre end mig selv. I perioder kunne jeg knapt skrive en mail.«.En prisbelønnet seerfiaskoBlokeringen var et nederlag, men Christian Tafdrup stod nu alligevel ganske godt. Han prioriterede skuespillerarbejdet på eksempelvis "Lærkevej".»Jeg vedtog, at "En forelskelse" var et lucky punch, og at jeg ikke havde talentet. I en lang periode gjorde jeg, hvad jeg er uddannet til, men jeg oplevede også, at jeg svigtede min drøm,« siger han.Vendepunktet kom uventet en nat, mens han sov.»Jeg drømte, at mine forældre flyttede tilbage til den lejlighed, de boede i, før jeg blev født. I drømmen inviterede de mig til middag. Jeg besluttede at skrive på stoffet og være ligeglad med, om jeg kunne få støtte.Jeg ville bare gribe poesien, og så var jeg pludselig tilbage i det, jeg lærte hos Zentropa: at turde lave noget andet og anderledes - uden at det skulle være decideret vanskeligt for publikum.« Kendere af dansk film ved, at "Forældre" siden blev en kunstnerisk succes, men fik et bizart liv.Christian Tafdrup gik i optagelse i 2015 med Bodil Jørgensen og Søren Malling i de bærende roller, men da filmen var færdig - lidt forsinket pga. bl. a. Bodil Jørgensens fald fra en traktor - ville ingen biografer vise den. Nordisk Film, hvis produktionsled havde skudt penge i projektet, kunne ikke få øje på potentialet i et fabulerende værk om, hvad der sker med en familie, når børnene flytter hjemmefra, og de voksne er overladt til sig selv og hinanden.»Jeg kontaktede i en periode på 18 måneder samtlige distributører i Danmark, og de sagde alle sammen nej, selv små, lokale biografer som Vester Vov Vov og min barndomsbiograf på Østerbro, Park Bio, var afvisende.Det endte med, at jeg selv fandt fire biografer, og Nordisk Film gav den til allersidst en kælder i Palads. Jeg har altid troet og ment, at der skulle investeres i talent - som Zentropa gjorde tidligere - men det mener jeg ikke, at man kan sige, at "Forældre" var udtryk for.« Det officielle billetsalg til filmen er bare 1.603 styk, men anmeldelserne var gode. Da prissæsonen gik i gang, hjemtog "Forældre" talrige statuetter. Christian Tafdrup vandt selv en Bodil for bedste manuskript og en Robert for bedste instruktør.Bevidst om, at tidligere kriser var udløst af præstationsangst, vendte han hurtigt tilbage til tastaturet.Støtteordningen "Skitsen" passede ham godt, for her må afstanden fra idé til optagelse maksimalt være et år. Derfor er han allerede nu aktuel med "En frygtelig kvinde": en film, han selv betegner som »et næsten antropologisk studie i, hvordan vi opfører os.« Filmen følger en ung fyr, Rasmus, der driver omkring og drikker øl med vennerne, men pludselig dumper ind i Marie. De bliver forelskede, og Rasmus oplever, at han mister sig selv, efterhånden som Marie erobrer hans lejlighed og fastsætter færdselsvilkårene i den. Hans cd'er forsvinder, fordi han ikke lytter så meget til dem mere, og han sidder pludselig og stopper kål og salat i hovedet, når han hellere ville have en bøf. Marie styrer alt, og han lader hende gøre det, indtil det uundgåelige sammenstød kommer.»Jeg arbejder fra et eksistentielt udgangspunkt.I dette tilfælde: Hvordan er det at være på vej til at finde sit livs kærlighed og opleve, at man går fuldstændig under i mødet med kvinden? Livets faser interesserer mig, og mit gennemgående blik på tilværelsen er vel, at den er absurd. Livet er urkomisk og vildt hårdt og forfærdeligt - på samme tid.« Ekskæreste-kartoteket blev nyttigt Nabobordet i bogcaféen har hidtil været ledigt, men nu har to kvinder, begge midt i tyverne, sat sig og slået stålgrå aggregater op. Det passer med, at vi nået frem til at tale om den nye film, som er inspireret af Christian Tafdrups eget famlende kærlighedsliv.Han skrev i mange år dagbog og nedfældede, hvad forskellige kærester sagde til ham af uhyrligheder. Derfor har han kunnet gå tilbage og skrive replikkerne direkte ind i manuskriptet.»Det er hysterisk morsomt, men også rædselsfuldt, at jeg kunne finde mig i nogle af de ting. Jeg gik fra at være et selvstændigt menneske med masser af succes og gode venner til langsomt at opdage, at jeg var ved at blive kastreret, aflivet og skridt for skridt reduceret til en ting mellem deres hænder,« siger Christian Tafdrup, mens kvinderne ved siden af kigger stift ind i deres maskiner og anstrenger sig for at ligne nogle, der i hvert fald ikke lytter med.»Intentionen er at kaste et blik på det moderne parforhold. Kvinder tordner frem, ikke bare i det offentlige rum, men også i privaten.Omvendt bilder jeg mig ind, at det er noget, der er foregået til alle tider, alle steder i verden. Vi har vist filmen i Polen, og den er solgt til Kina. Her genkender de problematikken, så der er nok noget i vores natur, som avler konflikterne. Men måske bliver de forstærket lige nu af den magtkamp, der er kommet mellem kønnene? "En frygtelig kvinde" er jo et portræt af en kvinde set fra en mands perspektiv. Og at han oplever hende sådan, kan også handle om noget i ham selv,« siger Christian Tafdrup.Han er dog ikke i tvivl om, at der er mange ofre for den daglige »feminine manipulation«. »Mange af mine venner går i andet tøj, efter at de har mødt deres kærester. De spiser ikke længere kød, men ruller kålblade, fordi de har lært, at kød er farligt for verden.Kvinden har sikkert ret i det hele, men noget af mændenes maskulinitet er blevet fjernet.Det har jeg selv følt et hav af gange. Jeg har været i tre-fire forhold, hvor jeg syntes, at de var forfærdelige. De dominerede og nedbrød mig på forskellige måder, og jeg har ikke været mere frustreret og aggressiv end i de relationer. Så snart forholdene var slut, var jeg mig selv igen.« Der er ingen impulsive indsigelser fra nabobordet, men en påfaldende ro, da Christian Tafdrup begiver sig videre i analysen.»Jeg tror, at fleste mænd - uden at ville sige det - synes, at det er utrolig hårdt at være sammen med kvinder. Det er helt ned til, at der er ting, de kan tillade sig, som vi ikke kan tillade os. Hun må godt sige, at manden skal rydde op. Det må manden ikke. Det er tabuiseret, at mænd hele tiden føler sig som en anden end den, de kan lide at være.Kvinder vil gerne dominere i dag, eller måske er det bare deres natur. Når jeg prøver at sætte grænser, får jeg at vide, at jeg er patroniserende, undertrykkende og ubehagelig, og at jeg bruger et aggressivt sprogbrug.Hvis hun siger nøjagtig de samme replikker til mig, og jeg anfægter rimeligheden i det, så er jeg en svag mand. Hun skaber et rum, hvor det er i orden, mens jeg er en afstumpet stodder. Det skyldes vores historie, hvor vi har undertrykt kvinderne, men jeg er provokeret af den manglende ligevægt i det.« Christian Tafdrup virker ikke optaget af at indynde sig hos nogen, og efter hans opfattelse er det heller ikke kunstnerens rolle.Tværtimod. Det er kun godt, hvis nogle lader sig irritere af ham.»Kunsten skal kunne tage fat i de ting, der gør ondt. Jeg er tiltrukket af provokationer og ønsker at udfordre publikum. Der skal være noget at tage stilling til i biografen, noget komplekst og gerne tabuiseret. Så ja, jeg vil gerne være lidt irriterende.«.michael.enggaard@jp.dk Jeg fik den vildeste skriveblokade.I fem-seks år lavede jeg noget, der i bedste fald var middelmådigt.Christian Tafdrup, skuespiller og filminstruktør.Fakta: BLÅ BOG Christian TafdrupFødt 1978 i København.Uddannet skuespiller fra Statens Teaterskole i 2003 og selvlært filminstruktør og manuskriptforfatter.Er i et forhold og har en datter.Debuterede allerede som skuespiller på film som 14-årig i "Smukke dreng", Zentropas første film.Har siden haft roller i talrige film og tv-serier, bl. a. "Efter brylluppet", "Album", "Lærkevej", "Borgen" og senest i julekalenderen "Tinkas juleeventyr".På teatret har han haft en række hovedroller, bl. a. i "Nei" på Det Kongelige Teater.Aktuel med sin anden spille film "En frygtelig kvinde".Tidligere har han lavet den flere gange prisbelønnede spille film "Forældre" og en række kort-film.Christian Tafdrup om# Metoo: Som mand må man ikke nuancere emnet, og det er jo provokerende i sig selv. Problemet er reelt, men måden, det formidles på, minder nærmest om en Monty Python-sketch.Jeg var i Norge for nylig, da det var startet.Jeg passerede en gruppe kvinder i striktrøjer, der stod sammen og opfordrede til sammenhold mod de liderlige mænd. Det der med at rotte sig sammen i en klump og tage hævn er jo et græsk drama. Jeg satte mig ned og granskede mig selv. Må man komme med modargumenter, nej, ikke lige nu.Jeg synes, at det er helt vildt, at en kvinde kan opnå så meget tilslutning til en historie om et 20 år gammelt klask i røven. Jeg ville ikke kunne få samme tilslutning, hvis jeg læste mine tidligere kæresters bemærkninger til mig op. Men de er stadig udtryk for psykisk tortur, det føler jeg jo. En slags hverdagstortur, der har drænet mig.Forleden læste jeg noget i Politiken: 10 tegn på psykisk vold. Det handlede om noget, mænd udsætter kvinder for. Alle de punkter kunne jeg sige, at jeg havde været udsat for.Når jeg nævner det, siger folk, at jeg gør mig til et offer. Du er nok selv lidt ude om det.Det er jo det samme som at sige til en kvinde, at hun tog lidt for korte shorts på, den dag hun blev voldtaget. Zentropa: Jeg er ked af balladen om arbejdsforholdene på Zentropa, for det er et sted, der betyder meget for mig. Det er Peter og Lars' skyld, at jeg laver film i dag. I så mange år har det firma gjort folk stolte, fordi de brød med nogle konventioner og skabte et kreativt miljø, der har skabt så mange talenter.Jeg skal ikke forklejne, hvis nogle har oplevet legen gå over grænsen. Men at tro, at Peter Aalbæk Jensen er et overgrebsmenneske, det kan jeg kun grine af. Han er en bonderøv og familiefar og et af de mennesker, jeg dårligst kunne forestille mig udnytte en magtposition til noget seksuelt.Jeg læste en artikel i Politiken forleden, som morede mig: Der havde været udenlandske gæster på Zentropa, og de havde set et billede af Peters tissemand og var blevet meget forargede. Det, Zentropa gjorde oprør imod, er ligesom kommet tilbage.Jeg var selv til en julefrokost i forgårs, hvor der var en kvinde, der gned sit ben op ad mit skridt, uden at det gjorde noget. Kvinden må godt, manden må ikke, man må ikke komme med mellemsynspunkter eller nuancere debatten.Jeg synes, at det er synd for Zentropas eftermæle, og vi er 88, der skrev under på et brev, og som ikke har haft så grimme oplevelser.
Christian Tafdrup er tiltrukket af det tabuiserede. Nu er instruktøren aktuel med "En frygtelig kvinde": en film om kvalerne i et moderne parforhold. Han mener, at de fleste mænd mister sig selv i samværet med artens fremadstormende køn. Vi har mødt manden, der kopierede manuskripter og lavede kaffe til dogmebrødrene for 25 år siden og nu selv er et af dansk films håb.
Der er for tiden rygende travlt på byggepladserne rundt omkring i landet. 
I kampen om arbejdskraft i byggebranchen er virksomhederne nødt til at se sig om efter andre måder at holde på de ansatte. 
I Bruxelles er der ingen, der kan høre dig skrige. Det er egentlig titlen på et afsnit i »Borgen«, der handler om det mediemæssige tomrum, der opstår for politikere, der rykker til Europa-magtens centrum. Men udtrykket bliver åbenbart hevet frem en gang imellem, når en EU-politiker virkelig gør sig umage for at blive hørt.Denne gang var det DFs gruppeformand dernede, Anders Vistisen, der fandt en nem og effektiv vej fra Belgien til spalterne ved at kalde statsminister Lars Løkke for en klamphugger uden moralsk kompas. Så var den overskrift hjemme. Men noget af en melding i betragtning af, at Vistisen overtog gruppeformandsposten dernede, efter at DF-gruppen under Morten Messerschmidt havde været ude i diverse sager om fondsmidler, der på uransagelig vis gik DFs vej. Men når moral er godt, må dobbeltmoral jo være dobbelt så godt, som man siger.Også Søren Gade aspirerer nu til at kunne skrige ud i lydløsheden, men det er nu næppe derfor, han i denne uge meddelte, at han satser på at stille op til EU-parlamentet næste gang. Faktisk er det længe siden, man for alvor har hørt noget til Venstres gruppeformand, men nu er han i hvert fald færdig med at optræde som den teoretiske skyggeafløser til Lars Løkke, hver gang der er uro i Venstres bagland.Heller ikke Socialdemokraternes gruppeformand overdriver sin medietilstedeværelse, men det har ganske andre grunde.Henrik Sass Larsen synes simpelthen, der er for meget skrig og skrål og konflikt-orientering i den politiske dækning, så han nøjes med kvartalsvise udmeldinger, når han har tænkt sig grundigt om - og helst via nogle høflige spørgsmål fra en S-lønnet Reimer Bo Christensen, så han er sikret en sober dækning af budskaberne. Og uden alt for kritisk en indgang, hvilket flere medier mente kunne være et problem for offentligheden.Det kunne så alligevel få Sass til at træde ud af sit medie-cølibat med et rygende svar-indlæg. Dette blads leder blev kaldt »et studie i foragt og fornærmethed«, mens pressen generelt »hylede uniformt som stukne grise og salvede sig i selvfedme«. Så det der med en kritisk indstilling til budskaberne ligger tydeligevis ikke Sass fjernt - men man må dog beundre S-gruppeformanden for hans kampgejst. Her blev skreget igennem.Sass må så have glædet sig en smule over ugens politiske begivenhed - udmeldingen om udflytning af et par tusinde statslige arbejdspladser. Sjældent har indholds-dækningen af en politisk melding været så solid - fra Nakskov til Morsø var reporterne på plads, så man for en gangs skyld kunne høre skrigene fra Udkantsdanmark.Bortset fra der, hvor man følte sig snydt, var det dog mest jubelskrig, der for en gangs skyld lød derudefra - efterhånden som diverse styrelser og sekretariater blev trukket op af Løkke og Løhdes store fordelingshat med dertilhørende arbejdspladser til det danske land.Der kunne man til gengæld høre dem skrige. »Blodrusen fortsætter,« konstaterede Høje-Taastrups konservative borgmester, Michael Ziegler, mens Miljøstyrelsen måtte lukke en dag for at slikke sårene, og der rundt omkring på kontorerne blev regnet på mulighederne for at pendle eller bare gå i gang i med jobsøgning. Samtidig med at den klassiske diskussion foldede sig ud rundt omkring: Skal man have ondt af de udflyttede, der skal overveje at omstille familie og arbejdsliv til Brovst og Bogense, eller er det bare nogle forkælede køwenhavnere, der skal glæde sig til at komme ud til frisk luft, almindelige mennesker og billige huspriser.. Nu viser erfaringen fra tidligere udflytninger, at det trods alt er et fåtal af medarbejderne i f. eks. Miljømærkesekretariatet, der flytter med til Løgstør, men det kunne ellers give de lokale nogle interessante nye navne. Således beretter Politiken om, hvilke nye fornavne der i år er godkendt, og her finder man for eksempel en Happyness fra Østerbro.Og kald mig bare fordomsfuld, men Nia-Olivia og Storm-Alfred lyder altså også ret københavnske i mine ører.Dream, Lonesmila, Earth og Flumme er andre af nye navne, som jeg simpelthen ikke har fantasi til at sætte adresse på, men mon ikke Astrrid og Brittacilja har en numerolog boende i nabolaget. De mest almindelige navne er dog Ida og William. Og de ti mest almindelige efternavne slutter stadig på -sen. For eksempel Hansen og Olsen for at tage et par af de navne, der forsvarer Danmarks ære i disse ugers håndbold-EM. Med præstationer, der virkelig kan give en lyst til at skrige, når optur forvandles til nedtur.Alt er stadig åbent, og det er jo det, der er den særlige charme ved sport som underholdning: Det er så uforudsigeligt.Det samme kan man sige om en vis amerikansk præsident, som netop fejrer etårs jubilæum i jobbet. Okay, efter et år er det måske lidt mindre forudsigeligt, at han i ugens løb har kåret CNN som årets fake news-vinder og sat en prop i statsbudgettet, indtil han får 18 milliarder dollar til den der mur mod Mexico.Eller at han fejrer et-året med en fest i Mar-a-Lago til 100.000 dollar billetten.Men at Donald Trump efter et år i sadlen åbenbart klarer sig så godt, at flere vurderer, han sagtens kan ende med at sidde i otte år, det er der nok ikke mange, der havde forudset.Man kan næsten høre skrigene.Kald mig bare fordomsfuld, men Nia-Olivia og Storm-Alfred lyder altså også ret københavnske i mine ører.
KANTEN.
For 13 år siden overbeviste Restaurant Kiin Kiin københavnerne og sidenhen Michelin-guiden om, at et thailandsk køkken på Nørrebro kunne nå gourmethøjder. Sidenhen er Kiin Kiin blevet et veritabelt imperium med 12 spisesteder og endnu flere takeaways, og i 2016 åbnede Kiin Kiinfolkene den vegetariske gourmetrestaurant VeVe på Østerbro. VeVe står for Vegetarisk Verdenskøkken, og selv de mere konservative carnivorer måtte nu sande, at det kødfri køkken ligeledes kunne nå de højere luftlag.Derfor virkede det jo som en decideret god idé med en aflægger - en VeVe Bistro, hvor den vegetariske kongstanke ikke kun er til dyre dage (en menu på Restaurant VeVe koster 750 kr.), men hvor man for en hel del færre penge kan smutte forbi til en vegetarisk (h) verdagsret. Og hvorfor ikke på Fælledvej, en sidegade til Nørrebrogade, der i disse år boomer med gode og prisvenlige restauranter? Vi mødte op til en kødfri mandag og blev venligt bænket i den lidt dunkle kælder. Jeg syntes, 4-retters menuen til 300 kr. lød som et fint tilbud, og lun auberginedip med knækbrød kom på bordet.Dippen var rustik, spicy og aromatisk, men manglede måske lidt cremethed, ligesom knækbrødet manglede knækket.Min medspiser gik a la carte og kastede sig sultent over to snackserveringer: kroketter med oliven og brændt hvidløgsmayo (75 kr.) og løgchips med kikærtemos (45 kr.).Der findes få ting så dejlige som at dippe.Jeg kunne dippe mig igennem et helt måltid. Men selv med så stor en dipglæde blev de to serveringer en smule kedelige.For selv om den brændte hvidløgsmayo var god, smagte kroketten af for lidt og slet ikke af oliven. Kikærtemosen var bleg i smagen, så den ellers udmærkede løgchip kom på overarbejde. Fedt i fadt, konstaterede min medspiser slukøret, og det måtte jeg give ham ret i.Min menuforret var nogle skiver appelsin med granatæble, pinjekerner, en olie-eddike-dressing, nogle (for) tykt skårne løgringe og en appelsingranita, altså en krystalliseret sorbet, på toppen.En frisk, men også lidt pudsig og ikke videre elegant servering.Min gæst var heller ikke udelt begejstret for sin porreterrine med peberrodsdressing (75 kr.), der ud over at have et godt bid i porren var en lidt grov affære.På siden lidt rucola og tynde skiver af æble.Teknisk fejl i kartoffelmosenJeg havde sneget en ekstra ret ind i menuen af den simple grund, at jeg ikke ejer staminaen til at modstå en Waldorfsalat (75 kr.). Med knaset fra blegselleri, fedmen fra fløde og mayonnaise, bitterheden fra valnød, sødmen fra vindruen og syren fra æblet er det en både pervers og perfekt sideservering.Jeg var spændt på, hvordan køkkenet ville løse opgaven med at omdanne Waldorfsalaten, der traditionelt bliver serveret til vildt og første gang på hotel Waldorf Astoria i New York, til en selvstændig ret. Og det kunne virkelig have været spændende. Hvis altså ikke knaset i blegsellerien døde i en lang, svært spiselig mandolinudskæring, hvis ikke valnødderne var tykt karamelliserede og lignede buttede bolsjer, og hvis ikke syren - nej, ikke syren, surheden - havde overdøvet godheden fra fløden i den tykke creme.Det var ikke en rar servering.Heldigvis gik det bedre med min hovedret: en svamperagout med kartoffelmos.Ragouten med champignoner og østershatte var virkelig god, intens og dyb, og kartoffelmosen smagte godt, men var både en smule lang og en smule slimet. Det sker, hvis man enten bruger en forkert kartoffelsort, hvis kartoflerne er kogt med salt, eller hvis kartoflerne piskes med foodprocessor eller elpisker.Uanset hvad bør en så teknisk fejl ikke ske i et professionelt køkken.Der blev rift om den ragout, for min gæst havde bestilt tagine (125 kr.), og det var en ret så ringe, at vi endte med at lade den stå og i stedet dele ragouten. Tagine er en nordafrikansk tilberedningsform, hvor diverse råvarer bages i et lerfad med kegleformet låg - en tagine. Resultatet er ofte en aromatisk, krydret og direkte mundvandsskabende fornøjelse, når låget tages af lerfadet.Denne aften var det en lidt anden oplevelse.På VeVe havde man kombineret diverse rødder med courgetter, mandelsplitter, fersken og oliven. Måske en god idé på papiret, hvor søde frugtelementer kan gøre underværker i det salte køkken.Men det var svært at finde det oplagte møde mellem courgette og fersken, og hele retten smagte af en kvalm-sød appelsinsauce, hvor de grønne oliven blandede sig fælt med orangesmagen.Nej tak til kapselkaffeMin gæst trængte ikke til mere sødt oven på taginen, så min menudessert - en basilikumis med hyldeblomstskum - blev bordets eneste. Skummet agerede dog kun skum i det sekund, det tog tjeneren at udtale ordet. Derefter var der blot en meget sød væske tilbage og en dessert. der både smags-og teksturmæssigt rodede.Vi bestilte afslutningsvis en kop kaffe og fik serveret en Nespresso til 40 kr., og det synes jeg ikke, en kapselkaffe skal koste.Ligesom jeg egentlig ikke synes, at kapselkaffe hører hjemme i et professionelt, ambitiøst køkken.Det var ikke en stor aften på VeVe Bistro, og det kan undre, at moderskibet VeVe på Dampfærgevej har lyst til at dele navn med sin noget forslåede aflægger.Dog skal det siges, at vi aftenen igennem oplevede effektiv, venlig og vidende betjening fra vores to engelsktalende tjenere, og at VeVe på drikkevarefronten er absolut godt kørende med gode øl fra Mikkeller og velvalgte vine fra Niche vine, hvor især en orangevin, en Bella Vignole fra 2015 fra Macchiarola, gjorde indtryk.Men med en hel menu uden én eneste rigtig god servering og et par enkelte decideret dårlige retter, farvet af lidt besynderlige kombinationer og klare tekniske fejl, er det svært denne aften at kvittere med mere end to hjerter til det vegetariske verdenskøkken på Fælledvej.ibyen@pol.dk Det var ikke en stor aften på VeVe Bistro, og det kan undre, at moderskibet VeVe på Dampfærgevej har lyst til at dele navn med sin noget forslåede aflægger.
På trods af effektiv betjening og glimrende drikkevarer er VeVe Bistros nye vegetarkøkken på Nørrebro en rodet affære.
Sport og politik hører ikke sammen, lyder en kliché, og det er da også sjældent, at der kommer politiske meldinger fra fodboldens verden. Med mindre selvfølgelig det er Ståle Solbakken, man spørger.Den norskfødte FCK-manager har aldrig lagt skjul på, at han spiller på den politiske venstre-fløj. Alligevel vakte det en vis debat denne uge, da selvbiografien »Løvehjerte« udkom med en hård bredside mod de danske politikere og den danske indvandrerdebat.»Et inhumant menneskesyn har bredt sig over flere partier,« skriver Solbakken blandt andet. Og det fik flere debattører til at fare i flint. Blandt andet DFs Kenneth Kristensen Berth, der opfordrede Solbakken til at holde sig ude af den danske debat og koncentrere sig om Norge, hvor han er statsborger.»Denne mand har sit på det tørre! Og nu donerer han så overskuddet fra sin bog til fædrelandets fordærv - nemlig at gøre livet mere lækkert for såkaldt uledsagede flygtningebørn - ikke sit fædrelands fordærv vel at mærke, men Danmarks,« skrev Kenneth Kristensen Berth.Ståle Solbakken har haft større kriser.Hans karriere i klubtrøjen stoppede brat 13. marts 2001, hvor han faldt om uden varsel.Midt på træningsbanen kom hjertestoppet, og Solbakken var død i syv minutter, før klubbens læge, Frank Odgaard, fik ham genoplivet.Uheldet endte hans karriere som spiller.»Jeg trænede mig jo op igen, så jeg var i fysisk form til at spille. Lægerne sagde heller ikke konsekvent nej. De gav mig ikke rødt lys. De gav mig gult. Men i og med at de ikke gav mig grønt lys, kunne jeg ikke sætte familien og medog modspillere under det pres, at jeg spillede med en pacemaker. For hvis jeg gik i græsset, ville alle tænke, om jeg nu rejste mig igen. Men havde jeg været 23 år og ikke haft familie, kan det være, at jeg havde spillet videre, for så havde det været meget hårdere at stoppe,« har Solbakken fortalt i et interview med Tipsbladet.Han understregede, at stoppet gav ham en følelse af uro, som han ikke før havde oplevet.Planen havde hidtil ligget klar, og spilleren havde altid vidst, hvad han ville. Først efter flere måneders rastløs energi, gik Solbakken i gang med at lægge nye planer.»Jeg tog det sidste trænerkursus og begyndte at træne ungdomslandsholdet, så der begyndte at tegne sig en kurs for, hvad jeg skulle lave.«.FCKs højderHjertefejlen førte Solbakken tilbage til det norske fodboldforbund som ungdomstræner og som landstrænerassistent for Nils Johan Semb, der længe havde tænkt på at få den landsholdspensionerede midtbanemand tilbage.Først i 2006 blev han hyret som træner for FCK, der under hans ledelse nåede nye sportslige højder. Det blev til den første kvalifikation til Champions League i 2006, og i sæsonen 2010-2011 bragte Ståle Solbakken FCK videre til Champions Leagues ottendelsfinale som det første og hidtil eneste danske hold. Det blev kulminationen for FCK og Ståle Solbakkens samarbejde, og træneren fortsatte karrieren i tyske FC Köln og engelske Wolverhampton, dog uden succes.Det samme gjaldt FCK uden hans ledelse - i hvert fald internationalt - og i 2013 vendte Solbakken »hjem« til Parken på Østerbro og en særdeles magtfuld position som manager i FCK.Sidste års deltagelse i Champions League-gruppespillet er den foreløbige kulmination på denne omgang af FCK-engagementet, mens resultaterne i år dog har haltet noget mere.»Vil du det her nok?«Ud over trænersucceserne har Solbakken også gjort sig bemærket med andre ting. Han er ingen ydmyg mand, men en spiller der tør tale om sine styrker. Da Solbakken skiftede til FC København, var det med hans egne ord, fordi klubben manglede »vinnerskalle«. Altså vindermentalitet og vilje. Flere påpeger, at Solbakken er næsten besat af tanken om at skabe en kultur, der kan være fundament for den senere succes. Man skal tro på det.»Vil du det her nok?«, er et af de spørgsmål som både trænere, spillere, fysioterapeuter og læger kan gengive med norsk accent. Andre fremhæver, at Solbakken altid kan huske fortidens resultater. Sejrene kan han opremse, de tabte kampe holder ham søvnløs.Det gør den politiske debat tilsyneladende ikke. Efter Kenneth Kristensen Berths rasende indlæg på Facebook, svarede Solbakken igen med et skriftligt skuldertræk.»Jeg føler, at det er helt unødvendigt, og at denne mand netop symboliserer nødvendigheden af at stå imod sådanne holdninger,« skrev Solbakken i en SMS til BT. Og så var den sag slut.Overskuddet fra Solbakkens bog »Løvehjerte« går fortsat til fritidspuljen under Dansk Flygtningehjælp, der giver flygtningebørn mulighed for at dyrke idræt.saal@berlingske.dk Fakta: BLÅ BOG Ståle SolbakkenFødt 27. februar 1968 Norsk statsborger.Gift med Anniken Solbakken og har tre børn.Spillerkarriere: Ham-Kam (1989-1994) Lillestrøm (1994-1997) Wimbledon (1997-1998) AaB (1998-2000) FC København (2000-2001).Ståle Solbakken spillede desuden 58 kampe og scorede ni mål for Norges landshold.Trænerkarriere: Assistenttræner på det norske landshold (2002-2003).Ham-Kam (2002-2005).FC København (2006-2011).FC Köln (2011-12).Wolverhampton (2012-2013).FC København (2013-).Vandt Superligaen med FC København i 2006, 2007, 2009, 2010, 2011 og 2016.
De politiske udsagn om danske politikere og indvandring i Ståle Solbakkens selvbiografihar vakt en del debat, men FCKs manager er vant til lidt af hvert.
ALLEREDE PÅ lang afstand kan man se Rigshospitalets 16 etager tårne sig op mellem Østerbro og Nørrebro.Har du blot én gang taget turen hen mod bygningens hovedindgang, vil du formentlig genkende fornemmelsen af at blive overvældet af dens voldsomme arkitektur. Selvom jeg dagligt tager denne tur, får den store grå betonklods mig stadig til at føle mig lille. Arkitektur siger noget om, hvad det er for en tid, vi lever i, og hvordan vi forholder os til os selv og til verden.Rigshospitalet er opført i en modernistisk arkitektur med ønsket om at være i pagt med samtiden, hvilket dens materialer er med til at fremhæve.Væk med al unødvendig pynt, og lad den rå beton stå i sit klare lys. Den arkitektoniske stil kaldes brutalisme. Det kan undre mig, at man bygger et hospital i netop denne stilart, som uundgåeligt kommer til at signalere: Her har vi styr på det, her har vi magt og kontrol. I dette hus er du i lægevidenskabens hånd, og vi har ét succeskriterium: helbredelse. Og heldigvis for det, må man mene.Problemet indtræder blot, når mulighederne for helbredelse udtømmes, og lægevidenskaben ikke længere rækker." Kære Gud, Hvad gør man, når Danmarks dygtigste læger løber tør for behandlingsmuligheder?", som et menneske skriver i Rigshospitalets gæstebog.Ja, hvad gør man så? Hvilken rolle i det større hele giver det dem, der kommer til at dø af en uhelbredelig sygdom? Døden, i forhold til succeskriteriet om helbredelse, er jo en klar fiasko. Hvordan afspejler det sig så i arkitekturen? Stort set alle de hospitaler, jeg kender, har sørget for at placere sine kapeller længst muligt væk; altså en måde at gemme døden - fiaskoen - af vejen på. På hospitalet er vi jo i overlægens hånd, ikke i Guds.I en tid hvor der bliver debatteret, hvorvidt kirken overhovedet har en plads på de kommende supersygehuse, er det oplagt at huske på, at kirken og kristendommen oprindeligt var fundamentet for hospitalet.Helt tilbage fra lignelsen om den barmhjertige samaritaner, der handler om, at man skal komme sin næste til hjælp, videre over oprindelsen af klostrene rundt i verden, der tog sig af de syge, samt til tiden efter Reformationen, hvor det første sygehus i Danmark opstod på baggrund af folks donationer i Helligaandshuset på Strøget i København, og frem til midten af 1700-tallet, hvor det første egentlige hospital, Frederiks Hospital i Bredgade, blev oprettet.HOSPITALERNE VAR TYPISK bygget op som en korsformet bygning med kirken i midten. Denne blev naturligvis brugt til gudstjeneste på søndage, alle andre dage blev den til gengæld brugt som operationsstue.Dengang var anæstesien ikke så veludviklet, hvorfor præsten deltog i operationerne, givetvis for at assistere ved at være med til at holde patienten eller bedøve med alkohol, men uden tvivl også for at bede Fadervor.Selvom lægevidenskaben allerede dengang var i udvikling, var der stadig en tro på, at vi mennesker ikke kunne alt, og at vi var nødt til at overgive os til at være i Guds hånd.Efterhånden som videnskaben udviklede sig og langsomt trængte sig ind på troens domæne, var det ikke længere tilstrækkeligt blot at sætte sin lid til at være i Guds hånd. Nu var det vigtigere at være i overlægens hånd.Netop det perspektiv kom arkitekturen på det nye Rigshospitalet på Blegdamsvej fra 1970 til at understrege.Hospitalet var omgivet af overlægeboliger, og kirken udgjorde ikke længere midtpunktet.Faktisk " glemte" man, at der overhovedet skulle være en kirke. I stedet blev et lille auditorium - uden vinduer - sidenhen indviet til Rigshospitalets kirke, og den har fungeret som sådan lige siden.Omend det lille rum ved første øjekast ikke ligner andre kirker og kunne være i fare for at fremstå som et meget neutralt rum, så emmer det af historie og ånd.Ud over til gudstjenester, andagter og kirkelige handlinger bliver kirken brugt af mange, som et sted til at finde ro midt i et travlt og til tider kaotisk hus.Mit kontor ligger lige over for, og jeg ser, at mange søger tilflugt i kirken. Jeg taler ligeledes ofte med både patienter og pårørende om, at de netop bruger kirken, fordi det ikke bare er et neutralt rum, men derimod et sted med en særlig historie. En historie, der formår at sætte deres eget liv i perspektiv. De har brug for at blive fortalt ind i en større historie - den kristne fortælling om, at vi er i Guds hånd, ligegyldigt hvad der sker.Fordi sygdom, død og sorg har lagt den historie, de havde lavet om sig selv, i grus - en historie, der typisk handler om, at de, så at sige, var Gud i eget hus.Størstedelen af Rigshospitalets brugere er på den ene eller anden måde blevet mindet om, at alt kan ske, og at vi i sidste ende ikke selv styrer noget som helst. Derfor er det så skønt, at vi kan komme i kirken, hvor der er højt til loftet - og med Rigets kirke in mente, ikke nødvendigvis i bogstavelig forstand.Vi kan bygge alle de nye supersygehuse, vi vil, med alverdens religionsneutrale rum, lade arkitekturen bestemme og bilde os ind, at vi er herre i eget hus, men vi har stadig brug for både at være i overlægens - og måske i særdeleshed i Guds - hånd. Refleksion skrives på skift af ph. d. og forfatter Kasper Støvring, sognepræst og journalist Sørine Gotfredsen, forfatter og tidligere biskop Kjeld Holm, sociolog Rasmus Willig og hospitalspræst Lotte Blicher Mørk.Stort set alle de hospitaler, jeg kender, har sørget for at placere sine kapeller længst muligt væk; altså en måde at gemme døden - fiaskoen - af vejen på.

Et værelse på otte kvadratmeter til overpris. 
Står et forældrekøb for døren, så er august traditionen tro højsæson. 
Hvilke boligtrends giver status lige nu? Der er tre megatrends - et stærkt fællesskab, naturen ind i boligen og mere teknologi, men på den usynlige, integrerede måde. Megatrends er defineret ved at vare længere tid end tre år, og dermed er vi allerede mere eller mindre bekendte med dem.Fællesskabet er i fokus. Det at være sammen med andre om tingene i livet er en tendens, der er på sit højeste. Du ser det på mange forskellige niveauer. Det kan f. eks. være de populære langborde i samtalekøkkenet. Det er også deleøkonomi: Vi er ikke interesseret i at eje ting, men vil f. eks. gerne lease vores bil eller være med i en delebilordning. Vi ser også en opblomstring i kollektiver. Det er de små kollektiver, hvor f. eks.flere generationer i samme familie lever under samme tag og hjælpes ad i hverdagen. Der er også større kollektiver.Det er de klassiske kollektiver, der tager udgangspunkt i 1970' ernes værdier, f. eks. det planlagte Karise Permatopia, som er 90 boliger, der både er børnevenlige og selvforsynende med økologisk mad og i gåafstand fra stationen i Karise med en 51 minutters togtur ind til København, som de skriver på deres hjemmeside. Det er dog også de mere eksklusive kollektiver, hvor folk vælger dem for at få bekvemmelighed i hverdagen, f. eks. Charlottehaven på Østerbro med servicerede hotellejligheder, hvor der er mulighed for børnepasning, adgang til fælles fitness, restaurant osv.Det grønne element er en stadigt voksende tendens i indretningen - naturen er en modsætning til alt det digitale. Det er igen de her 1970' ertendenser, f. eks. med de karakteristiske grafiske blade fra evt. filodendron eller hængende planter i boligindretningen, fordi folk bliver mere bevidste om, at planterne skaber velvære og et godt indeklima. Det er også urban gardering eller urban farming, lige fra det lille personlige projekt på altanen til de større fælles projekter som f. eks.tagfarmen Østergro i København, der forsyner de 40 medlemmer med grøntsager, honning og æg, eller et projekt som Ø-haven i Aarhus, hvor omkring 300 bybønder dyrker hver deres lille plet med udsigt til Aarhus Bugten. Vi ser det også i arkitekturen, hvor den urbane have bliver mere og mere integreret i selve bygningsværket. Herhjemme er det arkitekter som Vandkunsten, der f. eks. i samarbejde med flere partnere har skabt en bæredygtig løsning til den meget omdiskuterede udvidelse af Ørestaden, som går ind over Amager Fælled; i deres projekt er naturen tænkt ind i flere aspekter med f. eks. bilfrie grusveje mellem bygningerne og bygninger med et lille fodaftryk, så de friholder så meget ufriseret natur som muligt. I udlandet er arkitekter som Penda Architects førende på det område.Et af tidens væsentligste nøgleord er slow living - modsat nutidens fortravlede livsstil. Af samme grund er der også status i ting til boligen som brugskunst, f. eks. håndlavede keramikvaser, eller unikke arvede sager, fordi det er noget, der har en langsomhed over sig i tilblivelsen. Det kan også være selvskabte løsninger.Teknologien flytter mere og mere ind og bliver en del af vores husholdninger, men der er ikke status i at have masser af synlig elektronik. Teknologien skal integreres i vores bolig, som f. eks.Bang &amp; Olufsens nye højttaleranlæg, BeoSound Shape, der med sin opbygning af sekskantede moduler i selvvalgte farvenuancer mere ligner en kunstnerisk væginstallation end et klassisk højttaleranlæg.Fremtiden bliver, at vi får en lille, sød robot på spisebordet, som kan gøre det ud for Siri og hjælpe os med at skrive en indkøbsseddel, dæmpe belysningen, eller hvad nu behovet er.Facebook er også påbegyndt en rejse, som spås at invadere vores hjem i mere fysisk forstand over de næste år. "Facebook 360 surround" hedder Mark Zuckerbergs nyeste påfund. En del af den tanke er, at kameraer bliver integreret i hjemmet - en slags webcams, men med flere linser, som kan optage 360 grader i rummet.Hvorfor er danskerne optaget af bolig og indretning?Det er selviscenesættelse. Hjemmet afspejler os som personer. Hvordan vi indretter vores hjem, handler meget om, både hvem vi er, og hvem vi gerne vil fremstå som. Sådan har det altid været.Hvordan vi gør det, varierer bare fra periode til periode, viser historien om boligindretning.Giver det høj status at have et fint og gennemført hjem?Ja, det er den måde, man brander sig selv på som person. I dag er det private overalt, og vi brander os selv rigtig meget igennem de sociale medier, f. eks. Instagram, hvor vi bliver stadig mere vant til at udstille vores hjem - og derfor tænker mange også i at style hjemmet i små stillleben a la boligmagasinerne.Vi vil gerne være unikke, men i virkeligheden tror jeg, vi bliver mere ens. Vi ser også en udvikling med især unge mennesker, der er blevet så gode til at brande sig selv, at de nærmest glemmer, hvem de selv er!.Hvad bliver den næste trend i boligen?Mine kolleger og jeg snakker meget om kedsomhed - det vil sige, at det kedelige får en ny værdi i hjemmet. Kedsomhed bliver et sjovt buzzword i en verden, hvor vi efterhånden er underholdt konstant.Vi har behov for at kede os, og det kommer til at få forskellige visuelle udtryk, f. eks. med lydabsorberende materialer og en rolig indretning, der giver plads til at kede sig lidt.bolig@jp.dk Fremtiden bliver, at vi får en lille, sød robot på spisebordet, som kan gøre det ud for Siri og hjælpe os med at skrive en indkøbsseddel, dæmpe belysningen, eller hvad nu behovet er.Pernille Kirstine Møller, arkitekt og projektleder, pej gruppen.Fakta: OM PERNILLE KIRSTINE MØLLERUddannelse: Det Kongelige Danske Kunstakademis Skoler for Arkitektur, Design og Konservering og Københavns Erhvervsakademi Stilling: Projektleder ved trendinstituttet pej gruppen, Herning.
Bolig har stillet trendekspert Pernille Kirstine Møller tre spørgsmål om, hvordan danskernes forhold er til deres bolig og boligtrends lige nu.
I onsdags tog hovedstaden hul på sin årlige scenekunstfestival CPH Stage. Under overskriften Never Not Spectacular byder femte årgang på et miks af nyopsætninger og udvalgte højdepunkter fra de seneste par sæsoner på de danske scener. Til den sidste gruppe hører forestillinger som Teater Grobs Reumertvinder Hår på den (2016) og BaggårdTeatrets Bertolt Brechts Svendborgdigte (2015), der kan ses på Teater V. Sidstnævnte er på visit fra Svendborg og er dermed en af flere gæsteforestillinger fra andre egne af landet.Også selve afviklingen af festivalen er båret af et ønske om den geografiske spredning, som konceptet tillader. Fra Karens Minde Kulturhus i Sydhavnen til Bådteatret i Nyhavn, fra Teaterøen på Refshaleøen til Republique på Østerbro. Ifølge Morten Krogh, festivalens leder siden premieren i 2013, er samarbejdet mellem de største og mindste scener afgørende.»Krydsbefrugtningen er meget vigtig.Vi er ikke en centralt kurateret festival, der kommer med én udgave af tingenes tilstand i dansk teater. Det er op til teatrene at levere forestillingerne, og så sætter vi rammen. Derfor er samarbejdet så vigtigt.Det er jo interessant at se, hvad eksempelvis Det Kongelige Teater kan lære af de små eksperimenterende scener - og omvendt,« forklarer han. Onsdag aften indledtes CPH Stage med belgiske Jan Lauwers og Needcompanys The Blind Poet på netop Gamle Scene på Kongens Nytorv. Et viltert teaterkunstværk, der mikser performance, dans, tekst og musik, og som dermed sparker døren ind til en festival, der ikke kun i branchemæssig forstand, men også tematisk og genremæssigt har sat sig for at styrte skel.Mere end et dusin forestillinger kredser om den aktuelle politiske dagsorden, der skriver migration, integration, forfølgelse, terror, protest, frygt og identitetstab med versaler. I denne weekend i Staldgade foreslår We Who Live Backwards, et samarbejde mellem Sort/Hvid, Dramaten og Osynliga Teatern, at vi hellere taler med end om flygtningene. I hovedrollen finder vi den 24-årige Marwan Arkawi, syrisk flygtning i Sverige og et af de 162.877 mennesker, der i 2015 søgte asyl hos vores naboer. We Who Live Backwards er sammen med Lauwers' åbningsforestilling to af mange udenlandske bidrag på dette års festival. Interaktionen med udlandet synes nødvendig. Ikke mindst fordi dansk scenekunst, hvad angår international gennemslagskraft - med Morten Kroghs ord - »ikke helt råder over en Lars von Trier eller en Jussi Adler-Olsen«.Andre forestillinger zoomer ind på andre af tidens flossede demarkationslinjer. Hvordan ser en almindelig krop ud? Hvor sidder kønnet henne? Og hvem er normal her? Det sidste - det svajende normalitetsbegreb - er omdrejningspunktet for den tyske teatertrup Monster Trucks meget omtalte forestilling Dschingis Khan, hvor tre skuespillere med Downs syndrom indtager Sort/Hvids gamle slagtehus iført traditionelle mongolske klædedragter - som i en genskabelse af fortidens menneskeudstillinger. Mindre overraskende er det måske, at også CPH Stage er fuld af publikumsinddragelse, de senere års måske mest iøjnefaldende trend på de danske teatre. I familie hermed er festivalens udflytning af kunsten til det offentlige rum (Ørstedsparken, Ofelia Plads, Nytorv m. fl.) Vi mindes igen lige om, at et teater ikke nødvendigvis er en scene, og at et publikum ikke nødvendigvis er en tavs, lyttende masse. I weekenden opføres Forsøgsstationens Lyden af Publikum i Skuespilhuset - et lydværk bestående af 50 frivillige Vesterbro-beboeres gengivelse af publikums lyde og handlinger i teatret. At også genrerne er til forhandling, ventes den anerkendte norske koreograf Jo Strømgren at demonstrere, når hun i hele den kommende uge smadrer det rå, fysiske teater lige lukt ind i balletten med forestillingen The Society of Lost Souls i Den Kongelige Ballets nye laboratorium Corpus. »Et eksempel på, at selv de radikale formbrud og eksperimenter ikke er forbeholdt de små teatre,« fortæller festivalleder Morten Krogh.For de virkelig teatertørstige inviterer Husets Teater til en præsentation af de otte afgangselever fra Den Danske Scenekunstskole i Aarhus, som medvirker i flere små undersøgende forestillinger. Og ligeledes i teatrets maskinrum finder vi Paprika Steens og Lars Brygmanns offentlige reading af Peer Hultberg-romanen Requiem på Betty Nansen Teatret næste fredag.Den færdige forestilling (der vel at mærke ikke har celebriteterne Steen og Brygmann på rollelisten!) kan ses på samme teater til januar. På Forsøgsstationen på Sønder Boulevard er det op til skuespillerinderne Mette Frank og Petrine Agger at fortolke Herman Bangs novelle De fire djævle om en trapezkvartet, mens håndstandsartisten Signe Løve Anderskov vil forene gammeldags cirkusillusioner med moderne biomekanik i The Balance på Ofelia Plads uden for Skuespilhuset. Ude på Teaterøen vil dramatikeren og komponisten Thomas Sandberg iscenesætte matematikken i Algoritmo.Lyder det hele voldsomt sært, er det alligevel næppe noget sammenlignet med virtual reality-performancen Doom Room, der på et endnu ukendt spillested har tænkt sig at sløre publikums blik, servere en nadver og lede dem ud på en rejse gennem »konstruerede hyperrealiteter« på jagt efter en mening med tilværelsen. Eller hvad med Vordingborgteatret Cantabile 2s eksistentielle detektivleg, Skjult nummer, der foregår rundt om på gader og stræder i byen og indledes med en personlig sms? Fantasien kryber ned i fortovene og ophæver endnu en grænse.Det er jo interessant at se, hvad eksempelvis Det Kongelige Teater kan lære af de små eksperimenterende scener - og omvendt.« M orten Krogh, festivalleder, CPH Stage.
Scenekunst. På scenerne kredser teksterne og kroppene om flugt og frygt, og små og store teatre fra ind-og udland arbejder sammen. 2017-udgaven af CPH Stage vil vælte skel.
Der bliver skrevet danmarkshistorie, når rockgruppen Volbeat lørdag aften spiller i Parken. Det er nemlig første gang, at et dansk band i rollen som hovednavn fylder Parken - med rundt regnet 48.000 tilhørere.»Vi må gerne udtrykke stolthed over, at vi alene kan samle så mange mennesker, også selv om man skal passe på med at sige den slags i Danmark, hvor janteloven jo trives,« kommer det fra den 42-årige Michael Poulsen.Han har stået i spidsen for Volbeat, siden gruppen begyndte i 2001 for fire år senere at udgive sit debutalbum med en musik, som en svensk anmelder kaldte »metallisk pop-rock'n'roll med 1950' er-melodiske undertoner«. Siden er Volbeats kommercielle gennemslagskraft hele tiden vokset. Bandets samlede albumsalg ligger på den gode side af 5 mio. eksemplarer, og gruppen er i rollen som hovednavn i gang med sin hidtil største turné i Europa.»En forklaring på Volbeats succes er, at Michael Poulsen altid tør tage de nødvendige skridt, og i den forbindelse har han sagt goddag til nogen og farvel til andre. Det sidste er jeg selv et eksempel på,« siger Toke Holt.»Danskerne har båret os«Han var gruppens manager i Danmark, men så besluttede Volbeat, at den store internationale managementvirksomhed Q Prime, der ligeledes står bag succesrige rocknavne som Metallica og Muse, skulle styre forretningen på verdensplan.Nu arbejder Toke Holt i stedet som marketingkonsulent i Nordeuropa for den danske gruppe.»Mens mange andre bands stagnerer, bevæger Volbeat sig modigt og med en hård arbejdsmoral fremad, og så er Michael Poulsen altså født under en særlig stjerne som sanger og sangskriver. Han tør noget med sin stemme og sin måde at mikse genrer på i musikken,« siger Toke Holt.Der var engang, da Volbeat kørte rundt fra spillested til spillested i én varevogn, hvor bandmedlemmerne også overnattede. Den igangværende turné, som begyndte i Hamborg, omfatter over 20 store lastbiler med alt udstyr og teknik til en koncertproduktion, som skal matche de største indendørs arenaer og fodboldstadioner. De fire bandmedlemmer kommer rundt i Europa i en toetagers villa på hjul. Her er tv-stue, køkken og soveværelser, og Michael Poulsen har sin kæreste og parrets lille datter med.»I mange år var det her liv kun en drøm. Nu er det virkelighed, og det er dejligt at kunne have sin familie med på farten frem for altid at sidde et eller andet sted i verden og savne dem derhjemme.Deres tilstedeværelse i løbet af dagen og i kulissen under koncerterne om aftenen giver ekstra energi,« siger Michael Poulsen.Da der er fans, som tager til flere koncerter i løbet af turnéen, er det vigtigt for Volbeat, at der er noget unikt over hver eneste koncert. Og så skal der ydermere lige være noget ekstraordinært over oplevelsen i Parken.»Volbeat kommer jo fra Danmark, og vi er stolte over, at danskerne har båret os hele vejen. Hvad der konkret kommer til at foregå, vil jeg ikke afsløre, men der sker ting, man ellers ikke vil kunne opleve på turnéen.«.En helt speciel aftenMed en billetomsætning på skønsmæssigt 20-25 mio. kr.virker det til, at koncerten i Parken også økonomisk bliver historisk indbringende for et dansk band - også selv om koncertarrangør, management, billetudbyder og Parken er en del af det store regnestykke.»Selvfølgelig er det rart at komme hjem med noget i lommerne, når vi har investeret så meget tid i det her.Men vi kunne have tjent langt mere, hvis vi blot var kommet med et standardshow.I stedet bliver Parken det suverænt dyreste show på hele turnéen, fordi vi gør det til en helt speciel aften.« Michael Poulsen har tidligere været til koncerter i Parken og peger på koncerten i 2009 med legendariske AC/ DC som sin største oplevelse på det danske fodboldstadion på Østerbro.»De spillede fantastisk, lyden var forrygende, og det samme var stemningen. Og det var AC/ DC i Parken! Vi er Volbeat og noget andet, og forhåbentlig går alt op i en højere enhed. Så jeg håber, at publikum kan komme til øllerne og til toiletterne, og at vi giver dem den fede lyd.Men det med lyd er svært,« siger han og fortsætter: »Lyd er ligesom et stykke mad. Det smager ikke ens for alle. Men vi gør i hvert fald alt for, at lyden skal være i top.Så vi kommer ikke med en sølle mikserpult, der er blevet brugt på langt mindre spillesteder.Vi kommer med udstyr, der er gearet til et stort sted som Parken.«.peter.schollert@jp.dk Lyd er ligesom et stykke mad. Det smager ikke ens for alle.Michael Poulsen, front figur i Volbeat.Fakta: HOLDET I PARKEN VolbeatBestår af Michael Poulsen (sang og guitar), Jon Larsen (trommer), Kaspar Boye Larsen (bas) og Rob Caggiano (leadguitar).Det seneste album, "Seal the Deal &amp; Let's Boogie" (2016), har solgt omkring 1 mio. eksemplarer.Det samlede salg for gruppens seks studiealbum ligger på mere end 5 mio. stk.Volbeats største markeder er Danmark, resten af Skandinavien, Tyskland, Schweiz, Østrig og Holland samt USA. Volbeat er den eneste danske gruppe, som i USA har stor succes som både album-og koncertnavn.
For første gang fylder et dansk band Parken. Det bliver en speciel aften, lover Volbeats frontfigur.
En lurvet udseende mand med hat og jakkesæt passerer Blågårds Plads i plaskende regnvejr. Han er fotograferet i modlys i skumringen, så han næsten kun er en sort kontur. Bag ham ser vi en legende dreng i regnen, uskarp, fordi han løber. Nederst til højre den våde ryg af en af billedhuggeren Kai Nielsens granitskulpturer på pladsen, en mørk, muskuløs ryg af en håndværker i færd med at udføre sit arbejde - som manden med hatten måske også kunne se ud, hvis ikke det var, fordi han arbejdede på en fabrik og nu skynder sig hjem i regnen.Fotografiet er taget af Morten Bo og blev publiceret i fotobogen Blågårds Blues i 1971, i dag betragtet som et pionerværk i dansk fotohistorie. Lige nu hænger det i Banja Rathnovs galleri, som i sommer er flyttet fra Museumsbygningen på Østerbro og ind i Clausens Kunsthandel, et af Danmarks ældste gallerier. Flytningen fejres med en præsentation af den legendariske danske gruppe Delta-Photos, som eksisterede 1964-1972. Den blev dannet af Gregers Nielsen, Jesper Høm og Ole Brask med den franske fotogruppe Magnum som forbillede samt den nydannede svenske fotogruppe Tio. Alle tre havde stor international erfaring og var inspireret af fotografierne i billedmagasiner som Life, Look, Stern og Paris Match, hvor dokumentarfotografiet i 1950erne havde topprioritet. Siden kom Claus Ørsted, Roald Pay, Klaus Lindewald, Lars Hansen, Lilian Bolvinkel, Jørgen Schytte og Morten Bo til.Bolvinkel og Hansen blev aldrig fuldgyldige medlemmer, men de var med på gruppens første fællesudstilling, som fandt sted hos kunsthandler Birch i København. Åbningen startede med tomme vægge. Hver fotograf fik et tema, som kunne være arbejde, boligen, kulturen eller »Vi har travlt«. Over ti dage skulle de hver dag komme med nye billeder optaget på dagen med deres lille hurtige Leicakamera. På tiende og sidste dag var alle vægge tæt besat.For Delta-Photos var følelsen af fællesskab vigtig. De købte en villa på Frederiksberg og indrettede fælles mørkekammer. Gennem arbejdsfællesskabet, hvor hver deltager lagde en procentdel af sin indtægt i firmaet, kunne de opnå frihed til at arbejde med længerevarende, mere selvstændige opgaver end avisernes reportagefotografer. Jesper Høm var søn af malerne Kirsten og Poul Høm, og han var influeret af store udenlandske fornyere af dokumentarismen som William Klein og Robert Frank. Deltafotograferne så sig selv som kunstnere eller i al fald som selvstændigt arbejdende billedjournalister, og derfor ville de selv bestemme billedets beskæring og ikke, som det var normalen på den tid, overlade det til magasinets billedredaktør. På nær den løst tilknyttede Lilian Bolvinkel, der i øvrigt var kæreste med Gregers Nielsen, var de alle mænd. Fotografiet i 1960' erne var med få undtagelser forbeholdt mænd. Det skyldtes både »alt det tekniske« og myten om den dedikerede fotoreporter, der altid havde støvlerne på, parat til at rejse verden rundt på nye opgaver.MORTEN Bos fotografi fra Blågårds Plads er klassisk Delta. Fordi det stammer fra en større serie, »essays« kaldte fotograferne det, og er en selvstændig fortolkning af hverdagslivet et sted i Danmark. Fordi stilen er spontan, grafisk, upoleret, beskæringerne skæve, dele af billedet er uskarpt, hvilket alt sammen danner et indtryk af en nærværende og socialt empatisk fotografs fortolkning af byens puls.På udstillingen møder vi et udpluk af alle deltagernes arbejder fra den tid. I den tidlige ende af Gregers Nielsens væg ser vi dagligdagen i de skumle københavnske baggårde med toilet i gården. Men så følger legende børn foran de nye betonhøjhuse i Høje Gladsaxe, nøgne mennesker i Thylejren, politiske protestaktioner. Hos Claus Ørsted hænger arbejdsmanden med en sæk koks på ryggen på vej op til 4. sal i Gothersgade side om side med skønne fritidsdamer på campingtur til Ærø i deres nyindkøbte Folkevognsrugbrød. Hos eleven Teit Jørgensen den aldrende, lidt slidte kone i Paris, der går forbi den flamboyante dame på reklamen for Galeries Lafayette. Tilsammen danner fotografierne et indblik i en tid i stærk forandring, fra arbejder-og bondekultur og fastlagte køns-og generationsroller til massekultur, modernitet, velfærdssamfund og opbrud i normerne. De havde en drøm om at kunne påvirke de danske billedmagasiner og aviser til at prioritere fotografiet som selvstændigt sprog, men i 1972 gik de hver til sit. Dels fordi det danske marked ikke var så fremsynet, som de var, dels fordi mange af dem var begyndt at lave film. Film var det nye »hotte« medium i 1960erne, og der foregik en stor eksperimenterende udveksling på filmområdet mellem fotografer og billedkunstnere. Mange af fotograferne lavede også fotobaserede børnebøger, som velfærds-Danmark var foregangsland for, men som man stort set ikke finder på dagens bogmarked.Flere Delta-medlemmer var med til at starte billedbureauet Billedhuset i 1985.I galleriet vises derfor også et udpluk af Billedhusfotograferne. Nu var tiden blevet mere moden til at åbne dørene for kvinderne, så her møder vi i dag kendte og klassiske navne som Fie Johansen, Kirsten Klein og Marianne Grøndahl. Krass Clements interieurer i mol, Susanne Mertz' skildringer af forsvindende københavnske butiksfacader og Ole Christiansens fragmenterede, grafiske storbyscenarier står på skuldrene af det nybrud, ikke bare i Danmark men også i udlandet, som Delta-fotograferne repræsenterede.Både Danmark og Sverige har en meget stærk fotografisk dokumentartradition.Modsat Sverige er der bare næsten ingen her, der udstiller den og dermed bidrager til historieskrivningen. Derfor er Banja Rathnovs udstilling vigtig.
Pionerånd. En selvstændig fortolkning af hverdagslivet et sted i Danmark i en spontan, grafisk, upoleret stil. Deltafotograferne ville være Magnum på dansk.
Den eskalerende bandekonflikt har den seneste tid budt på en stribe politiske forslag til at stoppe kriminaliteten og skyderierne i de københavnske gader.Nu er politikere på Københavns Rådhus klar med et forslag, der er tænkt som et anslag mod banderne: Bliver en person dømt for banderelateret kriminalitet, hvad enten det er våbenbesiddelse, hashhandel, vold eller skyderi, så skal ikke alene den dømte, men hele vedkommendes familie sættes på gaden af det almene bolig selskab, som familien bor til leje hos.Det er den konservative gruppeformand på rådhuset, Jakob Næsager, der står bag forslaget, som han vil præsentere på tirsdagens møde i Borgerrepræsentationens Økonomiudvalg. På forhånd har tiltaget fået helhjertet opbakning fra Venstre og Dansk Folkeparti på rådhuset.»Den aktuelle situation er totalt uacceptabel.Vi skal have en by, der fungerer i hver dagen, og dertil hører altså ikke skyderier. Vi er nødt til at få fjernet nogle af de dominerende bandemedlemmer fra disse boligområder. Jeg forestiller mig også, at det vil have en præventiv virkning, såfremt hele husstanden risikerer at ryge på gaden. Så tager forældrene et større ansvar for, hvad deres børn går og laver,« siger Jakob Næsager.Sat på gaden efter børnehavebrandTilbage i 2013 blåstemplede Højesteret, at Brabrand Boligforening havde ret til at smide to familier ud af deres hjem i Gellerup i Aarhus, fordi sønnerne i 2008 havde brændt en børnehave ned.Siden er bestemmelserne blevet taget i brug i flere enkeltstående tilfælde rundt om i landet, herunder i Odense-bydelen Vollsmose.Der findes dog ikke en samlet registrering over antallet af sager.Hidtil har tommelfingerreglen været, at der skal være tale om personfarlig kriminalitet, og at denne skal ske i det boligområde, hvor man bor.Ifølge de tre borgerlige partier er der brug for at udvide bestemmelserne, så en udsættelse af familien skal ske i kølvandet på en dom for enhver form for kriminalitet, der relaterer sig til bandekonflikten.Ligeledes bør sanktionen træde i kraft, selv om en bandekriminel eksempelvis har været i besiddelse af et våben på Østerbro, men bor på Nørrebro.»Vi er nødt til at tage de redskaber, der for alvor kan få banderne i knæ, i brug. Vi er nødt til at vise, at det er demokratiet og samfundets retskafne borgere, der bestemmer, og derfor må vi lade familien flytte. Jeg så gerne, at de blev smidt helt ud af landet, men ud af lejligheden er en begyndelse,« siger Dansk Folkepartis fritids-og kulturborgmester i Københavns Kommune, Carl Christian Ebbesen.Selv om størstedelen af den nye bandepakke er trådt i kraft i løbet af sommeren, er antallet af skyderier gennem de seneste måneder steget, og på bare ti dage er fire uskyldige mænd blevet ofre for bandekonflikten.De almene boligforeninger skal som udlejer aktivt tage skridt til at smide familier ud af deres lejlighed. Gør de ikke det, bør kommunen ifølge det politiske initiativ stoppe den økonomiske støtte til boligsociale projekter som for eksempel at opføre beboerhuse, pleje af grønne områder eller sikre fritidsjob til områdets unge.»Dér, hvor vi i forhold til bandekonflikten er lige nu, er, at situationen er så alvorligt, at alle midler må tages i brug. Jeg har tidligere argumenteret for, at vi skal have de almene boligorganisationer på banen,« siger Venstres spidskandidat i København, Cecilia Lonning-Skovgaard: »Jeg synes, det er fint at sætte boligselskaberne under pres.« Jakob Næsager erkender, at det i sidste ende kan blive op til domstolene at vurdere, hvor langt man kan gå i bestræbelserne på at sætte familier ud af boligen.Der er udsigt til, at børn og også helt små børn bliver sat på gaden sammen med deres kriminelle far eller storebror. Synes du ikke, det er meget drastisk? »Det er den mulighed, loven åbner for, og det er ikke anderledes end, hvis en familie ikke betaler deres husleje eller på anden måde ødelægger deres hjem. Så er der en risiko for, at man bliver sat på gaden. Er der børn, må det være de sociale myndigheder, der skal sørge for, at de ikke lider overlast.«.Overborgmesteren er betænkeligI et af landets største almene boligselskaber, KAB København, der administrerer 20.000 lejemål i Københavns Kommune, oplyser direktør Jens Elmelund, at boligselskabet historisk har foretaget omkring to udsættelser om året, men endnu aldrig har rejst sager med begrundelse i bandekriminalitet. Hvis politikerne vedtager, at banderelateret kriminalitet automatisk skal føre til udsættelse, vil selskabet følge den praksis, understreger Elmelund.»Men det er ikke en praksis, vi på nuværende tidspunkt kan eller vil håndhæve,« siger Jens Elmelund: »Vi vil derimod fortsætte med løbende at rejse sager om udsættelse, sådan som vi gør det i dag. Hvad enten det drejer sig om manglende betaling af husleje, overtrædelse af en husorden eller fordi den pågældende skaber utryghed i afdelingen.« På Københavns Rådhus er den socialdemokratiske overborgmester, Frank Jensen, betænkelig ved de borgerliges planer.»Jeg synes ikke, vi skal sætte hele familier på gaden for kriminalitet, der er begået af deres far eller søn et andet sted, end dér hvor familien bor. Det vil være at straffe børn, koner eller forældre for kriminalitet, de ikke er skyld i,« udtaler overborgmesteren i et skriftligt svar.Frank Jensen påpeger, at den nye bandepakke åbner for, at bandemedlemmer kan få forbud mod at komme i hele kommuner, efter at de er blevet dømt for kriminalitet. Ligeledes er det allerede i dag muligt at sætte familier ud, hvis en person skaber utryghed i lokalområdet.Dommerforeningens formand, Mikael Sjøberg, har »stor forståelse« for, at politikerne kræver handling med hensyn til bandekon-flikten: »Men jeg vil foretrække, at udsættelsen er en mulighed. Det hører til sjældenhederne, at en sanktion automatisk fører en anden med sig.«.sdo@berlingske.dk 
Enhver dom for kriminalitet relateret til bandekonflikten skal føre til udsættelse af en almen bolig. Ikke kun for den dømte, men også for familien, mener borgerlige politikere på Københavns Rådhus. Overborgmesteren er betænkelig.
Mit skib er af beton og bygget i 1933. Det har sejlet mellem forskellige øer i den svenske skærgård.Jeg var i Stockholm med en gruppe unge, som jeg var med til at lave et EU-projekt med. En dag gik jeg en tur på havnen ude på Djurgården og fik øje på dette her skib, der var til salg. Da jeg så skibet, blev jeg forelsket i det. Og da projektet med de unge var færdigt, tog jeg kontakt til mægleren.Lige efter skulle jeg på ferie i Grækenland, men mens jeg var der, gik jeg og tænkte på skibet. Jeg ringede til min bankrådgiver, og helt kæk sagde jeg til ham: »Jeg vil gerne have, at du overfører 500.000 kroner, for jeg skal købe et skib«. Bankrådgiveren trak på det, men mærkeligt nok gjorde han det, og da jeg kom hjem, skrev jeg under på købet.Og så begyndte det ' sjove', for der var ingen havnepladser ledige i København, og hvordan skulle jeg i det hele taget få det hjem? Jeg havde overhovedet ikke tænkt på alt det praktiske. Jeg var vant til at have små joller eller mindre sejlskibe.Det tog to år, før jeg fik lov til at komme herud ved Refshaleøen. Imens lå skibet i Stockholm, hvor det havde en plads, som var betalt 20 år frem i tiden. I de to år tog jeg til Stockholm i weekender og ferier og fandt efterhånden ud af, hvordan jeg gerne ville have, at båden skulle indrettes.Før jeg flyttede ind på skibet, boede jeg på Østerbro i en lejlighed på 200 kvadratmeter.Da min datter var færdig med gymnasiet og flyttede hjemmefra, var vi kun to voksne og en hund tilbage i den kæmpestore lejlighed. Og til sidst var der bare hunden og mig.De store vidderJeg kom til Danmark i 1966, og her har jeg boet mange forskellige steder og prøvet mange forskellige boformer. Jeg var med på den første Thylejr, og jeg har blandt andet også boet helt oppe i Hulsig syd for Skagen, på Bornholm og i kollektiv i København. Jeg elsker naturen, men samtidig er jeg også bymenneske. I hele mit liv har jeg været meget socialt og politisk engageret og har spillet musik.Her på skibet har jeg både naturen og byen lige ved siden af. Hvis man bor på Nørrebro eller i Kartoffelrækkerne, kan man måske se 50 meter frem. Fra skibet her kan jeg se flere kilometer væk, og vidderne tiltaler mig. Den dér åbenhed, vi har - den er så fantastisk. Det er et rigtig dejligt miljø. Vi er en lille familie, der bor her: Min kæreste, Heidi Børsholt, vores hund, Rita, og jeg.Da jeg fik plads herude og fik skibet til København for 16 år siden, flyttede jeg ind og begyndte at bygge om. Fordi det var et svensk skib, var det fyldt med elradiatorer.Det ville være alt for dyrt i Danmark, så jeg købte en god brændeovn i stedet. I år har vi så også fået en varmepumpe.Jeg begyndte med at bygge toilet, bad og køkken. Køkkenet har vi bygget om nogle gange, indtil vi fandt ud af, at det fungerer allerbedst at have det, hvor det er nu. For fire år siden byggede vi en overtage på, hvor vi har en dejlig stor stue og terrasse.Under dækket har vi soveværelse, værksted, septiktank og en vandtank i tilfælde af, at vandet fryser til om vinteren.Det er så dejligt at sove nede i mørket.At sove nedenunder er som at være i livmoderen. Du kan høre vandet og mærke bådens bevægelser. Dog mærker jeg faktisk næsten ikke bevægelserne mere. Kun når de er ekstreme, fordi nogle fjolser sejler forbi med deres speedbåd med alt for høj fart.Godt fællesskabLige her ved siden af skibet har jeg min store jolle, og den plejer jeg at sejle i hver dag. Sommer og vinter. Derudover har jeg også en lille træjolle. Jeg elsker at sejle. Her bor alle mulige mennesker. Arkitekter, virksomhedsejere, tv-folk - og pensionister som jeg. Jeg blev pensioneret for fem år siden som socialrådgiver, men musikken er jeg ikke pensioneret fra. Jeg har stadig mit band, Dale Smith Blues Band.Det er et meget blandet miljø, og jeg kan godt lide, at vi er kaptajner på hver vores skib, men samtidig er vi afhængige af hinanden. Vi hjælper hinanden.For eksempel hvis en båd har revet sig løs.I vinter faldt jeg, og jeg slog min skulder og arm slemt, og det er helt fantastisk, som naboerne har hjulpet med ting, jeg ikke selv kunne. Nogle kom og spurgte, om de skulle gå en tur med hunden. Nogle af os har en lille madklub og spiser sammen hver onsdag. Jeg synes, vi herude bruger hinanden godt på mange forskellige måder.dorte.hygum@pol.dk At sove nedenunder er som at være i livmoderen.Fakta: SÅDAN ER DET at bo iI 6 uger tager Politiken ud i sommerlandet og spørger forskellige mennesker, hvordan det er at bo i campingvogn, husbåd, storkollektiv og andre alternative boformer.Dette er den femte artikel i serien.
Dale A. Smith elsker både naturen og byen. I de seneste 16 år har den nu 72-årige musiker og socialrådgiver været kaptajn på egen husbåd.
En hyggelig cykeltur endte dramatisk for ' Vild med dans'-værten Claus Elming. Efter tre uger på hospitalet er han dog netop blevet udskrevet og kan glæde sig over snart at være på ' toppen igen'.»Det er svært at sige, at det kunne have været værre, når man ligger her med 11 brud og en punkteret lunge, men det kunne det. Det er gået meget, meget stærkt med at komme tilbage. Og jeg regner med at være tilbage på toppen til efteråret.« Sådan lyder det fra den populære TV2-vært Claus Elming, der efter fem ugers indlæggelse på hospitalet netop er blevet udskrevet.Den 48-årige tv-vært, der blandt andet er kendt for sin rolle som vært i ' Vild med dans' og ekspert i amerikanske fodbold, kom nemlig voldsomt til skade under en cykeltur Kr.himmelfartsdag.Sammen med to venner var han cyklet fra lejligheden på Østerbro til Hornbæk i Nordsjælland for at spise frokost, men på vejen hjem gik det helt galt. De tre cykelryttere kørte på Strandvejen ud for Mikkelborg i Kokkedal, da Claus Elming kom for tæt på sin TV2-kollega Rasmus Staghøjs cykel.»Han er i topform og kørte stærkt, og jeg lå bag ved ham og søgte lidt læ. Og så kom jeg for tæt på ham, og mit forhjul ramte hans baghjul. Jeg kom i svingninger og ubalance, og så stod cyklen sidelæns, så jeg nærmest katapulterede ud over cyklen og røg ned i kantstenen,« fortæller Claus Elming om de dramatiske sekunder, der sendte ham til tælling.For selv om Claus Elming gennem sin fortid i amerikansk fodbold har lært til en del om faldteknikker og forsøgte at lave et rullefald, så lykkedes det ikke helt.Rammer kantsten»Udfordringen er, at jeg rammer en kantsten, da jeg kommer ned med ryggen. Og så brækker ' alt',« fortæller Claus Elming.Mødet med kantstenen efterlod ham i et sandt smertehelvede: »Der var omgående smerter. Det var en smerte, jeg ikke rigtig kendte.Jeg har spillet med bøjede ribben i amerikansk fodbold, så den smerte kendte jeg, og den gjorde ondt, og kravebenet gjorde selvfølgelig også ondt. Men det brækkede skulderblad gjorde virkelig, virkelig nas,« siger han.Claus Elmings to venner og flere forbipasserende kom til for at hjælpe, og der blev ringet efter en ambulance.TV2-værten blev kørt til Nordsjællands Hospital i Hillerød, hvor man kunne konstatere, at omfanget af skaderne var stort: Syv brækkede ribben, hvoraf to var brækket to gange, et brækket kraveben, et brækket skulderblad og en punkteret lunge, lød diagnosen.Claus Elming måtte tilbringe syv dage på hospitalet i Hillerød, før han blev overflyttet til Rigshospitalet, hvor han skulle opereres.Brud på ribbenene vokser ofte sammen af sig selv, men i Claus Elmings tilfælde måtte man operere et af de ribben, der var brækket to steder, samt det brækkede kraveben.Sluppet heldigtTrods den hårde medfart er Claus Elming dog sluppet heldigt.»Jeg er tilbage i fuld vigør og er klar til sommeren og til ' Vild med dans' til efteråret,« siger værten, der er glad for, at han fredag atter kunne komme hjem.For selv om gode venner har været søde til at komme og besøge ham på hospitalet, så var de tre uger bestemt ikke sjove.»Der er nogle, der er kommet fra første dag og har besøgt mig flere gange, mens jeg har ligget der. Og det er vidunderligt, for det er ikke mange steder, der er så i enerverende at ligge som på et hospital.Men jeg har nærmest ikke hafttid til at kede mig,« siger Claus Elming, der nu går til genoptræning med sin skulder.Lægerne mener, at han slipper uden mén, men han har endnu ikke fået den fulde bevægelighed tilbage.»Men det gode ved det hele er, at det kun var knogler, der brækkede, men ingen mekanik gik i stykker.Så ledkapslen og leddet er i orden, så det er bare et spørgsmål om, at kravebenet og skulderbladet finder hinanden igen, så vi øger bevægeligheden,« siger tv-værten, der dog tilføjer, at ergoterapeuterne har været overraskede over, hvor langt han var kommet med genoptræningen.Cykelferie droppetDet ærgerlige styrt kommer heldigvis ikke til at få betydning for Claus Elmings værtsrolle i ' Vild med dans' til efteråret, men den planlagte sommer-cykelferie har han måttet vinke farvel til.»Ja, det bliver nok en badeferie i stedet. Men jeg regner da med, at jeg i august måned gerne skulle være klar til at tage en cykeltur eller to,« lyder det fra den passionerede cykelrytter, der håber, at styrtet ikke får indflydelse på hans mod, når han sætter sig op på jernhesten igen.»Jeg håber, jeg ikke vil tænke alt for meget over det, for det må ikke blive en begrænsning i den måde, jeg kører på cykel på,« siger han.Vil du passe bedre på fremover? »Jeg vil selvfølgelig være mere opmærksom på, at jeg holder en bedre afstand, men når man kører så stærkt, så skal man udnytte hinanden, og man skal udnytte det læ, man får af hinanden, så jeg skal måske bare være bedre til det,« siger Claus Elming, der har et godt råd til alle, der kører på cykel: »Brug cykelhjelm,« lyder det fra den populære vært.silb@bt.dk '' Jeg har spillet med bøjede ribben i amerikansk fodbold, så den smerte kendte jeg, og den gjorde ondt, og kravebenet gjorde selvfølgelig også ondt. Men det brækkede skulderblad gjorde virkelig, virkelig nas '' Det er svært at sige, at det kunne have været værre, når man ligger her med 11 brud og en punkteret lunge, men det kunne det '' Der er nogle, der er kommet fra første dag og har besøgt mig flere gange, mens jeg har ligget der. Og det er vidunderligt, for det er ikke mange steder, der er så i enerverende at ligge som på et hospital.
ULYKKE ' Vild med dans'-vært Claus Elming var indlagt i tre uger, efter at han brækkede syv ribben og et skulderblad i cykelstyrt.
Jeg sad ved morgenbordet i bitchede over Edvard Brandes Jam, som nu er røget ud i afstemning nummer 3 på Doodle for at afklare, hvordan i alverden vi kan finde fem øvere inden for de næste to måneder, inden vi skal spille til fest på avisen og Folkemødet på Bornholm.Johanna og min kone siger ingenting.Det gør de aldrig, når jeg holder enetale om morgenen. Hvilket jeg gør tit, for der er så meget, der trænger til at komme under behandling. Ikke bare i familien, men også i samfundet som sådan.Noget, de siger på News eller i tv-reklamer for private banking, som er engelsk for skattefusk. Vigtige ting, jeg tænker.»Det er jo er helt ligegyldigt, hvor mange dage vi krydser af på Doodle, når alle de andre i bandet har faste aftner, hvor de går til ler eller noget. Og min onsdag er jo altid blokeret, fordi jeg passer børn, når Mor går til kor«. Her kiggede de så begge to op fra spejlægget. Med dyb undren. Min datter var den første, der kom sig.»Holder du onsdagen fri for vores skyld. Hvorfor?« Der sad jeg så. Stadig med en smule fugt i øjnekrogene ved tanken om, hvor højt jeg prioriterer min familie. Helt alene. I al ubemærkethed.Fallisk hovmodMit første selvbedrag startede med stålstrenget westernguitar, der lå i en sort instrumentkuffert i et blødt for af orange plys. Jeg kørte med bus nummer 14 fra Nørre Voldgade til ungdomsskolen på Østerbro, mens jeg promenerede guitaren og det rockmusikerimage, som alle jo ved fører direkte til ubeskyttet sex med mindreårige i bandbussen.Jeg diskuterede med mig selv, om jeg skulle gå ind i bussen og smide poletten i automaten med guitarkassen pegende fremad, men kom frem til, at det nok var for fallisk, for afslørende om mine skumle hensigter. Jeg valgte en lidt mere casual stil, hvor halsen vender bagud, sådan at den tykke ende kommer først på en henkastet, cool måde, nå ja, det er bare min guitar, jeg øver hele tiden, havde næsten glemt den.Jeg øvede som en sindssyg. Lidt for sindssyg, syntes min far, der mente, at jeg voldtog min guitar. Hvilket skulle vise sig at være den eneste form for seksuelt samvær, jeg opnåede i de år. For jeg turde ikke rigtig tage den med til fester eller på lejrskole.Til gengæld købte jeg hos Aage Jensen nogle plektre af filt, som jeg brugte, når jeg skulle spille Jimi Hendrix, mens min far var hjemme. ' Wild thing', lidt af et ungdomsoprør.Varmblodig malerkunstMin første scoring kom mange år senere og havde intet med musik at gøre, men nok med bedrag. Jeg fik lokket den ældste pige i 3. g (i de år var alder noget positivt, fordi det antydede erfaring) til at lave projekt om franske impressionister.Hvilket førte til en hed eftermiddag sammen med palmerne i Glyptotekets vinterhave.Senere har jeg scoret på Journalisthøjskolen ved at have fremlejet en lejlighed med en vandseng. Fordi det betyder, at man uanset alle ædle hensigter om kyskhed ender med at glide ind mod midten og sove sammen i en slags skvulpende hængekøje.Men mit bedste scor var selvfølgelig, da jeg lavede mit dårligste standup optræden nogensinde for 22 år siden på Sløjfen på Frederiksberg. Hvor hende, der senere blev mor til de der utaknemmelige børn, jeg passer om onsdagen, fik ondt af mig subsidiært blev overmandet af min dyriske magnetisme.Løgnehistoriernes symfoniMåske er det sådan, at vi alle prøver at forføre os frem i verden ved at komme med et bud på en melodi, et forslag, som der ikke altid er fuld dækning for.Men når den enfoldige melodi møder andre stemmer, opstår den her sære fuga, en væv af vilkårligheder, som når min datter sidder med rank ryg ved klaverbænken og prøver at få hold på noget, der lyder som fire stemmer, der starter forskudt. Som er konstrueret som fire egoer, der fremfører en solo, hver sin lille løgnehistorie.Men i virkeligheden opstår musikken, når man lytter på tværs. Når man skærer musikken i tynde skiver og oplever samklangen. Som ofte er et syndigt rod.Med børn på 16 og 18 år gælder det om at få det sidste ud af de skiver, som jeg får lov at skære af vores fælles farsbrød.Derfor er det vigtigt for mig at være hjemme onsdag aften med en hakkedreng i baconsvøb, når min søn returnerer helt smadret fra vægtkælderen i atletikklubben.Derfor er det vigtig for mig at være der, når min vegetardatter kommer vimsende på et pitstop efter projektmøde med Kræftens Bekæmpelse og spiser flere kikærter, inden hun skal ud at se noget teater med sin gymnasieklasse eller høre en singer-songwriter, hun kender, på en skummel café.Men det er der så ingen, der den morgen kan nikke genkendende til. Min kone sætter det afgørende stød ind: »Det anede jeg da ikke, at du gjorde«. Så meget for at være et godt familiemenneske.Der er vist et par doodler, der skal revideres. Og et band, der kommer til at lyde meget bedre i fremtiden.per.munch@pol.dk Fakta: På den anden sideI denne klumme skriver Per Munch om at være 50+, spærret inde i en midaldrende mands krop, job og familiesituation.Om, hvordan det trods truende otiumstol og petanqueturneringer er muligt at tilrane sig små skvulp fra ungdommens kilde og i flygtige glimt se meningen med det hele.
KLUMME PÅ DEN ANDEN SIDE Jeg troede, at onsdag var min og ungernes hyggeaften. Den prioritering var imidlertid gået hen over hovedet på de øvrige medlemmer i husstanden.
En strid april-vind står på tværs af havneanlægget, da Hanne, Rolf, Irene og Orla skubber bådene i vandet. Hver tirsdag mødes 30-40 seniorer i roklubben Skjold på Østerbro i København for at ro en tur og spise en god frokost.»Orla, vil du ikke have en pude,« råber Irene, da den første inrigger stævner ud.»Nej, vi skal ikke så langt,« råber han tilbage. Med en chill-faktor på minus fem indbyder vejret ikke til den lange tur op til Taarbæk Havn.Den tager en time hver vej. I dag holder de små, slanke både sig dog pænt inde i bag molens beskyttende værn mod strøm og bølger.Men det er fint lige at mærke vandet, og det er tydeligt, at alle nyder samværet blandt jævnaldrende.Seniorklubben i Skjold ser ud til at have fundet opskriften på det gode liv, når man har trukket sig tilbage fra arbejdsmarkedet og er blevet pensionist.Solidt social netværkHver tredje pensionist oplever, at tilværelsen som pensionist er bedre, end de havde forventet. Det viser en meningsmåling, som TNS Gallup har foretaget for BT. Kun et forsvindende mindretal på 10 pct. har haftden modsatte oplevelse, og det er ikke dem, man møder til træningen her i roklubben.»Der er et kolossalt socialt netværk her. Vi spiser frokost sammen og ses på kryds og tværs,« siger Irene Hauch på 81.Hun gik på pension for en del år siden med en blanding af forventning og frygt. Hvordan skal livet nu hænge sammen, tænkte hun.»Der går en måned eller et halvt år, inden man finder sine fødder. Der er så mange bøger, man skal have læst, siger man, men efter tre uger gider man ikke det længere. Man skal huske at holde sig i form. Vi dyrker også gymnastik om vinteren,« siger hun.76-årige Orla GraffLarsen gik på pension, da han var knap 60.»Det synes jeg var på sin plads at gøre, mens man endnu var rask og rørig. Jeg kommer her en gang om ugen, og så går jeg ikke i vejen derhjemme,« siger han.Aktivitet er vigtigtHans råd til andre er enkelt: »Folk skal foretage sig noget aktivt og komme ud ad døren.« For Hanne Sørensen på 76 er roningen »alfa og omega«, som hun siger.»Det er motionen, og man kan godt få lidt ondt i sin ryg og i knæet, selvfølgelig. Men når du har været hernede og på havet eller i træningsrummet, så er smerten bare væk. Og så har vi et fantastisk samvær,« siger hun og fortæller, at hun ikke har brugt mange tanker på at fundere over livet som pensionist.»Jeg tager dagen, som den kommer, og tænker ikke så meget på, hvad der sker om fjorten dage. Jeg får altid noget ud af mit liv, og det har roningen blandt andet været med til at gøre. Jeg ror også om torsdagen, når vejret er til det, og så svømmer jeg med syv andre piger.Man skal komme ud ad døren. Alting skal ikke handle om familie, børn og børnebørn. Man skal også have lidt voksenliv. Det har jeg været god til at sørge for. Det er vigtigt også at have et godt netværk,« siger Hanne Sørensen.Ikke den store omvæltning Rolf Bauer på 74 er en af dem, der primært kommer i klubben for at ro.Han oplevede ikke overgangen fra det faste arbejde til pensionisttilværelse som nogen voldsom omvæltning i sit liv.»Der gik et par dage, og så var jeg omskolet. Det har været dejligt. Jeg roede også som ung, og det er derfor, jeg nyder at komme her. At der også er det sociale, er fint nok. Det er rart at møde nogle andre mennesker,« siger han.Ifølge Gallup-målingen drømmer de fleste om at dyrke deres fritidsinteresser.Mange glæder sig til at få mere tid til familien og til at udføre frivilligt arbejde, mens kun en lille gruppe, hver tiende, drømmer om at flytte til udlandet eller sydpå, når de bliver gamle.smo@bt.dk '' Der går en måned eller et halvt år, inden man finder sine fødder. Der er så mange bøger, man skal have læst, siger man, men efter tre uger gider man ikke det længere. Man skal huske at holde sig i form Irene Hauch '' Man skal sørge for at komme ud ad døren. Alting skal ikke kun handle om familie, børn og børnebørn. Man skal også have lidt voksenliv. Det har jeg været god til at sørge for. Det er vigtigt at have et godt netværk '' Hvis jeg skal give folk et godt råd, må det være, at de skal foretage sig noget aktivt Orla GraffLarsen cykler de otte kilometer fra sin bopæl til roklubben Skjold i Nordhavnen en gang om ugen for at holde sig i form og mødes med vennerne. '' Jeg synes faktisk det har været udmærket at holde op med at arbejde. Der gik et par dage, og så var jeg omskolet. Det har været dejligt '' Da jeg begyndte her i 2003, var vi kun ti. Men så myldrede det ind via ÆldreSagen. Mange af os kommer her to gange om ugen. Vi møder også andre roklubber. Det er et specielt folkefærd. Roere er meget imødekommende.«.
SENIORLIV I roklubben Skjold har en gruppe seniorer fundet opskriften på det gode ældreliv.
Fra 1 til 10, hvor venstreorienteret er du? »Jeg spænder fra middel til meget venstreorienteret.I spørgsmål om økonomi, økologi og flygtninge er jeg meget venstreorienteret, men alt det hippieagtige gider jeg ikke. Jeg har aldrig haft sympati for DKP eller Tvind, og jeg har aldrig røget hash eller gået med blomster mellem tæerne«. Fra 1-10, hvor madglad er du? »10.« Hvad er din mest venstreorienterede madoplevelse? »Gryderet i et kollektiv på Nørrebro i 1979. Med alt for meget dåsetomat. Og for mange dårlige cocktailpølser.Alligevel syntes vi, at det var herligt. Vi var unge, vi var fattige, og dem fra kollektivet var stolte af at sidde der iklædt pandebånd og trompetbukser fra den fælles tøjbunke og spise den samme mad af den samme gryde. I dag føler jeg mig snarere venstreorienteret, når jeg slagter min egen høne og får den til at strække langt ved at spise økologiske grøntsager købt i gårdbutikker til.« Hvad finder man altid i dit køkken? »Det afhænger af, hvilken madideologi min kone har for tiden. Men der er altid mælk til min kones kaffe og te, tre-fire forskellige oste og hjemmebagt rugbrød.Hvis ikke vi har nået at bage, køber vi rugbrødet hos Meyer, hvor man betaler tre gange så meget for det. Jeg ved ikke, om det er kvaliteten eller købsoplevelsen, jeg betaler for, men jeg går i hvert fald ud af butikken og føler mig bekræftet i, at jeg er en af dem med de rigtige meninger. Derudover har vi altid avokadoer, friske krydderurter, tomater og lam i fryseren. Og citron! Masser af citron. Vi har en dims til at rive citronskal ned i alting. Det lyder lidt akademikeragtigt, og jeg har fordomme nok til at forestille mig, at der er mere sovs, kartofler og medisterpølser på den anden side af den politiske grænse.« Hvad er din livret? »Mit liv er under massiv indflydelse af min livsledsagerske.Alt, hvad der blev grundlagt i mig, er i dag voldsomt modificeret. Men hvis jeg skal dykke tilbage til den dybeste lykke, så sidder jeg med min lillebror og en stak tegneserier i køkkenet i Classensgade på Østerbro om natten og spiser spaghetti med ketchup. Man burde give retten en plads i det periodiske system. Det er som et grundstof. Spaghetti med ketchup er det bedste i hele verden. Især om natten, når resten af familien sover. Nu er der så sket det, at spaghettien er ved at blive afløst af frisk pasta og - som om det ikke var nok - afskyelig fuldkornspasta. Jeg foretrækker spaghettien fra Netto til 8,95 kroner, og jeg vil til enhver tid hellere bo til leje i et rækkehus i Albertslund og spise spaghetti, end jeg vil bo i et hus ned til vandet på Islands Brygge, køre Tesla og spise store bøffer.« Hvad kunne du - af politiske årsager - aldrig finde på at spise? »Jeg undgår ting, som ikke er økologiske. Økologiske varer burde slet ikke være mærket. I stedet skulle alle andre produkter mærkes, så man kan se, at de er mere eller mindre giftige.« Er der noget, du skammer dig over at elske at spise, fordi det ikke harmonerer med din politiske overbevisning? »Jeg kan godt lide slik lavet af blæverskum. Det forstyrrer lidt mit image som begavet menneske. Jeg kan godt lide de der nissemænd af skum. Det føles godt at bide hovederne af dem.« Hvad er den mest højreorienterede spise, du kan komme i tanke om? »Champagne og kaviar. Det er en bizar blanding, man kun indtager for at demonstrere status. Kaviar kunne jeg godt finde på at smage, men ikke champagne. Jeg drikker ikke. Jeg har kun én gang drukket en øl, og det var kun, fordi jeg havde lovet en pige med anoreksi at gøre det, hvis hun tog fem kilo på. Og det gjorde hun. Det smagte virkelig ikke godt. Der var brus i, og det overraskede mig.« Hvad er det værste, venstrefløjen har tilført den danske madkultur? »Gryderetterne i kollektiverne var et kulinarisk lavpunkt.Traditionelt har højrefløjen haft pengene og derfor været bedre til alt det der med tøj og mad. Men nu, hvor vi, der opfatter os selv som venstreorienterede, har velbetalte job, kan vi være med og bidrage til løjerne. Og det kan vi godt komme til at gøre på en lidt irriterende og selvsmagende måde. Som når 60-årige kvinder tager på Louisiana og kigger på kunst alene for bagefter at kunne sidde i cafeteriaet og drikke dyr cafe latte, som jo er en slags status-champagne.Hvis de så bare kunne drikke sort kaffe. Eller ryge, i det mindste. Venstrefløjen er blevet så ordentligt. Jeg ryger ikke, men pænheden irriterer mig.«.lcra@information.dk Fakta: LivrettenSpaghetti med ketchup Tørret spaghetti (den billige slags) Ketchup (Heinz-flasken er flottest, Beauvais kan bruges. Andre ketchupmuligheder er udelukket) Smør Kog spaghettien i saltet vand. Smelt smør på en pande og hæld spaghettien over på panden. Rør rundt i et minuts tid og server pastaen med ketchup til. Ikke for meget, ikke for lidt. Eventuelt revet ost - eventuelt.
SPAGHETTI Religionshistoriker Mikael Rothstein har haft sine lykkeligste stunder med spaghetti med ketchup. Retten burde være et grundstof i det periodiske system, siger han.
Et nostalgisk bindingsværkshus er efterladt midt på Amerika Plads i det nyudviklede Nordhavn. Rundt om er rejst massive husblokke og høje tårne og blot få forretninger.Når man en råkold vinterdag står der, kan det være svært at forstå, hvad der var tanken med denne nye bydel i havnen.De nye områder i Nordhavn, Sydhavn og Carlsberg Byen kommer ikke med en fiks og færdig følelse af naturligt opstået by. De er for det meste ferske og føles som forstæder, der er flyttet ind tæt på byen, selv om de har klassiske bykvaliteter som torve og pladser, hvor byliv ville kunne udfolde sig.Man har sørget for at blande funktionerne, så der både er erhverv og bolig i de nye bydele - så der altid er nogen hjemme - og der reserveres plads til restauranter og cafeer. Alligevel føles de ikke befolkede.Ældre bydele har mange forskellige lag af funktioner, men opleves ofte mere homogene i deres materialekarakter end de nye, mursten er jo fremtrædende lige fra Østerbro til Sydhavn og fra Amagerbro til Nordvest.På Amerika Plads har de store tætte bebyggelser hver sit klare materialeudtryk.Her er et kobberhus, et hus i grøn zink, et i gule mursten og et hus i hvid puds med kulørte skillevægge på altanerne og et klædt i mørke skiferplader.Her er en mangfoldighed i form og materialer.Det er, som om husene er blevet klædt på til at give det indtryk, som mangfoldigheden af beboere og funktioner, hvis en sådan mangfoldighed havde været til stede, skulle have givet.Men beboerne er forholdsvis ens. For det kræver store gager eller penge på kistebunden at bo i de nye huse. Men det er hverken arkitektur eller programmering, der er den største forskel på nye og gamle bydele. Det er tiden.De historiske lag, de mange begivenheder, der afsætter sig i en by som en vifte af funktioner og identitet, kan man ikke bare skabe på en gang.Den tiltrækning, de gamle brokvarterer har i dag, er resultat af en massiv investering i byfornyelse. I 1980' erne stod mange lejligheder tomme på Nørrebro, de kostede ingenting. Og for 400 år siden ville ingen flytte over på den anden side af havnen til den nybyggede bydel Christianshavn. Man måtte lokke med skattefritagelse.Alle steder har deres historie, og den kan man kun vente på. Heldigvis er nogle nye bydele født med fortrin i den retning.Carlsberg Byen og Nordhavn har en fortid som henholdsvis bryggeri og erhvervshavn at trække på. Masser af gamle bygninger giver områderne en kroget struktur. Ikke som følge af en fiks og færdig idé, men som følge af historiens knopskud.Det ensomme hus i bindingsværk på Amerika Plads er også et sådant tegn på historie, og den store skala i bebyggelserne henviser til Frihavnens gamle lagerbygninger.Groteske fugle i pladsens lygtepæle hilser på gotikkens gargoiler. Historie er der masser af, og den har haft betydning for udformningen af bydelen, men den er nogenlunde lige så nært forbundet med livet i boligerne, som den europæiske arkitekturhistorie er med Disneyland.Den er blot et krydderi drysset over forlystelserne.Når samtlige huse er nye eller nyrenoverede, mangler bydelen patina. Ikke blot i sine materialer, men også i sin funktioner. Fødder skal gå ad gaderne og rundt om hjørnet, der hver gang tilføjer nye lag til en menneskelig erindring, som langsomt former sig til en idé om, hvad man kan bruge lige dette hjørne til. Graffiti skal males og fjernes, en bænk sættes op, en mund skal kysses, og et træ skal plantes og vokse sig stort og sætte skygge.Det er et slid at lave en god bydel, og det er i høj grad indbyggerne, der skal gøre det. Med hverdagen.karsten.ifversen@pol.dk Det er et slid at lave en god bydel, og det er i høj grad indbyggerne, der skal gøre det Der plejer at være mange vinter-og morgenbadere, men lige nu løber kloakvandet vist ned i havnen ved en fejl, så det skal der lige styr på Anja Berit Beyer, beboer Moar, der er ikke nogen mennesker Lille pige til sin mor.Fakta: Ivan Riordan Boll1. Nordhavn. Født 1992. Under uddannelse som fotojournalist.»Nordhavn er for mig et skørt sted, hvor passagererne fra Oslo-færgen møder direktøren fra en mellemstor virksomhed, som parkerer sin BMW et sted med havudsigt. Bydelen er fuld af kontraster og spændende at fotografere, fordi den ikke har fundet sin form endnu. Folk er flyttet ind, men byggearbejderne er ikke rykket ud«.Lasse Kofod2. Carlsberg Byen. Født 1990. Uddannet fotojournalist i 2017.»Carlsberg er et gennemtænkt byprojekt, der skal fordre livet. Men hvordan kommer vi til at leve, når andre bestemmer rammerne? Hvor er anarkien - som i Folkets Park, der blev bygget af lokale? Carlsberg er et Ikea-samlesæt, som de første er flyttet ind i. Snart er det bygget færdigt. Hvad så nu?«.Brian Berg3. Sluseholmen. Født 1970. Uddannet fotojournalist 2010. Freelancer og husfotograf i byggefirmaet Logik og Co.»Jeg er selv vokset op i Munkebo i Kolding (på ghettolisten). Vi børn havde en kæmpe frihed og kærlighed fra de voksne, og jeg fik samme oplevelse i Sluseholmen. Men alle de der børn bliver også teenagere en dag, og det burde de bekymre sig mere om end at sætte hundelorte forbudt-skilte op over det hele«.Fejl og fakta 30.12.2017:Inskriptionen ' Laboremus pro patria', der står over Elefantporten på Carlsberg, var oversat til det noget kommanderende »arbejd for fædrelandet« på side 8 i Ibyen i går. En læser med styr på sin latinske grammatik påpeger, at vi har at gøre med en særlig form af jussiv, en hortativ konjunktiv - en indbyrdes opfordring - så den korrekte oversættelse er den mere gemytlige ' Lad os arbejde for fædrelandet'.Fejl og fakta 05.01.2018:Det europæiske hovedkvarter for FN havde vi placeret i København på side 3 i Ibyen fredag 29.12., men det ligger i Genève. FN Byen i København rummer kontorer for 11 FN-organisationer.
De nye bydele er sikkert rigtig skønne om 100 år. Indtil da må man slå sig til tåls med, at deres lag af historie er en fernis.
Hvordan har du arbejdet dig ind i rollen som Othello? »Jeg har brugt mange måneder på det og læst flere versioner af dramaet for at finde ind til kernen af historien. Jeg har set rigtig mange film om jalousidrab og studeret mordere. Der er nogle sindssyge historier - om processen, der fører frem til drabet, hvordan nogle får blackout.Jeg har engang overværet en retssag om et jalousidrab. Jeg tror, at alle mennesker kan komme derud, hvis man bliver presset nok.Jeg har nørdet virkelig meget tekst for at give min karakter farve. Elisas forestillinger er meget kropslige. Jeg har styrketrænet, løbet og dyrket yoga, jeg kan rigtig godt lide at bevæge mig. Til denne rolle trænede jeg intenst for at få en anden statur, for at få autoritet i min krop, virkelig blive en hærfører rent kropsligt.Jeg kæmper til det yderste for at finde balancen mellem ordene og urkraften. Vi har brug for den urkraft, der findes i klassikerne, selvom de stykker blev skrevet til et helt andet publikum langt tilbage i historien.« - Hvad er det sværeste ved din rolle? »Jeg skal vise jalousien i alle dens facetter. Det bliver ved og ved. Det er et følelsesmaraton. Det hele bliver støt mere mørkt, efterhånden som stykket skrider frem.Det er svært at forstå, at man kan komme så langt ud - den afgrund af jalousi. Det er rent vanvid. Kroppen tager over, og hovedet bliver koblet fra. Det er meget voldsomt at blive drevet så langt ud, at man er parat til at myrde. Jalousi er skamfuldt og tabubelagt, Jeg synes, at menneskets psyke er det mest spændende af alt, vores forsvarsmekanismer, vores længsler, drømme og håb. Alle spøgelserne i vores liv og mødet med andre mennesker, og hvorfor vi i nogle tilfælde bliver de bedste udgaver af os selv - og i andre tilfælde de værste.Da jeg var yngre, havde jeg brug for at lære mig selv at kende. Derfor søgte jeg ind til militæret. Jeg ville vide, hvad jeg kunne klare, og hvad der var relevant for mig i livet.Det var både det fysiske og det mentale, som tiltrak mig, men især ville jeg gerne mærke et sammenhold. Det er ikke, fordi jeg støtter krig og ødelæggelse. Men i den periode var jeg interesseret i at vide, hvilket menneske jeg egentlig var. Og hvorfor skulle militæret kun være for mænd? Jeg trænede i otte måneder og bestod optagelsesprøven, men blev kasseret, fordi de fandt ud af, at jeg havde haft astma som barn. Jeg blev rasende!« - Ud over Nobel hedder du også Mehabil til efternavn. Din mor er født i Danmark, din far stammer fra Algeriet. I »Othello« spiller du maurer og bliver kaldt araberkælling. Hvad betyder din arabiske baggrund for dig? »Halvdelen af mit liv er Danmark, Østerbro, Sortedamsskolen og Sankt Annæ.Og så er der den anden halvdel, min far og hans land. Det er noget, jeg har taget stilling til og synes er vigtigt - især med den flygtningepolitik, vi har lige nu. Men min baggrund har aldrig givet hverken mig eller min bror problemer. Det var først, efter jeg kom i 20rne, at jeg rigtig begyndte at spejle mig i min fars kultur. For jeg er i den grad dansk. Det vil være løgn at gøre mig mere arabisk og etnisk, end jeg er.Mine bedsteforældre er døde. Men jeg har masser af familie i Algeriet. Mine kusiner er højtuddannede. De ved lige, hvad de vil. De er stærke kvinder, men de må virkelig kæmpe - som højtuddannede indvandrerpiger i Danmark.« - Hvordan er det at arbejde med Elisa Kragerup? »Det er håbefuldt og frydefuldt, men samtidig også angstprovokerende. I starten, da vi øvede Othello, fik vi syv minutter til forskellige opgaver, hvor vi skulle improvisere, for eksempel at vise, hvordan Othello opfører sig, når hun er privat, og når hun optræder offentligt. Det er jo ikke sjovt, for man blotter sig. Måske overspiller man eller underspiller.Der er masser af adrenalin, hjertebanken og puha. Da min kollega Peter Plaugborg fik en Reumert, fortalte han fantastisk godt i sin tale om fællesskab. Det lyder som en kliché, men jeg har altså et kæmpe behov for fællesskab og næstekærlighed. Den ensemble-ånd oplevede jeg også i Odense, men i Det Røde Rum på Det Kongelige Teater var vi jo et lille lækkert hold på kun syv skuespillere - det er noget helt særligt, fordi vi var fælles om at bygge en historie op. Vi støttede hinanden - også i de grimmeste situationer. Jeg har mærket meget på kroppen, hvordan det er at være en del af Elisas ensemble. Det er selvfølgelig angstfyldt, men der er tillid i rummet.« - Hvordan forbereder du dig, lige før du går ind på scenen? Har du særlige ritualer? »Jeg skal være fuldkommen koncentreret. I zen! Jeg skal have god tid, inden jeg skal på.Jeg går ind på scenen forinden - det SKAL jeg. Jeg har brug for at mærke, at det er mit rum. Min arbejdsplads. Jeg hilser altid på det tekniske personale et par timer før. Det er mit ritual. Jeg er i høj grad et kropsmenneske. Jeg har brug for, at min krop har været der. Jeg skal gå trinnene, mærke akustikken og kigge ud i salen. For der sidder altså mennesker dér, som har betalt mange penge for at se stykket. Mit fag er fornøjelse og angst i en sær blanding. Men det er en frydefuld cocktail.«.Lila Nobel: 33 år, medlem af ensemblet på Det Kongelige Teater. Othello er hendes første hovedrolle på Det Kongelige Teater, hvor hun tidligere var medlem af Elisa Kragerups Røde Rum og blandt andet medvirkede i Ødipus og Antigone. Uddannet og senere ansat på Odense Teater, hvor hun havde hovedrollen i Antigone på Sukkerkogeriet.
Gender. Shakespeares drama fra 1604 har i Elisa Kragerups instruktion fået én på hatten. Othello spilles af en ganske ung skuespillerinde og er lesbisk.
ØsterbroUngdomsavisen. Kundekonsulent Line Wiedemann og videnskabsredaktør Lasse Foghsgaard (th.) besøgte familien Jonesen (tv.) på en regnvåd tirsdag aften. Familien synes, at Politiken er street, og den holder dem unge. Krydsord og sudoku giver familien, som er spredt over hele Danmark, noget at samles om. Og de elsker, når avisen laver det uventede, som ryster deres verdensbillede.KalundborgNetfordybelse. Karsten Poulsen og Sille Bendix Larsen (bagerst i midten) er storforbrugere af politiken.dk. Selv om børnene Sebastian og Mathilde skaber godt med liv, kan forældrene nemt bruge 45 minutter om dagen på at læse netavisen. De vil gerne have endnu mere dækning af udland og kultur, fortalte de Ole Rasmussen, som blandt andet skriver ATS, og projektleder Frauke Giebner.VibyForståelse. 23-årige Erik Qvistgaard (i midten) læser til lærer og bruger rejsetiden til studiet på Politiken.dk. Erik vil gerne lære mere om mennesker og miljøer, som han ikke vidste fandtes. Han holder af, når Politiken har reportager og baggrundsartikler og ikke kun fortæller, når noget sker, men også hvorfor og hvordan. Han havde besøg af journalisterne Frank Hvilsom (tv.) og Kristian Corfixen.BrabrandMorgenkamp. Matthias Wagner (th.) og hans tre roommates på billedet er studerende og splejser om et e-avis-abonnement. Om morgenen er der kamp om, hvem der skal læse e-avisen på iPadden.Taberne må ty til netavisen på mobilen. De er enige om, at Politiken skal have »mere økonomi - mindre københavneri«. De fik besøg af key account manager Karsten Gray og marketingansvarlig Mette Mi.NørrebroMiljøentusiast. Line Andersen (i midten) og hendes kæreste havde inviteret Politiken på besøg i deres hyggelige treværelses lejlighed på Nørrebro. Her bød de velkommen til administrationschef Rikke Freil Laulund (th.) og relation manager Janne Michaelsen (tv.).Line Andersen fortalte, at hun bruger Politiken og andre medier til at holde sig orienteret på jobbet. Hun arbejder med vand i Miljøstyrelsen og følger grundigt med i især politik og samfundsstof. Hun er vild med alt, hvad journalist Ellen Ø. Andersen skriver på Politikens redaktion ' 2050', der beskæftiger sig med klima, energi og grøn omstilling. Hun så også gerne, at Politiken skrev endnu mere dybdegående om klima og miljø med globalt udsyn.Den eneste udfordring i den ellers hyggelige samtale var da også en form for grøn omstilling, en sensorstyret lysdæmper, som Line Andersen har fået installeret i stuen. Den var dog ikke blevet indstillet helt rigtigt endnu, og derfor efterlod den de fire mennesker i en mørk stue flere gange i løbet af aftenen - som en klimavenlig påmindelse om, at de sad for stille.Derudover skortede det ikke på elektroniske gadgets i hjemmet. Parret har intet mindre end fire tablets i forskellige størrelser - men ingen af skærmene er store nok til at give Line Andersen den samme gode oplevelse med avislæsning, som hun får med papiravisen søndag i sofaen.Besøget blev afrundet med en selfie med Line Andersens nyindkøbte polaroidkamera. Så nu hænger Rikke Laulund og Janne Michaelsen sammen med Line Andersens venner på opslagstavlen i køkkenet. Finere selskab kan man vist ikke bede om, og vi takker for et hyggeligt - og klimavenligt - besøg.AalborgJyllandsredaktion. »Kunne man have fået besøg af Kim Skotte?«, udbrød Hanne Jensen (i midten), der har modtaget Politikens papiravis i over 30 år. Hun måtte nøjes med to mindre kendte ansigter fra kulturredaktionen, nemlig Malene Jensen og Rasmus Straka. Heldigvis er kultursektionen den første, Hanne Jensen åbner. Derudover foreslog hun, at Politiken satser på en Jyllandsredaktion.HerslevKerneværdier. Lærer Birthe Møller (tv.) er en travl moderne læser, der mange gange dagligt er på pol.dk på mobilen. Hun råder Politiken til fortsat at være »Danmarks samvittighed« og ikke glemme sine kerneværdier i sin iver efter at være, ja, netop moderne. Journalist Annemette Grundtvig (i midten) og systemansvarlig Vibeke Strube (th.) takker for kaffe og vind i håret i det solbeskinnede efterår.VesterbroGrundig. Marie Hugsted og hendes kæreste, Jørgen Jørgensen (parret til venstre), holder printavisen i weekenden og er digitale abonnenter til hverdag.Marie holder især af Bøger, Ibyen og kulturen, men hun er også glad for, at vores 1.-sektions nyheder er blevet »grundigere og har fået mere baggrund«. De havde besøg af journalist Helene Navne og udvikler Anders Rudkjær Nørgaard.HelsingørPlatforme. Lone (i midten) og Jan Ibsen (th.) har abonneret på Politiken i 35 år. De læser den ikke alene i hjemmet i Helsingør, men også når de er på ferie i Washington, D. C., og New York. Lone bruger e-avisen i hverdagen, men Jan læser kun den digitale udgave på ferien, for, som han siger, »rigtige aviser skal læses på papir«. De havde besøg af Poul Husted, der er journalist på Politikens rejseredaktion.Fakta: HJEM TIL DIGKom med rundt i landetMød her nogle af de 100 læsere over hele landet, som Politiken besøger i forbindelse med kampagnen # hjemtildig i løbet af denne uge.280 enlige og familier, der læser vores journalistik enten på print eller digitalt, har dermed haft besøg af medarbejdere fra Rådhuspladsen i år eller sidste år.Målet er at samle viden og indtryk fra samtaler med læserne og at komme hjem med ny inspiration, så vi kan fløjte videre og tage fat inde på Rådhuspladsen på et mere kvalificeret grundlag.Følg med på Instagram, Facebook og på politiken.dk/hjemtildig.

