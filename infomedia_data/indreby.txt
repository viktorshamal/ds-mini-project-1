Det skal være sikkert at være borger i København. Og de der ved mest om, hvordan vi sikrer bedst, er Politiets Efterretningstjeneste, PET. Det mener Enhedslistens teknik-og miljøborgmester, Morten Kabell, der med en ny PETsikkerhedsanbefaling, genoptager debatten om en bilfri Indre By i København.Hvor det tidligere bundede i en ambition om at gøre København til en grønnere by, tager debatten nu afsæt i konkrete terrortrusler i lyset af de seneste bilangreb i byer som Nice og Barcelona. Men i modsætning til tidligere kan det se ud som om, det nu bliver en realitet at lukke bymidten af for biltrafik. I hvert fald hvis det står til et rødt flertal i Borgerrepræsentationen.»Det er én af flere mulige løsninger på at terrorsikre København. I Danmark er det PET og politiet, der er sikkerhedsmyndighed. De retter henvendelse til os og siger, at der skal sikres på en given måde. Og det retter vi os så efter,« siger Morten Kabell.Konkret rettede PET henvendelse til Københavns Kommune i starten af juni på baggrund af en aftale mellem de to parter om udredelse af en sikkerhedsvurdering af København.I vurderingen fremgår det, at PET konkret anbefaler etablering af »hastighedsdæmpende foranstaltninger« ved Tivoli, Strøget, Rådhuspladsen, Nyhavn, Kongens Nytorv, Amalienborg Slotsplads, Langelinie, Hovedbanegården og Nørreport Station.Men selv om det ikke konkret vurderes, at en bilfri bymidte er vejen til en sikker by, er det en af de anbefalede løsninger, der henover de næste måneder skal tages en beslutning om. Og med udsigt til en grønnere bymidte i slipstrømmen på et sikrere København, kan det være oplagt at lukke den del af København, der kaldes middelalderbyen - Københavns ældste bydel.To fluer med et smækIfølge Morten Kabell er terrortruslen hovedmotivet for at anbefale en »permanent løsning, der gør det muligt at lukke middelalderbyen for biltrafik«. At det samtidig vil indfri hans tidligere ønske om det samme, er kun et gode på en »trist baggrund«. »Der er ingen tvivl om, at man lige så godt kan slå to fluer med et smæk. Selvfølgelig skal vi få det bedste ud af det. Også for ikke at bruge penge unødigt. Men det er en anden diskussion, for det her handler om sikkerhed,« siger han.Diskussionen kan dog lige så godt tages nu, så en holdbar løsning kan findes. Og ifølge Lars Weiss fra Socialdemokratiet er det da heller ikke udelukket, at en bilfri bymidte netop er en holdbar løsning.»Det er jo et spørgsmål om, hvorvidt terrortruslen er permanent eller ej. Og er den det, skal vi lave en løsning, der svarer til det. Vi har aldrig været afvisende over for at lukke enkelte veje af, og der er områder i byen, hvor man, uagtet terrortrusler, med fordel kan lukke af.Så tanken er bestemt ikke fjern for os,« siger han.Det er det heller ikke for Alternativet, der står til at komme ind med omkring ti procent af stemmerne til det kommende kommunalvalg - en måling fra slutningen af juni i Berlingske.Partiet går ligesom Enhedslisten, de Radikale og SF ind for en lukning af middelalderbyen.I målingen stod de fire partier til at få halvdelen af stemmerne. Og hvis Socialdemokraterne er positive over for muligheden, ligger en bilfri bymidte måske ikke så fjernt.Sådan skal det dog ikke gå, hvis det står til Venstre, der er åbent over for at kigge på, hvordan København kan sikres bedre, men ikke over for en lukning af middelalderbyen.»Vi skal se på farlige veje og cykelstier. Men af hensyn til beboere, handlende og offentlige instanser, nytter det ikke noget at lukke det af og sige, at alle må komme på elcykel. Man har et ansvar som hovedstad, og folk skal kunne komme frem,« siger Cecilia Lonning-Skovgaard.Der foreligger lige nu tre mulige løsninger, som politikerne planmæssigt skal tage endelig stilling til i 2018. Det forventes, at det samlet vil koste mellem 80 og 120 millioner kroner at terrorsikre København.kasl@berlingske.dk Fakta: De tre mulige løsninger på bilfri Indre ByMan lukker middelalderbydelen af for trafik, men åbner dog for muligheden for, at der kan ske gennemkørsel to steder via de illustrerede ruter. Ligesom første forslag lukker man middelalderbydelen af for trafik, men åbner for muligheden for, at der kan ske gennemkørsel - dog kun via den illustrerede rute. Tredje forslag er en total afgrænsning af middelalderbydelen, så der slet ikke kan køres i området.
Terrortruslen bringer endnu en gang snakken om et bilfrit indre by på bordet. Et flertal i Københavns Borgerrepræsentation har nu besluttet at undersøge mulighederne for at lukke en central del af Københavns bymidte af for biltrafik.
Det er langtfra hver dag, at Københavns Kommune omdøber et stykke af en gade eller vej, der allerede har et navn. Dette er ikke desto mindre, hvad kommunen har tænkt sig at gøre med rundt regnet 100 meter af Heibergsgade bag Det Kongelige Tea ter.Dette vejstykke skal fremover hedde Harald Landers Gade, opkaldt efter den verdensberømte danske solodanser, koreograf og ballet mester, mens Heibergsgade får lov at bevare sit hidtidige navn fra hjørnet ved Peder Skrams Gade ned til Nyhavn.Det er kommunens vejnavnenævn, der efter et ønske fra Det Kongelige Teater indstiller, at Teknik-og Miljøudvalget på et møde i næste uge nikker ja til navnet Harald Landers Gade.Medlem af såvel Teknik-og Miljøudvalget som Vejnavnenævnet Niels E. Bjerrum (S) kan ikke mindes, at der er blevet sagt politisk nej til indstillinger fra nævnet. Han erkender dog, at det er »relativt sjældent«, at der bliver lavet om på vejnavne.»Det sker dog. For eksempel hvis der er et stærkt lokalt ønske, eller det rent praktisk er hensigtsmæssigt,« siger han.Af mødematerialet fremgår det, at Harald Lander (1905-1971) som balletmester fra 1932-1951 blev »den person, som fik størst betydning for dansk ballet i første halvdel af 1900-tallet«.Harald Lander var ikke alene en stjerne og en stor mand i sin samtid. Verden over satte han sit hovedværk, balletten »Etudes« fra 1948, op, og vidt og bredt var han anerkendt for sine evner.Harald Lander blev dog også hovedperson i en sag, der i dag ville være blevet ledsaget af # MeToo. I 1951 blev han beskyldt for blandt andet sexchikane, suspenderet, undersøgt og siden frikendt for til sidst at forlade Danmark for at blive balletmester ved operaen i Paris frem til 1963.»Klagerne delte sig i de moralske vedrørende hans forhold til danserinderne og de kunstneriske vedrørende hans ledelse af balletten. Han blev renset for de moralske anklager, mens hans embedsførelse i enkelte tilfælde blev betegnet som ukorrekt.(...) I 1962 kom et forlig i stand med Det Kongelige Teater, hvor han satte endnu et par balletter op på teatret,« hedder det i mødematerialet.Teatret begrunder ønsket om at omdøbe det lille vejstykke med, at Harald Lander fortjener at blive hyldet, ligesom teatret med egne ord til sommer afholder en »gigantisk ballet festival«.Det Kongelige Teater henviser til, at kommunen i 2005 i anledning af en international Bournonville-festival indvilligede i at omdøbe den sidste del af Tordenskjoldsgade fra Stære kassen ned til Kongens Nytorv til August Bournonvilles Passage.Der er i dag kun to adresser på den kommende Harald Landers gade.Den ene er Ny Scenes indgang, Heibergsgade 7, der bliver benyttet af balletskolens yngste elever. Den anden er Heibergsgade 9, der tilhører Det Kongelige Danske Kunstakademi og rummer Laboratoriet for Gips.Indre By Lokaludvalg er dog ikke imponeret over udsigten til et nyt vejnavn ved Det Kongelige Teater.Udvalget stiller sig i det hele taget tvivlende over for ændringer af eksisterende vejnavne.»Lokaludvalget er skeptisk over for forslag om at give dele af gader et nyt navn for at hylde en person.Det er en uskik, for hyldesten fremstår ikke oprigtig,« fremgår det af et høringssvar. »Skal man hylde ham, så giv ham dog en ordentlig vej eller plads et sted i byen. Et reelt stykke vej. Byen vokser hele tiden,« siger formand Bent Lohmann.Vejnavnenævnet mener dog, at navnet passer godt til placeringen ved Det Kongelige Teater, fordi Harald Lander havde sit virke som balletmester på teatret.»Hvis det er logikken, hvorfor er en række veje ude i Sluseholmen så opkaldt efter jazzmusikere? De havde også deres virke inde i byen,« lyder det fra Bent Lohmann.Heibergsgade er opkaldt efter Johan Ludvig Heiberg (1791-1860), der var dramatiker, kritiker og chef for Det kongelige Teater fra 1849-1856.Han skrev blandt andet »Elverhøi« i 1828.ejs@berlingskemedia.dk 
»Hyldesten fremstår ikke oprigtig«. Sådan lyder kritikken af Københavns Kommune, fordi den vil omdøbe dele af en gade i Indre By for at hylde balletmester Harald Lander.
Christian Munch-Hansen er cand. mag., underviser, forfatter, musikkritiker og mangeårig Jazzhouse-fan.JAZZHOUSE I NIELS Hemmingsens Gade er et unikt spillested, der siden 1991 har været jazzens hovedkvarter i København.Som genrespecifikt regionalt spillested har det været det centrale tilløbsstykke for dansk og international jazz i bredde og mangfoldighed. Vi brugere har haft mange store øjeblikke i jazzhuset igennem årene.Men det er slut efter nytår. For tidligere på sommeren, lige op til jazzfestival og ferie, så ingen rigtig tog notits af det, kom pressemeddelelsen som en syngende lussing om, at Jazzhouse, flagskibet for jazzen i hovedstaden, skal flytte ud til langt mindre anvendelige lokaler på Nørrebro, hvor verdensmusikkens spillested, Global, holder til.Hvad er det, vi brugere, brokkerøve og fans af Jazzhouse kan lære af denne nyhed og beslutning med så store konsekvenser? For det er en nedslående nyhed, som vil føre til et markant tab for jazzen i København på flere måder, og som man ikke kan undgå at anskue i forhold til hele den drejning, som er sket på spillestedet i de senere år.HISTORISK SET har jazzen i København af gode grunde været at finde i Indre By. Det er i centrum, spillesteder igennem tiden naturligt har huset den vægtigste livejazz, og hvor både byens fastboende og besøgende publikum færdes i en blanding af kultur-, trafik-og erhvervsliv. Ikke så mærkeligt opstod der en synergieffekt mellem beliggenhed, musik og samtid, da klubben Montmartre i Store Regnegade i 60' erne og 70' erne var et af Europas jazztempler. Det fremfører jeg ikke af nostalgiske grunde, jeg er ikke engang selv gammel nok til at have været der, men som en del af en kulturgeografisk refleksion.Montmartre lå - og ligger også i dag - i en sidegade til Gothersgade, nær gågaderne i Indre By, tæt på Kongens Nytorv, Kongens Have og Nørreport. Efter stedets lukning i 1976 gik der kun måneder, før en ny inkarnation af spillestedet åbnede på jazzmiljøets initiativ og i samarbejde med den berømte værtshusejer Kaj Sørensen.Placeringen var nu endnu bedre, blot et stenkast fra Nørreport og med historiske lokaliteter tæt ved som Frue Plads med Københavns Universitet og domkirken samt området omkring Studiestræde.Oppe på et hustag på hjørnet af Nørregade sad i mange år det store neonskilt, der bekendtgjorde, at ' Flere og flere går om ad Nørregade'. Det var en reklame for det dengang populære Daells Varehus, men det pegede også skjult i retning af ' Monten' i Nørregade 41, som man passerede på vej til Dalle Valle eller videre ned til Strøget og Nytorv.MONTMARTRE I Nørregade var frem til slutningen af 80' erne et unikt spillested, hvor atter beliggenhed og musik skabte en særlig synergi. Da stedet efter Kaj Sørensens død i 1988 skrantede, begyndte folk i jazzmiljøet at se sig om efter en ny central scene for dansk og international jazz.Og det nye sted blev Copenhagen Jazzhouse i Niels Hemmingsens Gade, som åbnede i 1991 i Kvindernes Bygning i smørhullet lige over for Helligaandskirken, fem pissestråler fra Strøget.Jazzhouse havde og har en dejlig stemningsfuld beliggenhed og charmerende lokaler af en vis størrelse og med en vis fleksibilitet. Det har således i 26 år udgjort jazzens flagskib i København og er med rette en institution.At man nu vælger at flytte Jazzhouse til en så perifer adresse som Nørre Allé 7 på Nørrebro, vil være et kæmpe tab for jazzens synlighed både bogstaveligt og symbolsk som ansigt udadtil i byen. Og det vil være et væsentligt tab af selve rammen om de musikalske aktiviteter. Kvindernes Bygning i Niels Hemmingsens Gade har den rette og centrale beliggenhed, den historiske tyngde og et arkitektonisk interiør, som er den centrale jazzscene i København værdigt.Både de ydre og de indre rammer får jazzen på ingen måde tilbage med den rektangulære tidligere gymnastiksal, som huser Global med mindre plads og på alle måder mindre charme i en baggård, klemt inde mellem beboelsesejendomme bag Sankt Hans Torv, langt fra centrum. Det er ganske enkelt lousy.Har nogen bemærket, at jeg indtil videre har antaget, at Jazzhouse faktisk er jazzens sted, for det er det vel? Den lader vi lige hænge et øjeblik, mens vi ser nærmere på flytteplanerne. Grundargumentet i den pressemeddelelse, som Jazzhouse har udsendt, bæres af mantraet ' Mere musik for pengene'.Og sandt er det, at man reelt vil spare penge med et billigere lejemål og derved frigive midler til koncertproduktioner.Men det er i dybere forstand et skinargument.For naturligvis er det dyrt med et centralt lejemål i København, det kommer næppe bag på nogen. Og det bør der være råd til.Vi taler om jazzens centrale scene, jazzens ' kongelige teater', jazzens ' skuespilhus', som med stolthed bør være rammen om netop den særlige improvisatoriske kunstart. Derfor er der basalt set også tale om et kulturpolitisk svigt af stat og kommune samt jazzhusets bestyrelse, alle dem, der sidder i de besluttende råd, når man vil sammenlægge de to spillesteder for at effektivisere driften. Det hævdes fra Jazzhouses side, at det ikke er for at spare, men hvorfor ellers forringe rammerne om musikken? Hvor uendelig mange flere millioner postes der ikke i drift og opretholdelse af de mange dyre koncertsale og orkestre inden for den klassiske musik, som heller ikke er rentable på markedsvilkår. Men de skal naturligvis støttes, fordi vi i Danmark har en stærk kulturpolitik og et demokratisk overskud, der tilgodeser, at de definerende musikformer skal have en position i kulturlivet.HVIS VI SKULLE overføre argumentet om ' Mere musik for pengene' på den klassiske musik, kunne man lave tankeeksperimentet, at vi flytter Operaen til et billigere hus, eksempelvis Østre Gasværk på Østerbro, hvilket kunne frigive millioner til flere og dyrere opførelser.Det kunne ske med flotte ord om sammenlægning og symbioseeffekt. Der er godt nok mindre plads og fleksibilitet, og Gasværket ligger ikke centralt, men vi kunne jo få meget mere ' indhold' for pengene! Hvis planerne om flytning af Jazzhouse effektueres, er der tale om et kæmpe tab for jazzscenen i København. Tab af en hæderkronet historisk lokalitet. Tab af central beliggenhed med adgang via Indre Bys unikke og befolkede gågader.Tab af et spillested med passende plads og fleksibilitet.Tab af rummets gode lyd, atmosfære og charme.Endelig er det et kæmpe symbolsk nederlag for jazzen, at det ikke kan lade sig gøre i velbeslåede Velfærds-og Kulturstøttedanmark at sikre denne centrale scene i Niels Hemmingsens Gade.Hvis man endelig skulle flytte, burde man finde en for alvor egnet og centralt beliggende bygning og rykke Global derind sammen med jazzen. I så fald kunne der være tale om et nyt kraftcenter for jazz og verdensmusik i København.Men udflytningen af Jazzhouse til Nørre Allé er først og fremmest opportun for spillestedernes ledelser, ikke for jazzen i byen. Det er en ' rævekage', bagt og besluttet bag lukkede døre som en intern politisk manøvre mellem spillestedernes ledelser og de bevilgende myndigheder.Burde en så væsentlig beslutning ikke have været genstand for en høring ude i jazzmiljøet blandt stedets brugere og sympatisører, som kunne have medind-flydelse i processen med tilkendegivelser ud fra flere alternativer og scenarier? Åbenbart ikke, for flytningen er blot det seneste strategiske ryk væk fra jazzen i København og en yderligere centrering om et mere undergrundspræget publikum, som husets ledelse har henvendt sig til med de seneste års repertoire.Der har været heftig debat om Jazzhouses kunstneriske profil, som har bevæget sig stadig længere væk fra egentlige jazzkoncerter til en dyrkelse af, hvad daglig leder Bjarke Svendsen har kaldt »radikal samtidsmusik«. Det generelle reaktionsmønster fra Jazzhouse' side har været at afvise enhver kritik og hævde husets egen progressive ånd og nytænkning.HVEM ER DET, udflytningen af Jazzhouse til Global umiddelbart gavner? Ja, Bjarke Svendsen er såmænd daglig leder af både Jazzhouse og Global. Han behøver efter nytår ikke at udføre den magiske kunst at være to steder på én gang. Der er fundet en løsning på et kunstigt skabt behov.Også en anden må være glad, nemlig musikchef i Global Peter Hvalkof, som også står for verdensmusikken på Roskilde Festival.Svendsen og Hvalkof kommer ud af det samme netværk. Talte nogen om centralisering og konsolidering af magt? Det er et af Bjarke Svendsens spin-numre, at han i offentlige skrivelser og udtalelser har fordrejet virkeligheden, så det ser ud, som om det kun er via hans egne ideer, at spillestedet kan være samtidsorienteret og udviklingsorienteret. Men ingen har nogensinde ønsket, at Jazzhouse skulle være andet.Svendsen har åbent italesat sin retræte, i forhold til hvad han med et stigmatiserende udtryk har kaldt »essentialistisk jazz«. Han anvender her et selvopfundet akademisk begreb som modsætning til en samtidsrelevant linje. »Vi har ikke lyst til at være den absolutte gennemsnitlighed«, har han frækt udtalt i denne debats kontekst. Og nu har han fået carte blanche af sin bestyrelse og Kunststyrelsen til i rammeaftalen for 2017-2020 at afsværge den brede jazzscene, som stedet ellers før var forpligtet til at støtte.»Jazzhouse skal ikke længere kun varetage én genres interesser«, har Svendsen udtalt i sin historieløse affejning af jazzen som en unik improvisatorisk kunstform i verdenskulturen.Han vælger her at se stort på, at jazz ikke kan begrænses til en genre, for det er en pluralistisk musikform, der hele tiden trækker på et væld af genrer og stilformer.TIL TRODS FOR kritik fra musikere, lyttere, anmeldere og branchefolk med et ellers bredt jazzsyn har spillestedet hævdet en mærkværdig profil, hvor man ' kontekstualiserer jazz' og ' undersøger jazzens grænser' ved i udtalt grad at have koncerter med alle mulige andre end netop jazzens udøvere. Jazzhouse dyrker i stedet ' radikal samtidsmusik' med stilismer som impro, noise, drone, metal, folk, pop og psykedelisk.I et samtidsrelevant Jazzhouse bør der naturligvis være plads til alternative musikere og eksperimenterende navne inden for et bredt opbud af musik med relation til improvisationsmusikken.Men problemet er, at den musik er blevet den bærende i Jazzhouse.Resultatet er en udsultning af scenen for den internationalt orienterede jazzog improvisationsmusik, som spillestedet burde tilbyde det københavnske publikum.Man er reelt holdt op med at være medskabende på jazzens vegne, men er i stedet blevet ekskluderende. Jazz-og improvisationsmusikken har et væld af udtryk og nytænkende aktiviteter rundt om i Europa og på kontinenterne, som Jazzhouses programlæggere negligerer eller simpelthen ikke kender til.Man kan jo bare høre mainstream og bebop andre steder i byen, har stemmer lydt i forsvaret af Jazzhouses nuværende linje.På denne måde generaliserer man om en stor og mangfoldig scene og forsnævrer forestillingen om nutidsjazzen i Danmark og internationalt.Det er endvidere meget selektivt, hvilke danske musikere der får muligheden i huset. Selv med den eksperimenterende profil, der nu hersker, er der mange oplagte nytænkende navne, som må friste en skæbne i ufortjent ubemærkethed på mindre scener.Jazzhouses nuværende ledelse har mange visioner med sin ideologi om koncerter som musikalske »forhandlingsrum«. Men der er ikke mange visioner på nutidsjazzens vegne f. eks. ved at iscenesætte unikke møder mellem danske og udenlandske navne og ved at udfordre og inspirere musikere til at indgå i samtidsaktuelle temaer, der kan gøre jazzen relevant.Arrogancen over for det etablerede jazzmiljø, spillestedets særlige historik og funktion har været udtalt.Mange af dem, som før var med til at bære Jazzhouse som musikere, støtter og fans, føler sig ikke længere repræsenteret af husets profil, selvom Jazzhouse som regionalt spillested burde være forpligtet til at have den bredde.Daglig leder Bjarke Svendsens måske mest absurde udtalelse har i den forbindelse været, at Jazzhouse »ikke vil være lidt for de mange, men meget for nogen«. En retorisk antitese, der skal sælge synspunktet, at Jazzhouse uden Svendsens radikalitet vil miste sin vægt.Præmissen er åbenbart, at en stærkere jazzlinje vil ensrette musikudbuddet og svække den kunstneriske relevans.Men virkeligheden er, at Jazzhouse altid netop har været både lidt for de mange og meget for nogen.Sådan er det skam også nu, hvor Bjarke Svendsen og hans støtter har kuppet Jazzhouse og dets støtteordning og har omdannet spillestedet til noget andet end jazzens centrale scene i København.Det er en historisk magtovertagelse, som trækker tænder ud på jazzscenen i hovedstaden. Ingen af de øvrige spillesteder har jo kapacitet til at løfte den opgave, som Jazzhouse burde løfte.Det er lykkedes stedets nuværende ledelse at opdyrke et nyt publikum med en ny profil. Men det sker på bekostning af den centrale jazzscene i København.Derfor er retningen klar nok, når spillestedet formentlig efter nytår skifter navn og således fuldbyrdet kan anskues som noget helt andet, måske som Roskilde Festivals satellitscene i hovedstaden.Hvor ville jeg håbe, at min vurdering blev gjort til skamme.CHRISTIAN MUNCH-HANSEN.At man nu vælger at flytte Jazzhouse til en så perifer adresse som Nørre Allé 7 på Nørrebro, vil være et kæmpe tab Historisk set har jazzen i København af gode grunde været at finde i Indre By Resultatet er en udsultning af scenen for den internationalt orienterede jazz.
KRONIKEN Jazzhouse har i mange år været den centrale scene for jazz i Danmark med stolte traditioner i hovedstadens centrum. Det er en skandale, at man vil flytte det til Nørrebro.
Et flertal i København bestående af samtlige partier på nær V og K har besluttet at vende ensretningen i Kronprinsessegade.I dag kan bilister tage turen ind af Kronprinsessegade langs Kongens Have, krydse Gothersgade og suse af Bremerholm Magasin og videre mod Slotsholmen, Amager og motorvejene i syd. Men til sommer vil det være slut.Siden 2013 har der været planer om at vende ensretningen ud af byen i Kronprinsessegade på stykket ved Kongens Have og samtidig gøre det muligt at cykle i begge retninger. I dag er også cykeltrafikken ensrettet ind mod byen.Et flertal i Teknik-og Miljøudvalget stemte trafikomlægningen igennem i september. Men på torsdag kommer beslutningen alligevel i Borgerrepræsentationen, for den mulighed har de Konservatives gruppeformand Jakob Næsager besluttet sig for at benytte.Han er nervøs for afviklingen af biltrafikken.»Man kommer ikke med et kvalificeret bud på, hvor trafikken skal køre i stedet. Dybest set er det en lukning af gaden. Når man henviser til, at trafikken kan køre af Store Kongensgade og Toldbodgade i stedet, og forvaltningen samtidig oplyser, at kapaciteten er fuldt ud udnyttet der, så er der ingen alternativer,« siger Jakob Næsager og fortsætter: »Det betyder, at folk kommer til at holde endnu længere i kø. Det er et forsøg -via salamimetoden -på at lukke Indre By af for biler.« 3.300 køretøjer og 4.000 cyklister bevæger sig i snit i døgnet i Kronprinsessegade, viser tal fra Københavns Kommune.Forventer dobbelt så mange cyklisterKommunen forventer et fald til ca. 1.300-2.000 køretøjer og en fordobling af antallet af cyklister, når den nuværende ensretning er vendt om.Københavns Kommune forventer, at tiltaget vil medføre en omfordeling af biltrafikken til Store Kongensgade, Toldbodgade og Holbergsgade.Tættere mod Indre by drejer det sig især om Øster Voldgade, Gothersgade og Borgergade.På Bremerholm og i Gothersgade blev der i 2013 etableret såkaldte modstrømscykelstier, men for de cyklister, der skal mod Østerbro, mangler linket via Kronprinsessegade fortsat.Når det er klar, vil københavnerne kunne cykle lige gennem byen fra syd mod nord i en lang organisk slange.Ifølge teknik-og miljøborgmester Morten Kabell (EL) er håbet da også, at den vendte ensretning skal få flere til at vælge cyklen. Samtidig er det et spørgsmål om at afvikle trafikken mere smidigt, også når byens indbyggertal vokser: »På de fleste af vores veje og cykelstier i Indre By må vi i dag desværre melde alt udsolgt i forhold til ledig kapacitet. Det vil sige, at både cyklister og bilister i dag oplever trængsel og dårlig fremkommelighed. Det problem bliver kun værre, efterhånden som byen vokser med 100.000 indbyggere. Netop derfor skal vi prioritere de pladsbesparende transportformer som cyklisterne. Det kan kun ske på bekostning af bilisterne,« siger Morten Kabell i et skriftligt svar.pbu@berlingske.dk ogperd@berlingske.dk 
Bilerne i Kronprinsessegade i København vil i fremtiden ikke køre ind i byen, men ud af byen.
Det er tid til et virkelighedstjek. 26.juli kritiserede formanden for SFU København, Ask Harsløf, i Berlingske avisens økonomiske rådgivning.Jeg hæfter mig naturligvis mest ved, at han mener, at studerende ikke vil bo i København K, men bare gerne vil »have tag over hovedet«. For er der noget, som velfærdsstatens curlingbørn gerne vil, så er det at blive forkælet og forgyldt.Det er naturligvis meget karikeret at sige, at alle unge vil bo i København K, men enhver løgn har et gran af sandhed. Hvornår har du sidst hørt om en studerende, hvis førsteprioritet var at bo i Albertslund, Brøndby, Kastrup, Tårnby, Ballerup, Roskilde? Sandsynligvis aldrig, for størstedelen af de studerende bor kun der, hvis de ikke kan finde noget tættere på Indre By. Ikke tættere på deres studium eller deres job. Nej, på Indre By. Måske skjuler de det med »jamen, det er jo her, hele mit liv er«, eller »alle mine venner bor jo i København, og jeg studerer der«. Men København er sådan set ret stor, og det meste af universitetet ligger efterhånden på Amager (forresten ved siden af IT-Universitetet), AAU i København ligger i Sydhavnen, Journalisthøjskolen i København ligger i Nordvest, og det samme gør AU, så der er altså rig mulighed for, at man kan bo tæt på sit studium uden at bo tæt på Indre By.Boligpriserne i København er høje og somme tider ubetalelige, fordi efterspørgslen er så stor. Udlejere ved, at de kan slippe af sted med en høj husleje, fordi alternativet er, at den studerende må være hjemløs eller droppe ud af studiet. De studerende vil gerne bo tæt på byen, og selv om der sikkert er mange gode grunde til det, er det hverken dit eller mit ansvar, kære Ask, at sikre, at Lise eller Peter kan bo i Gothersgade eller Christianshavn til 3.000 kr. om måneden. Og det er slet ikke nogen ret.Jeg har aldrig mødt studerende, som læste på RUC og brokkede sig over, at de ikke kunne finde bolig i Roskilde. De fleste bor i København eller leder efter bolig der. Hvorfor mon? København er en skøn by, for der er rigt på liv, plads til alle typer (også stereotyper), mange arbejdspladser, og mange studier udbydes her. Der er bare intet af dette, som er et argument for, at unge skal have tag over hovedet, bare fordi de er studerende.Som menneske må du hele tiden træffe valg baseret på, hvad du får størst gevinst på, eller hvad der har den værste konsekvens.Nogle kan godt leve med at bo i Herlev eller på Vestamager og have en lav husleje, men bruge penge på transport, og andre vil hellere prioritere at bo i Skindergade og tage et SU-lån. Det må være konsekvensen af, at vi har en storby (hovedstaden endda), hvor en stor del af vores arbejdspladser og uddannelser ligger. Hvis du er utilfreds, er der jo ingen hindring for at læse statskundskab i Odense eller psykologi i Aalborg.Livet er hårdt, livet er uretfærdigt, livet gør ondt, og livet kræver, at man træffer valg hele tiden. Så tag noget ansvar, bliv voksen og indse, at du ikke altid kan få alt, hvad du peger på.Ida Egede er landsformand for Borgerlige Studerende.Livet er hårdt, livet er uretfærdigt, livet gør ondt, og livet kræver, at man træffer valg hele tiden. Så tag noget ansvar,.
Kommentar.

Små, SU-venlige lejligheder er steget voldsomt i pris de sidste to år, og stigningerne er størst uden for centrum. 
Der er gang i noget gravearbejde på et hjørne i Pisserenden i Indre By i København. Jeg ved ikke, om Kommunen er idioter eller hvad, for alle ved, at Pisserenden og Christianshavn er de mest giftige steder at grave og bygge i København. Selv om de fleste beboere i de områder efterhånden er blevet ældre velhavere bosatte i dyre ejerlejligheder, så var de BZere eller slumstormere engang, og de er ikke blevet mildere med alderen.For nogle måneder siden læste jeg, at de i Kina lige har flyttet en million mennesker.De fik bare et brev med en ny adresse og en dato. Ingen brokkede sig, men Kina bliver også drevet mere som en virksomhed med ansatte end som et land med borgere.Nå, men tilbage til Pisserenden, hvor borgere forleden havde samlet sig til en lille demonstration. Ca. tyve mennesker var mødt op. Nogle havde bannere med, hvor der stod: »Stop med at smadre vores by« og sådan noget. For øvrigt går gravearbejdet ud på at etablere et lille brolagt kryds, og beboernes anke er, at det vil indsnævre vejbanen og gøre det farligere at passere på cykel. Jeg skal ikke gøre mig klog på, hvem der har ret, og det er heller ikke denne klummes ærinde. Derimod vil jeg gerne hæfte mig ved en episode, som indtræf få dage efter demonstrationen. Ukendte gerningsmænd havde nemlig smidt et lokum med en lort i midt på byggepladsen, øjesynligt for at obstruere arbejdet. Jeg drikker morgenkaffe på en café lige ved siden af og så derfor toilettet, også fordi en gruppe byggearbejdere stod og betragtede det i tavshed, indtil en fyr i halvtredserne, sandsynligvis formanden, kom derhen og snart efter råbte: »Kenneth!«, hvorefter en ung fyr på 18 år i helt nyt og lidt for stort og tøj kom luskende. Det er altid den yngste, der skal fjerne den slags.Men nu til sagen og det dilemma, jeg vil præsentere dig for: Hvordan ville du gennemføre en sådan lokumsaktion? Hvordan gør man smartest sådan noget? Skider man i toilettet oppe i lejligheden i fred og ro, hvorefter man bærer det ned? Eller bærer man først toilettet ned, for derefter at skide i det? Den første mulighed har den åbenlyse fordel, at man besørger i hjemmets trygge rammer, mens bagdelen selvfølgelig er, at man bagefter skal bære det stinkende kar ned. Den anden mulighed gør nedbæringen rarere, men besørgelsen mere risikobetonet og potentielt ydmygende.Jeg gennemførte en lille undersøgelse på Facebook, hvor jeg bad folk stemme om, hvad de ville gøre. Til min store overraskelse valgte langt de fleste at skide i lokummet på gaden. Flere betonede, at det gjorde protesten stærkere, at folk kunne se selve besørgelsen. En af de få tilhængere af den alternative model skrev, at hun ville besørge oppe i lejligheden, bære toilettet ned og skynde sig væk. Hun kaldte sit valg for »det generte og let hykleriske valg«. Og måske er det da også mindre hyklerisk og mere ærefuldt at besørge i toilettet nede på gaden, »mens man stirrer intenst på de forbipasserende«, som en anden bemærkede længere ned i tråden.»Flere betonede, at det gjorde protesten stærkere, at folk kunne se selve besørgelsen.«.

Hvorfor skulle vi mødes i Palmehuset? »Hele Botanisk Have er generelt fantastisk smuk. Og Palmehuset har en atmosfære, som vækker nogle helt særlige stemninger i mig. Det var det første sted, jeg begyndte at komme, da jeg flyttede fra Munkebjerg i Vejle til København som 17-årig. Jeg har altid haft en dybfølt glæde for natur, planter og smukke blomster«. Hvor bor du? »Vi har lige købt et baghus ved Smallegade på Frederiksberg. Fra vores terrasse kan jeg stå og kigge ud over Frederiksberg Have. Og hver eneste aften kl. 19 flyver en flok fugle ind over huset. Det gør det særligt magisk, synes jeg. Og så giver det en følelse af at være med i verden«. Hvad karakteriserer kvarteret? »Der er noget dekadent eller højtideligt over Frederiksberg, som jeg virkelig godt kan lide. En ordentlighed i det, man laver. Og en respekt for stedernes historie. Det er så tæt på København, og så er det alligevel helt sit eget«. Er der noget, Frederiksberg mangler? »Det kan hurtigt blive lidt støvet, hvis ikke der er en vekselvirkning mellem det højtidelige og det mere upolerede. Tempoet er stadigvæk højere i København, og derfor bliver det ikke så mageligt«. Du er uddannet tonemester fra Filmskolen.Hvem ville du sætte til at lave en film om København? »Der er noget virkelig ægte og autentisk over København, som jeg tror, at Josefine Kirkeskov ville kunne bringe frem. Hendes film er som psykologiske labyrinter gennem det smukke og mindre flatterende.I mine øjne er kontrasten den bærende fortælling om København«. Hvilken årstid klæder København bedst? »Foråret. Særligt maj, hvor alt det nye liv skyder frem, og hvor tordenvejr ryster lidt op i København«. Hvor er København særligt grim? »Alle steder i København kan noget og giver noget forskelligt til byen. Men jeg har det stramt med nybyggeri, der er tankeløst eller åndsforladt. Steder, der ikke får lov til at ånde«. Hvornår bliver du irriteret på København? »Jeg går altid rundt. Det føles alt for utrygt at cykle, hvor virkelig mange cykler uforsigtigt og uden tanke for andre.Og så oplever jeg meget mere, når jeg går. Her er alting mere open ended«. Hvis København havde et soundtrack, hvad skulle det så være? »Noget smukt og vildt som Scott Walker.Han har så mange facetter. Ligesom København.Der er både noget råt, autentisk og noget højtideligt«. Er der et sted, der dufter særligt godt i København? »Syrenerne ved SMK. Og i Østre Anlæg, hvor der er en lille rododendron-og en birkehave. Og når de fælder træer derinde, lader de dem ligge, så det sværmer med insekter, som tiltrækker en masse underlige fugle. Det er ret fantastisk«. Har du et stamsted? »I mange år var det Cafe Nick i Indre By, hvor man kan ryge cigaretter, skrive og så observere og smuglytte til de ældre kunstnere og arkitekter, der kommer derinde. Ellers Café Intime. Jeg har selv arbejdet der i mange år. Men nu er det svært at sidde derinde og arbejde uden at falde i snak med alle de skønne mennesker, jeg kender derinde«.Hvor går du hen og hører musik? »Det er skrækkeligt, men det gør jeg næsten ikke. Jeg arbejder med musik til mig selv eller andre hver eneste dag, og det gør, at man bliver lidt fyldt op«. Hvor ville du invitere din kæreste på date? »Les Trois Cochons på Værnedamsvej.Han gider ikke ud at høre alternativ musik, så det ville han sætte pris på«. Hvor går du byen? »Jeg drikker ikke længere, så jeg går slet ikke i byen. Hvis jeg går ud, så er det, fordi en af mine venner har en fernisering eller har færdiggjort en film, som jeg godt vil støtte op om«. Hvis du fik en stor pose penge, hvad ville du så forandre i byen? »Hvis man gjorde noget ved støjniveauet fra trafikken, så tror jeg, man ville føle, at der var meget mere space. Faktisk har man forsket i forskellen på fuglenes tonelejer, og fuglene i byen fløjter på højere frekvenser end dem uden for byen.Det er ret vildt, at selv fuglene forsøger at overdøve støjen«. Hvor får man den bedste kaffe? »Den laver min kæreste. Han laver den lige, som jeg vil have den. Putter mælk i og bringer den til mig. God. Hvis han ikke er hjemme, så er det Café Sokkelund på Frederiksberg«ibyen@pol.dk .
Musiker Sophia Maj, der står bag aliasset Ellis May, elsker blomsterne i Palmehuset og ordentligheden i Indre By.
NØRREBROLars Aslan Rasmussen Politiker og folketingsmedlem for Socialdemokraterne, for hvem han er opstillet i Nørrebrokredsen.Jeg er født og opvokset i Stefansgade på Nørrebro sammen med min far, mor og to søstre. Vi boede det meste af mit liv i en toværelseslejlighed, og mine bedsteforældre boede i naboopgangen.Kvarteret omkring Stefansgade er blevet ret trendy nu, men det var det bestemt ikke dengang.Jeg voksede op i et af de mest socialt belastede områder i Danmark, og hverken min familie eller mine venners familier havde mange penge. Men vi var og er stolte af Nørrebro.Stolte, fordi vores bydel rummer så meget forskelligt: Kunstnermiljøer, græsrodsaktivister, etniske specialbutikker, unge og gamle og en masse børnefamilier.Nørrebroparken er et godt sted at starte, når man besøger Nørrebro. Her summer det af liv.Parken er en oase midt i brokvarteret - omgivet af træer og med en masse delikatessebutikker.Prøv f. eks. at besøge Isværket i Stefansgade, der laver byens bedste is og kaffe.Så er der Assistens Kirkegård. Som barn syntes jeg, der var noget magisk ved det sted, og det synes jeg nok stadigvæk. Midt i storbyjunglen kan man her forsvinde væk mellem sjove træer og buske, og selv om der er tung trafik rundt om kirkegården, hører man den ikke, fordi man befinder sig i en slags tidslomme. Hans Scherfig, Niels Bohr og H. C. Andersen ligger alle begravet her, men det afholder ikke folk fra at sole sig på de grønne områder mellem gravene, spise frokost og nyde livet. Nogle bliver forarget over, at man gør sådan på en kirkegård, men selv synes jeg, at det er enormt smukt med så meget liv omkring de døde.Anbefales kan også Dronning Louises Bro, som forbinder Nørrebro med Indre By. Den har fået et helt nyt liv, efter Københavns Kommune traf den fantastiske beslutning at begrænse biltrafikken på Nørrebrogade. Overalt på broen sidder der mennesker, folk spiller musik, laver gøgl og alt muligt andet. Sæt dig op ad muren langs vandet, og nyd dette skønne sted i centrum af København.FREDERIKSBERGCamilla Lindemann Journalist og forfatter, tidligere chefredaktør for Psykologi og Femina, aktuel med bogen "60 med mere".Jeg flyttede til en lejlighed på Sankt Thomas Allé på Frederiksberg for næsten 23 år siden. Fra mit hjem er der udsigt til Sankt Thomas Plads, som med dets to store prydbrønde minder mig om Paris.Der er mange dejlige steder på Frederiksberg. Pak en madkurv, og tag f. eks. en tur i Frederiksberg Have, der er anlagt af Frederik 4.omkring Frederiksberg Slot, og hvor der stadig er rester af en barokhave og en romantisk landskabshave. Der er søer, kanaler og masser af løgplanter, blomstrende træer og buske. I midten af haven er en ø med et kinesisk lysthus, hvor der er fri adgang om søndagen i sommermånederne.Og man kan også hoppe i en af de små både, der sejler rundt på kanalerne.Fra haven er der ikke langt til Cisternerne, der er Københavns Vandforsynings tidligere højdebeholdere i Søndermarken overfor Frederiksberg Slot. Nedgangen er markeret med to glaspyramider, og nede i dybet er der spændende kunstudstillinger.Et alternativ til madkurven kunne være en frokost på Café Lindevang, der ligger på Sløjfen ved Peter Bangs Vej. Caféen tilbyder frokost med god dansk mad, og er man ikke til smørrebrød, kan man få mere moderne mad på caféen ved siden af. Har man børn med, er det oplagt at gå en tur i Lindevangsparken, der har glimrende legepladser.Når maven er fyldt, trænger man til lidt åndelig føde. Besøg Thiemers Magasin i Tullinsgade. Det er en boghandel, der ligger på kanten af Vesterbro, og her kan man få kaffe og en god litteratursnak med boghandleren Rikke Viemose. Om søndagen er der ofte et forfatterarrangement i salonen bag boghandlen.Værnedamsvej, der støder op til Tullinsgade, er også et besøg værd.Gaden har mange hyggelige caféer og charmerende butikker med lækkerier som vin, te og ost og en dejlig kaotisk, men hensynsfuld trafik, som ingen tager notits af.AMAGER OG CHRISTIANSHAVNKetti Bueno Ferrer Salsainstruktør og indehaver af kursuscentret Havana på Amager. Har med undtagelse af et par udenlandsophold boet på Amager hele sit liv.En af de ting, jeg elsker ved Amager, er, at den er lastet med utæmmet natur. Overalt kan du finde oaser, der aldrig har set en plæneklipper -eller en byplanlægger. Og det er nok ret kendetegnende for øen og amagerkanerne. De har kant, og selv om de er en del af København, er det, som om de er helt upåvirket af det. Når et af de lidt mondæne steder, man finder mange andre steder i København, åbner på Amager, glider det hurtigt ind i den der lidt lavpraktiske hverdagshygge, der er her på øen. Ellers mister det sine kunder.Hvis jeg skulle vise øen til nogen, der ikke kender den, så ville jeg invitere dem på middag på Sundby Sejl, som er en restaurant, der ligger ved Amager Strandpark. De laver store, folkelige retter, som er sindssygt velsmagende. Der sidder man så på bænke og stole blandt sejlfolk og med udsigt til vandet og spiser. Og når du er færdig, bærer du selv din tallerken ud Amager er en stor ø, og den opleves bedst på cykel. Man kan starte på Nyhavn og krydse vandet via de nye cykelbroer. Herfra kan man cykle langs havnefronten fra Christianshavn til Islands Brygge og videre, indtil man når et sted, der hedder Nokken. Det er et gammeldags kolonihavefællesskab, der har lidt Wild West-stemning over sig. Sjove mennesker, skæve huse og mærkelige joller.Når folk besøger Christiania, foregår det altid i området omkring Pusherstreet. Hvad få ved, er, at der på den anden side af voldene er en strækning, der hedder Syddyssen, som også er Christiania, men bare uden al balladen. Det er bare folk, der bor der -og ofte i nogle meget fantasifulde huse.VESTERBROErik Clausen Filminstruktør, skuespiller og multikunstner. Opvokset i Sydhavnens arbejderkvarter. Har størstedelen af sit liv boet på Vesterbro.Vesterbro er noget særligt, og for os, der bor her, vil jeg sige, at det er et kærlighedsforhold. Et sted, der er værd at besøge for udefrakommende, er Skydebanen. Det er en stor legeplads og en lille park, som ligger bag et usædvanligt byggeri, der er helt borgagtigt. Her kan man sætte sig ind og meditere lidt.Så er der Kødbyen, som det hedder, selv om der ikke er meget kød i Kødbyen. Til gengæld er der en masse kunst og kultur og caféer. Det er den nye generation, der har indtaget Kødbyen, og den nye generation præger i det hele taget Vesterbro.Ikke mindst kvinderne med deres barnevogne. De skyder gennem Istedgade, som om de skubbede en tank foran sig, men med stor selvbevidsthed. Her er der tale om ønskebørn -bare det var mig.For enden af Istedgade er Enghaveparken, som er en stille park med et historisk perspektiv, idet den første rockkoncert i Danmark fandt sted her. Hvis du kigger op på scenen, som stadigvæk står der, fordi den er muret, kan du næsten høre »One, two, three o'clock, four o'clock, rock« for dig. På et tidspunkt spillede Tommy Steele her, og jeg kan huske, at vi var 30-40.000 mennesker, der råbte begejstrede, hvilket de jyske betjente besvarede ved at give os knippelsuppe og smide os ud af parken.»Istedgade overgiver sig aldrig.« Sådan lyder en parole, som blev til under Anden Verdenskrig, dengang folkestrejken startede. Det skete på Istedgade, men i dag må jeg sige, at Istedgade har overgivet sig til pænheden, designbutikkerne og café au laiterne til 75 kr.ØSTERBRODavid Oliver Fischer Kok, kogebogsforfatter og ejer af restauranten Hos Fischer på Østerbro, hvor han har boet størstedelen af sit liv.Mine forældre flyttede til Østerbro, da jeg var 5 år gammel, og har boet der lige siden. Et af de steder, jeg husker særlig godt fra min barndom, er Skudehavnen, som ligger i Nordhavn. Min onkel er bådebygger, så jeg er kommet meget dernede og har fulgt udviklingen, siden det hed Frihavnen. Der er stadig nogle af de gamle erhvervsfiskere tilbage, og om sommeren kommer folk dertil fra byen. Skudehavnen er en hyggelig, lille oase midt inde i byen, hvor der er fredeligt.Jeg er kok og har min egen restaurant, Hos Fischer, på Victor Borges Plads på Østerbro. Ikke så langt derfra ligger Sankt Jakobs Plads, der har lidt pariserstemning over sig, og hvor man kan finde en restaurant, der hedder Le Saint Jacques.Der er jeg udlært. Og måske er det kærlighed til min gamle læremester, den franske kok Daniel Letz, men når jeg sidder der om sommeren og drikker et glas rosévin, så har jeg det, som var jeg i Paris. Han er en super fyr, og så laver han byens bedste laks.Brumleby kender mange sikkert. Det er et hyggeligt, lille sted, som er omringet af femetagers bygninger og Parken. En landsby midt inde i byen. Kender ikke historikken omkring Brumleby, men det er altid hyggeligt at vandre rundt derinde. Folk bor der jo, det er ikke et museum.Og det er nok lidt med brumbasser som med christianshavnere. De bor ikke på Østerbro, men i Brumleby, ligesom når en fra Christianshavn i hvert fald ikke bor på Amager. Det er ikke et udtryk for snobberi, men der er en vis stolthed ved at bo der.temasektion@jp.dk 
Hvert år rejser hundredtusinder af turister til København for at besøge Tivoli, Nyhavn og alle de andre kendinge blandt byens seværdigheder. Men mange af hovedstadens mest charmerende steder skal man være indfødt for at kende. Så dem har vi fundet fem af.
Borgerrepræsentationen i København har langt om længe åbnet øjnene og set, at Strøget og store dele af Indre By er hastigt på vej ned ad slisken mod mere slum. Kommunen har sat en helhedsplan for Strøget og tilstødende gadeforløb i høring. Problemet er bare, at planen er meget forstemmende. Den stiller tre fantasiløse og skrabede scenarier op, som stort set kun tager stilling til gadens »gulv« og gadeudstyr. Der mangler en langt mere grandios og gennemarbejdet vision for, hvordan Strøget og Indre By skal udvikle sig med funktioner, arkitektur, trafik, mennesker og kulturhistorie.Strøget er hele Danmarks hovedgade og et turistikon. Men det er ikke just med stolthed, at man viser det frem, og beboere i Indre By holder sig hellere på afstand. »Kan Strøget nogensinde blive pænt?« spurgte en kollega, der som vi bor i og ejer en ejendom i Indre By, da vi opfordrede ham til at deltage i høringen.Der er rå mængder af problempunkter, og kommunen nævner selv mange af dem.Rodet og utilpasset butiksskiltning, affaldsproblemer, butikkers og restauranters »privatisering« af det offentlige rum, stigende international kædedominans, støj, grim lugt, kaotisk bil-og cykelparkering, lummer belysning fra utilstrækkelige gadelamper og voluminøse neonskilte, revnede belægninger osv. Det er en stor mundfuld med alle de udfordringer på én gang, men kommunen har helt anorektisk kun valgt at tage et par små krummer i munden.Forslaget leverer et så magert beslutningsgrundlag, at det virker useriøst. Der mangler fagligt forsvarlige analyser af funktioner, behov, trafikmønstre, bevaringsværdier. Der mangler en redegørelse for anden planlægning og lovgivning, herunder omkring samspilsproblemer og samspilsmuligheder mellem forskellige forvaltningsområder og myndigheder. Vigtige drivkræfter i udviklingen lades behændigt ude af betragtning. Der mangler i det hele taget alt det, som gør, at vi kan tro på, at Borgerrepræsentationen tager Strøget og Indre By alvorligt.Der skal vilje og mod til at sætte sig igennem over for interesser af meget forskellig art og samtidig være skarp i mediering og prioritering. Er Borgerrepræsentationen klar til det? Et af de tungtvejende hensyn er erhvervsinteresserne på og omkring Strøget. Der er arbejdspladser i Indre By, og mange af dem er afhængige af en central beliggenhed.Kædebutikker buldrer fremEn helt særlig udfordring ligger i at håndtere de store kædebutikkers fremadbuldren.Strøget, der engang var unikt og forskelligartet, ligner efterhånden mere en kønsløs, amerikaniseret mall. Hvordan gives der plads til, at også mindre specialbutikker med unikke sortimenter kan trives? En pibebutik forlod i protest Strøget for nylig efter 47 år, og det var et tab for mangfoldigheden.Der er stærke økonomiske kræfter på spil, men ingen siger, at Borgerrepræsentationen skal lægge sig fladt ned for pengenes magt. Selv for kædebutikkerne er det en fordel med et spændende og varieret butiksmiljø. Forandring kræver, at kommunen kommer i aktiv dialog med ejerne af ejendommene.Det synes også at være et gennemgående narrativ hos de kommunale myndigheder, at især restauranter, cafeer og barer skal have mulighed for at ekspandere og udvikle sig i Indre By, herunder også udeserveringer i gade-og gårdmiljøet hele ugen, aftener og weekender. Bevillingsnævn og udeserveringsmyndighed er udstyret med et mandat, som er meget large over for disse erhvervsdrivende.Der gives tilsyneladende helst ikke afslag og stilles sjældent betingelser. Et attraktivt spisemiljø er en del af en international turismedestination, ingen tvivl om det.Men Københavns Kommune synes ikke at have øje for, at der også findes mange andre erhvervsdrivende, som slet ikke på samme måde er belastende for omgivelserne, herunder advokater, speciallæger, konsulent-firmaer, NGO'er og IT-firmaer. De skaber mange skønne, fredelige og skattetunge jobs.Restaurantplanen for Københavns Kommune er et godt dokument, men har rigelig meget elastik. Den bør strammes op og koordineres med kommuneplan og lokalplanlægning, og den bør være nøje afstemt og koordineret med helhedsplanen. Politikere fra samtlige partier i Borgerrepræsentationen har udtalt, at Indre By under ingen omstændigheder skal eskalere til en partyzone, som presser andre erhverv og beboere ud. Men helhedsplanen indeholder intet, som effektivt følger op på de løfter. Hvis Borgerrepræsentationen virkelig gerne vil aflaste Indre By, er det ikke nok med hensigten. Der skal handling på.Også et boligområdeKøbenhavns Indre by er ikke bare et erhvervsområde, det er også et tæt boligområde.Det tiltrækker gode skatteydere, der kan lide livligheden, og som gerne vil være midt i den historiske puls. Cityborgere skal i sagens natur være mere tolerante over for støj og trængsel end folk i et villaområde.Set i et bredere perspektiv er der mange fordele ved, at der bor og trives folk i Indre By. Den balance, autenticitet og karakter, som vi forbinder med København, opstår når almindelige mennesker har deres daglige færden i gader, huse og gårde.Beboerne er med til at give bymidten nerve og holde liv i dagligvarebutikker, skoler, biblioteker, kirker osv. Undersøgelser viser, at et velfungerende beboermiljø også bidrager til ro og tryghed i bykvartererne.København får topkarakterer på de internationale liveability-indeks. Det er vigtige parametre, som ikke må smides over bord.Hvorfor besøger folk Venedig, Rom, Paris, Cambridge og andre historiske byer? For at nyde intense stemninger og historiens puls.De søger autenticitet og oprindelighed. De kan lide den skala, som de historiske byer er bygget i. Når man løfter blikket over butiksetagernes kaos, så har Indre By mange af de samme kvaliteter som de mest attraktive byer i verden. Men når det gælder om at frilægge og synliggøre de historiske kvaliteter og bygge videre på dem, er helhedsplanen særdeles valen og ukonkret.Københavns fredede og bevaringsværdige ejendomme er byens juveler, både for beboere, erhvervsdrivende og turister.Kommunen tørrer ansvaret for dette vigtige område af på Kulturstyrelsen, som ganske rigtigt er myndigheden for vedligeholdelse og bevaring. Men Borgerrepræsentationen bør være mindst lige så interesseret i at sikre bevaringsværdierne, som Kulturstyrelsen er.Kommunen bør vise vejen. Konkrete tiltag kan bestå i at nurse omgivelserne til de fredede bygninger og bymiljøer i lokalplanen.Kommunen kan også tilse, at byggesagsbehandlerne er skarpe på bevaringsværdierne, uanset om det er i fredede huse eller ej.DesignmanualKøbenhavns Kommune har reelt mange redskaber til at styre udviklingen. Men når man læser oplægget til helhedsplanen, kommer man i tvivl om, hvorvidt kommunen har tænkt sig at bruge redskaberne. Det mest alarmerende er, at man lægger op til at videreføre en utidssvarende lokalplan fra 1990. Den skal garneres lidt med en »designmanual«, som skal vejlede ejere af ejendomme og butikker til arte sig ordentligt, når de bygger om. Det er en alt for slap forvaltningspraksis, der alt for nemt kan omgås.Kommunen bør gå i gang med en ny lokalplan allersnarest, som tager detaljeret stilling til fremtiden for samtlige ejendomme og friarealer, som giver klare retningslinjer for udviklingen af det offentlige rum.Mange grundejere synes at være bange for lokalplaner. Det er helt rigtigt, at der lægges retsligt bindende rammer for udfoldelsesmulighederne.Men de fleste glemmer, at lokalplaner øger gennemsigtigheden og investeringssikkerheden for alle. En lokalplan lægger også rammer for de andre, både gode naboer og projektmagere, så man som grundejer eller beboer altid nogenlunde ved, hvad naboerne kan finde på.Vi opfordrer medborgere til at give deres besyv med inden høringsfristen 22. maj.Strøget og den omkringliggende Indre By er ikonisk og et af de vigtigste steder i Danmark.Det skulle det gerne blive ved med at være.Helhedsplanen er velmenende, men ambitionsniveauet og professionalismen skal meget, meget højere op.Leonora Beck, Anne-Mette Hjalager og Bue Beck bor i Badstuestræde.Strøget, der engang var unikt og forskelligartet, ligner efterhånden mere en kønsløs, amerikaniseret mall.
Leonora Beck, Anne-Mette Hjalager og Bue Beck.
I 2010 tog man endelig det første spadestik til første del af projektet på Nordhavnsvej for enden af Helsingørmotorvejen, og nu her syv år efter åbner den nye 1.950 meter lange omfartsvej for biler i morgen.Byggeriet, hvoraf 920 meter er tunnel, har kostet 2,5 mia. kr., og man forventer, at 30.000 bilister om dagen vil benytte sig af tunnellen og samtidig fjerne cirka 15.000 biler og tunge køretøjer fra centrale beboelsesgader på Østerbro, den indre by og Gentofte.For enden af den nye tunnel finder man en blind sidevej ud mod den nye bydel, Nordhavn. Her er det planen, at vejen skal fortsættes ud over havnefronten og videre til Refshaløen, hvor yderligere en omfartsvej skal føres over Amager og flette ind med Amagermotorvejen ved Sjællandsbroen. Derved kan man så eksempelvis komme fra Nordsjælland til Operaen uden at skulle igennem den indre by.Det fulde Nordhavnstunnel-projekt anslås ifølge Transportministeriet at koste 27 mia. kr.Drømmer også om en bytunnelAnden del af projektet - en ti kilometer lang tunnel igennem Nordhavnsområdet skal foregå i to etaper, så der stadig kan sejles igennem kanalen under arbejdet.Københavns Kommune og staten er for tiden i gang med at forhandle finansieringen af udvidelsen, som man håber at kunne gå i gang med i 2019.I foråret fremlagde transportminister Ole Birk Olesen (LA) en forundersøgelse for en eventuel færdigudbygning af en såkaldt ' østlig ringvej' henover Amager.Man forventer at en havnetunnel vil reducere trafikbelastningen på broerne til Amager med 19.000 biler om dagen. De næste to år vil man kigge på, hvad det reelt vil koste at gennemføre projektet.Ikke alle synes dog, at projektet er en god idé. Københavns teknik og miljøborgmester Morten Kabell mener for eksempel, at en havnetunnel vil skabe flere problemer med trængsel, luftforurening og udledning af CO2.Omvendt drømmer Radikale Venstres leder Morten Østergaard om endnu mere: helt konkret en fem kilometer lang bytunnel fra Bispeengbuen på Frederiksberg, under Rådhuspladsen og videre ud på Amager.Det projekt vil koste 15 mia. kr.krdn@bt.dk 
 ETAPE 1 Københavns nye omfartsvej er klar. Målet er færre biler på Østerbro, i den indre by og i Gentofte .
To mænd eller to kvinder holder hinanden i hænderne, mens de venter på at komme over gaden. Denne scene er efter Madrids progressive borgmester, Manuela Carmenas, mening blevet så almindelig i bybilledet, at byrådet har besluttet at opsætte i alt 288 lysreguleringer med homoseksuelle motiver ved gadekryds i den indre by.Initiativet skal ses som en velkomsthilsen til de millioner af mennesker, som ventes at besøge Madrid under World Pride, verdenstræffet for homoseksuelle, der afholdes i den spanske hovedstad mellem den 23. juni og 2. juli.Men borgmesteren har især gjort det for ligestillingens skyld." Efter min mening var Madrids gader nødt til at afspejle den mangfoldighed, byen rummer. Børn, kvinder, mænd, par i stedet for individer.Disse lyskryds er udtænkt for at være for borgerne," som Manuela Carmena formulerede det ved præsentationen af den trafikregulerende nyskabelse forleden.Egentlig skulle Madrids venlighed over for homoseksuelle også have omfattet fodgængerfelter i alle regnbuens farver, men de spanske trafikmyndigheder har forbudt at male kørebanen, hvor fodgængere krydser, i andre kulører end hvid og sort. Derimod er der givet grønt lys for motiverne i lyskasserne, fordi der ikke ændres på den røde farve, der signalerer stop, og den grønne, der betyder gå.Før Madrid har en anden spansk by taget et lignende initiativ. I februar i år skiftede San Fernando i den sydlige provins Cádiz nogle af sine lyskryds ud omkring San Valentín, de Forelskede Dag, den 14. februar. Og San Fernando blev inspireret af Wien, som allerede i maj 2015 indførte " gayfriendly" lyskryds i forbindelse med Det Europæiske Melodigrandprix og for at vise den østrigske hovedstads tolerance og åbenhed over for homoseksuelle.Sidste år samlede World Pride omkring 1,7 millioner mennesker i Madrid. De fleste koncerter og optrædener fandt sted i kvarteret Chueca i den indre by, som er blevet en bydel, der i de senere år på det nærmeste domineres af homoseksuelle. I år skønner borgmesteren, at begivenheden kan blive næsten dobbelt så stor.Ikke mindst når den såkaldte Gay Parade finder sted den 1. juli. Paraden, der oprindelig startede som en demonstration for at opnå seksual lighed, er nu blevet mere karnevalsagtig, omend formålet stadig er at råbe verden op og få skabt total lighed for alle uanset køn og seksuel observans.bagsiden@k.dk 
Lyskurvene får nyt udtryk ved verdenstræffet for homoseksuelle i den spanske hovedstad.
Endelig er den her, fristes man til at skrive.Københavns nye omfartsvej, Nordhavnsvej.Åbningsdagen er på mandag, men tidspunktet for hegnnedtagning forbliver hemmeligt til sidste øjeblik: »Vi kan ikke risikere, at bilisterne begynder at holde i kø på Helsingørmotorvejen,« ler Anne Kongsfelt: »I kan skrive, at hegnet helt sikkert er væk, når folk skal retur igen om eftermiddagen.« Hun er projektchef på Nordhavnsvej, Københavns Kommunes største infrastrukturprojekt i nyere tid, og har knoklet for at samle alle ender siden 2007. Det første spadestik blev taget i 2010, og nu - syv år efter - er den knap to kilometer lange vej med 920 meter tunnel køreklar, om end fortsat bilfri, da hun torsdag viser Berlingske rundt på vejbanen med to spor i hver retning.Vejen blev udskudt med to år, da politikerne tilbage i 2014 besluttede at ændre vejforløbet og etablere en videreførsel af tunnelen til Nordhavn - den såkaldte Nordhavnstunnel - med det samme, så vejen og den kommende tunnel let kan sammenkobles, når finansieringen er på plads.»Politikernes beslutning kom dagen efter, at vi var blevet færdige med at støbe i Strandvænget,« siger Anne Kongsfelt: »Når det sker, trækker man lod om, hvem der skal ned og fortælle betonarbejderne, at de skal bryde det op, de netop har færdiggjort.Det vakte ikke begejstring i øjeblikket, men det var den rigtige beslutning,« siger Anne Kongsfelt.I dag er blindtunnelen på plads, og på den anden side af dens endevæg er Svanemøllehavnen: »Vi er ude at kysse vandet,« som Anne Kongsfelt siger.Usynlig for de bilister, der lige om lidt kører ad Nordhavnsvej for at komme hurtigere til Nordhavn og byen, men den naturlige vej for bilister at fortsætte ad, når også Nordhavnstunnelen kommer på plads.Dagligt forventes flere end 30.000 bilister at benytte Nordhavnsvej, og vejen vil lede i omegnen af 15.000 biler væk fra centrale beboelsesgader på Østerbro, i Indre By og i Gentofte.Ifølge Københavns Kommunes teknik-og miljøborgmester Morten Kabell (EL) er hensigten med Nordhavnsvej da også at mindske trafikken på Østerbro og i Indre By, så det bliver tryggere og mindre forurenende at leve og bo i byen.»Nordhavnsvej er en omfartsvej, der skal sørge for, at den tunge trafik ikke er inde i vores boliggader og ikke er der, hvor rigtigt mange mennesker færdes. I dag kører der mange biler og tunge lastbiler forbi eksempelvis Nørreport og Østerport. Nordhavnsvej sikrer, at de kan komme direkte ud på det overordnede vejnet,« siger Morten Kabell.Et formål, der har københavnerne for øje: »Pludselig skal man ikke have en mange ton tung lastbil op ad sig, og det bliver sikrere for skoleeleven at komme til og fra skole. Omfartsveje som Nordhavnsvej hjælper med at skabe en mere tryg by, og det bør være førstemålet for alle politikere,« siger borgmesteren.København har nemlig vokseværk, og byen vokser hurtigt. Over de kommende år skal den nye bydel Nordhavn huse op mod 35.000 indbyggere, og mange nordsjællandske pendlere kører fortsat ind og ud af København hver dag.Pladsen er den samme, og det kræver, at infrastrukturen hele tiden skal forbedres, hvis København også skal være fremkommelig i fremtiden.Derfor er Nordhavnsvej heller ikke i kon-flikt med Morten Kabells ønske om først og fremmest at tilgodese Københavns bløde trafikanter, som fylder mindst, men som der samtidig er flest af: »Jeg har en effektiv københavnsk trafik for øje, for det er den, vi er nødt til at satse på i en voksende by. Men det er også vigtigt, at den tra-fik, der er til en storby, foregår på den bedst mulige måde, og hvis en omfartsvej kan friholde boligområder for tung trafik, synes jeg, at det er fuldstændig i tråd med en by for mennesker, og ikke for biler i sig selv,« siger Morten Kabell om projektet, der har kostet 2,5 mia. kroner.Borgmesteren vil sammen med transportminister Ole Birk Olesen (LA) være til stede ved indvielsen søndag fra 11-14, hvor københavnerne og andre interesserede kan komme på cykeltur på den jomfruelige vejbane.Støjgener og forureningBlandt de cyklister, som søndag tropper op for indvie vejen, vil Allan Marouf være, og mandag planlægger han at prøvekøre ruten i bil.Han er formand for Østerbro Lokaludvalg, og det var Nordhavnsvej-projektet, der i sin tid fik ham til at involvere sig i politik.Han er spændt på, hvad vejen får af betydning for Østerbros beboere, og hvad den kommer til at betyde for trafikbelastningen i området.»I dag kører der mange tusinde biler på Østerbrogade, som flere tusinde mennesker bor ved, og de lider rigeligt af støjgener og forurening.Så vi ser frem til at se, hvordan trafikken arter sig på Indre Østerbro, nu hvor Nordhavnsvej står færdig,« siger Allan Marouf.Han har en stille bøn til de mange nordsjællandske pendlere, som lige nu fylder i bydelen, ikke mindst fordi færdiggørelsen af Nordhavnsvej har tvunget bilister over på Strandboulevarden og Østerbrogade: »Jeg håber, at pendlerne tager den nye vej, og at det forhåbentlig forkorter deres rejsetid,« siger Allan Marouf.Det er endnu uvist, hvor tidsbesparende det er at transportere sig via Nordhavnsvej, men trafikudviklingen bliver fulgt nøje af Københavns Teknik-og Miljøforvaltning.For projektchef Anne Kongsfelt er tiden frem til mandag et spørgsmål om, at tingene skal klappe.Nordhavnsvej og tunnelen er testet fra ende til anden, men nu skal dens virkelige prøve stå.De 130.000 kubikmeter beton ligger, som de skal, samarbejdet parterne imellem har været forbilledligt, og Nordhavnsvej-projektet har slået danmarksrekorden i antal dage uden arbejdsulykker.511 dage, helt præcist - »og så var der en, der klemte en tå,« siger Anne Kongsfelt.Der skal meget til at forstyrre hendes nattesøvn, men indvielsen har fyldt meget de seneste seks måneder, og morgengåturen med hunden er præget af tanker om projektets forskellige smådele: »Men vi er klar til at få bilister på Nordhavnsvej,« forsikrer hun.Den første måneds tid efter åbningen vil Nordhavnsvej være spærret i tidsrummet 20-06.Timerne skal bruges på at regulere og finjustere tunnelens tekniske installationer.perd@berlingske.dk 
Københavns nye Nordhavnsvej står færdig. Den 1.950 meter lange vejbane med tunnel skal mindske presset på Østerbro og Indre By, i takt med at København vokser.
Politiet i København frygtede det værste, da der kom flere alarm-meldninger klokken 14.20 i går om en mand, der var bevæbnet med både en pistol og et gevær ved Stormgade i indre by.En stor politistyrke med automatvåben blev sendt til stedet, hvor en 46-årig mand i jakkesæt blev anholdt med to skydevåben - som viste sig at være hardball-våben.- Men de ligner til forveksling rigtige våben, og det er ikke det mest intelligente at gå rundt med den slags på gaden i disse tider, siger central vagtleder på Politigården Henrik Moll.Det viste sig, at den 46-årige netop havde købt de to våben i en butik. De var pakket ud af emballagen, da han forsøgte at praje en taxa.Også den uskyldige taxachauffør blev kortvarigt tilbageholdt og fik håndjern på, indtil politiet havde helt styr på omstændighederne.Den 46-årige blev kørt til Station City og afhørt. Hans våben er foreløbig beslaglagt.Om han skal sigtes for noget ulovligt, var endnu ikke klarlagt i aftes.- Våbnene er jo lovlige, men det er spørgsmålet, om nogen har følt sig truet i situationen, siger Henrik Moll.Den 46-årige har også udsat sig selv for stor fare for eventuelt at blive skudt af politiet.Politiet kan ikke på afstand se, om et våben er ægte eller ej, og hvis en person sigter mod politiet, er der stor risiko for, at politiet åbner ild.Truede politiet til at skyde13. juli blev en 20-årig skudt i hoften af politiet, da han trak en attrap-pistol og sigtede på to betjente, der bankede på ruden, da han sad og sov i sin bil på Thoravej.Det viste sig, at han havde planlagt et selvmord med politiets hjælp, såkaldt ' suicide by cop'. Dagen før havde han købt en softgun, som han ville true politiet med, så de skød ham. Hele natten var han kørt rundt for at finde en patrulje, han kunne provokere, men det lykkedes først, da han var kørt ind til siden for at tage en lur.2. juni blev en 50-årig mand skudt af politiet på H. C. Andersens Boulevard over for Tivoli, da han gik hen mod to betjente, der netop havde stoppet en motorcyklist i en rutinekontrol.Han sigtede på betjentene med en revolver og affyrede mindst et skud - som senere viste sig at være løsskud. Politiet besvarede straks ilden, og den 50-årige blev ramt af et skud i låret og et i skulderen, der trængte ind og ramte rygmarven.Den 50-årige er nu lam i benene.Undersøgelserne bekræfter, at han også havde planlagt et ' suicide by cop', og han havde efterladt et afskedsbrev.Både den 20-årige fra Thoravej og den 50-årige fra H. C.Andersens Boulevard er nu varetægtsfængslet, sigtet for trusler mod politiet.Våbnene er jo lovlige, men det er spørgsmålet, om nogen har følt sig truet i situationen.
Blev set med gevær og pistol i indre by. Men det var hardball-våben.
Nu skal et af verdens mest cykeltra-fikerede vejkryds gøres sikrere for cyklisterne. Krydset på Indre By-siden af Dronning Louises Bro i København skal ombygges, så der bliver bedre plads til dem på vejbanen.Det samme sker ved krydset H. C. Andersens Boulevard og Øster Farimagsgade.Begge steder stryger kommunen en af bilernes svingbaner og gør plads til cykelstierne helt frem til krydsene.Tællinger tyder nu heller ikke på, at de vil blive savnet af ret mange. Brugen af de to svingbaner - der nu gives til cyklerne - har været særdeles begrænset, men bidraget til den usikkerhed, de delte områder giver hos nogle cyklister, når de skal flette sammen med tunge lastbiler, hurtigtkørende privatbiler eller store busser.Højresvingsbanen fra Vester Farimagsgade til H. C. Andersens Boulevard har vist sig at blive brugt af omkring 30 biler i hver af myldretimerne morgen og eftermiddag.Nogenlunde lige så lidt anvendt har højresvingsbanen fra Frederiksborggade til Søtorvet været af bilisterne.Derfor skal de afkortede cykelstier, der i dag standser et stykke før krydsene for at give plads til bilerne, nu føres helt frem til krydsene.Tilfreds borgmesterTeknik-og miljøudvalget i Borgerrepræsentationen har besluttet, at krydsene skal bygges om til gavn for cyklisterne på de to hovedfærdselsårer, hvilket vil ske i løbet af i år.Og den ansvarlige borgmester, Enhedslistens Morten Kabell, er tilfreds: »Hvis vi skal have endnu flere på cyklen iKøbenhavn, skal vi også tilbyde byens cyklister de absolut bedste vilkår«. Han peger på, at der trods de seneste års satsning stadig er problemer, der skal tages hånd om.»Vi mangler stadig at løsne op for de helt store trafikknuder i Indre By, hvor tætheden blandt cyklister øges, i takt med at antallet af arbejdspladser stiger.Det går vi i gang med nu, hvilket er en stor sejr for byens cyklister«, siger han.I dag ligger cyklismen på cirka 41 procent af trafikken til og fra arbejde eller uddannelsen.Politikerne vil gerne have andelen op på 50 procent inden 2025. Og det går den rigtige vej. I efteråret viste tællingerne for første gang, at antallet af cyklister, der kørte over det såkaldte søsnit, var højere end antallet af bilister.søren.astrup@pol.dk Fakta: + FAKTA + CYKELTRAFIKKEN I KØBENHAVN41 procent af alle ture til arbejde og uddannelse sker på cykel.Københavnerne ejer cirka 678.000 cykler - det vil sige, at der er 6,6 gange flere cykler end biler i byen.Kommunen har de seneste 10 år investeret 1 milliard kroner i cykelanlægsarbejder.Hvert år besøger 60 internationale delegationer byen for at lære om cykelfremme.Kilde: Cykelredegørelse 2016.Fejl og Fakta: 01.04.2017Krydset »H.C. Andersens Boulevard ogØster Farimagsgade« i København skalbygges om for at give bedre plads til cyklisterne,skrev vi på side 7 i 1. sektion torsdag30.3. Det forekommer at blive etusædvanlig stort kryds, påpeger en læser,for der er omkring 700 meter mellem deto færdselsårer. H.C. Andersens Boulevardmøder Vester og Nørre Farimagsgade.
Trafik København ombygger to vejkryds for at gøre dem sikrere for cyklisterne.
Hvor bor du? »Oprindeligt er jeg fra Frederiksberg, jeg har også boet i Hundested, men nu bor jeg på Nørrebro. Tæt på krydset mellem Tagensvej og Jagtvej. Der har jeg boet i over ti år«. Hvad kendetegner dit kvarter? »Folk kender jo Nørrebro: Der er en helt masse forskellige mennesker, og frisører, shawarmabarer, graffiti, underlige butikker, genbrugsbutikker, kiosker. Det er vel det område i Danmark, der ligner New York mest. Jeg har aldrig været i New York faktisk, jeg har kun set det på film, jeg tror bare, det er sådan, The Bronx ser ud. Det hedder også Nørrebronx, jo. Det er et fint nok sted. Jeg kunne godt undvære skyderierne, men det er lidt hip som hap, hvor jeg bor, og jeg tænker aldrig rigtig over, hvordan der ser ud. Det er vigtigere, at det er centralt, også fordi jeg cykler meget«. Hvor er byen flottest? »I Indre By blandt andet. Jeg kan godt lide de gamle bygninger og ældre arkitektur.Husene er flot udsmykket. Når man kigger op, kan der være gargoiler, der sidder og stirrer, eller der kan være en fisk på nedløbsrøret, og vandet kommer så ud gennem munden; der er små tårne og spir. Og ned til kældrene er gelænderne nogle gange pyntet med et lille underligt dyr med fjer. I dag ville man bare lave en metalstang. Det er udsmykninger, som egentlig er overflødige, men som man alligevel har gjort sig umage for at lave, fordi det ville se godt ud«. Har du et stamsted? »Der er ét sted, jeg altid spiser shawarma: Falafelkælderen i Rantzausgade. Det kunne godt fortjene at se større og mere flashy ud, end det gør, for det er et rigtig godt sted. Ved middagstid tager Tue Track og jeg tit derhen, fordi hans studie ligger tæt på. De har nogle rigtig gode shawarmaer, de er fyldt helt til randen, så du nærmest ikke kan spise dem uden at spilde en hel masse. Jeg ender altid med en kurv fyldt op med servietter, for indholdet ender ud over hænderne, på bordet, og også på gulvet. Jeg prøver altid at tørre op efter mig«. Hvilke mennesker i byen fascinerer dig? »Det er inspirerende at se folk, der bare udfolder sig helt præcist, som de har lyst til. Hvis jeg ser en, der kommer gående i cowboytøj og hat og ligner noget fra en westernfilm, eller folk i rockabilly-tøj med opsmøg i bukserne, hvid undertrøje og læderjakke og hår friseret som Elvis, tænker jeg: Åh, okay, det er alligevel meget sejt med sådan en stil«. Hvornår kan du blive allermest irriteret på København? »Jeg kan blive panisk i myldretiden, hvis jeg skal nå noget, og det hele bare går for langsomt. Derfor sørger jeg altid for at færdes, når der ikke er myldretidstrafik.Når jeg skal handle, er det også altid, når der ingen mennesker er. Mange mennesker, der hele tiden går i vejen for én, det er irriterende, ikke? Og når folk stopper op i indgangspartiet til Netto eller Rema1000 uden at gå til siden... Men det må man tage med, når man bor i byen - men jeg er ikke fan af det«. Hvad har København for meget af? »Selv om man ikke kan undgå det, så er vejarbejde irriterende at se på og irriterende at skulle køre uden om. Det bliver man træt af«. Hvad mangler København? »Billige lejligheder. Men det er nok ret usandsynligt, at man lige kan få det. Så det kommer nok ikke til at ske. Måske noget mere natur. Men det kommer nok heller ikke til at ske. Jeg ved ikke, hvad der kunne være realistisk...«. Hvis du skulle tænke stort? »Måske en underjordisk parkeringskælder under hele byen. Det kunne være fedt. Så skulle alle biler bare holde dernede.Måske man kunne lave en tro kopi af alle vejene og køre i bil under byen også? Så kunne vi slippe helt for al den trafik.Så ja, det må nok være det: bilerne ned under byen og mere natur ovenpå. Det kan man sikkert lave i løbet af nogle år, det laver sig selv næsten og kan ikke koste alverden«. Hvor ville du tage en date med hen? »Hvis det er første date, er det meget smart at tage på café. Ellers kan man, ja, hvad kan man? McDonald's? Ej, Frederiksberg Have er en fin have at gå en tur i - det er altid en god ting at gå en tur i en park. Den har flotte flodforløb i en stor del af parken, man kan se elefanterne i Zoologisk Have. Der er hejrer derovre.Og ænder selvfølgelig. Og andre fugle.Der er et lidt bakket landskab op til Frederiksberg Slot. Det er nok en af de flotteste parker i København. Den er også stor, så man kan gå en lang tur i den og fare lidt vild. Simpelthen«.malene.jensen@pol.dk 
Rapper Marvelous Mosell, holder af detaljerne på Indre Bys gamle bygninger og af den shawarma, Falafelkælderen serverer.
I en fælles henvendelse til Københavns Borgerrepræsentation vil to af byens lokaludvalg opfordre til, at politikerne takker nej til at være vært ved et Formel 1-løb i København.Det bekræfter formændene for henholdsvis Christianshavns Lokaludvalg og Amager Vests Lokaludvalg, som er to af de tre bydele, som en eventuel Formel 1-rute vil berøre.Udvalgene har svært ved at se, hvad løbet skal bidrage positivt med til byen: »Lokationen egner sig overhovedet ikke til et Formel 1-løb. Det vil kun medføre røg, støj og møg,« siger Poul Cohrt, formand for Christianshavns Lokaludvalg.Han har endnu ikke hørt nogen christianshavnere bakke op om ideen: »Til gengæld har jeg mødt mange, som ikke gør. Det er selvfølgelig ikke statistisk signifi-kant, men det er dog bemærkelsesværdigt,« siger Poul Cohrt.Han får støtte fra formand for Amager Vest Lokaludvalg André Just Vedgren, som især lægger vægt på, at et racerløb i København ikke stemmer overens med byens miljøvenlige omdømme: »Overordnet set synes vi ikke, at et Formel 1-løb midt i byen flugter med et grønt København.Det havde været en frisk vinkel, hvis der blev lagt op til et løb med elbiler, men København, Middelalderby og Formel 1-biler hænger ikke rigtigt sammen,« siger André Just Vedgren.Samtidig påpeger han, at et Formel 1-løb vil være til stort besvær for københavnere bosat på Amager: »Arrangørerne vil være nødt til at spærre de to centrale broer, der forbinder Amager med resten af verden, og måske oven i købet i en hel weekend. Det vil være meget besværligt for borgere på Amager,« siger André Just Vedgren.Indre Bys Lokaludvalg, hvis beboere også vil mærke til et eventuelt Formel 1-løb, skal først 12. oktober tage stilling til, om det vil støtte den fælles opfordring.Det er imidlertid formand Bent Lohmanns antagelse, at medlemmerne ligeledes er imod Formel 1-løbet: »Som by skal vi have en skarp profil på, hvilke megaevents vi lader komme til. Ellers bliver det bare mudder, og det fjerner Københavns kant,« siger han.Vil kræve afspærring i op til en ugeSnakken om et Formel 1-løb i København i 2020 er opstået, fordi tidligere videnskabsminister Helge Sander (V) og rigmanden Lars Seier Christensen har fået foretaget en teknisk undersøgelse af en 4,6 kilometer lang Formel 1-rute i hovedstaden.Kommunen har ydet teknisk bistand, men politisk er der ikke taget stilling til eventet, og derfor heller ikke til den økonomiske del af et eventuelt Formel 1-løb.Helge Sander har tidligere til Berlingske sagt, at et Formel 1-løb vil kræve afspærringer i op til en uge, ligesom også lysregulering på ruten vil skulle fjernes. På samme måde kan man blive nødt til at asfaltere ruten med et ekstra slidlag.perd@berlingske.dk 
To af hovedstadens lokalråd opfordrer politikerne i København til at afslå værtskabet for Formel 1. Det vil være besværligt for borgerne på Amager med afspærringer, og løbet understøtter ikke byens miljømæssigt positive omdømme, lyder det.
Forretningsmanden Anders Zorn når ikke engang at registrere, at noget er galt, før fire gerningsmænd med udenlandsk udseende og accent har vredet armen om på ham, og overfaldet er i gang.I løbet af ingen tid er mændene forsvundet - og det samme er hans ur til 350.000 kroner.- Tre af mændene holder mig fast, mens den sidste person går i gang med at flå uret af mit håndled. Jeg gør alt, hvad jeg kan, for at det ikke skal lykkes dem, for uret er et unikt samlerobjekt, men de er fire mod en, og på et øjeblik er de væk igen, fortæller Anders Zorn til Ekstra Bladet.Den nat i maj sidste år er 48-årige Anders Zorn knap gået ud af døren fra Wessels Kro i Indre By, før de fire mænd tager kontakt til ham.De virker venlige og spørger på engelsk, om han ikke er skuespiller.- Jeg griner lidt ad det og tænker ikke, at de er ude på noget. Det er først, da mændene går helt op imod mig, at jeg tænker ' fuck'. Da overfaldet er overstået, og de er væk, har jeg stadig kontanter, telefoner og andre smykker på mig, så det er tydeligt, at de kun er gået efter uret, fortæller han.Samme områdeForretningsmanden, der til dagligt bor i Singapore, er ikke den eneste i omgangskredsen, der er blevet frarøvet et kostbart ur.- Jeg kender personligt to andre, der har været udsat for det samme. Og det er da utroligt, at det kan fortsætte.Alle røverierne sker jo inden for samme område i Indre By, så hvis nogen gad tage det her seriøst, kunne man måske have undgået de nye episoder, siger han.Et af de nyeste tilfælde sker natten til 25. februar.Her får rigmanden Lars Seier Christensen stjålet et ur til 300.000 kroner, da han er på vej hjem fra Hotel d'Angleterre.Overvågning- 10-15 meter fra indgangen til hotellet bliver vi antastet af to mænd, der skubber den ene i selskabet omkuld. Femti sekunder senere er gerningsmændene væk, og så beder de andre mig om at tjekke, om jeg har mit ur, har Lars Seier Christensen fortalt til Ekstra Bladet.Men uret er væk, og tyvene har taget benene på nakken.Da Anders Zorn bliver overfaldet, filmer flere overvågningskameraer gerningsmændene.Men fordi politiet først kategoriserer overfaldet som ' tyveri', går der mere end ti dage, før betjente kontakter Wessels Kro for at få udleveret materialet. På det tidspunkt er overvågningen blevet udskiftet, og eventuelle billeder af gerningsmændene er væk.- Jeg havde en lang diskussion med politiet om, hvorvidt det var røveri eller tyveri, men de nægtede at høre på mig. Jeg er meget imod, at det bliver kaldt for tricktyveri, for selv om gerningsmændene bruger omvendt psykologi og ikke truer med en kniv i første omgang, ender det jo alligevel som et fysisk overfald, fortæller Anders Zorn.Efter overfaldet har han klaget til Politiklagenævnet og Statsadvokaten, og han har nu fået medhold i, at sagen blev fejljournaliseret.dol@eb.dk .Hvis nogen gad tage det her seriøst, kunne man måske have undgået de nye episoder.
RIGMÆND: Igennem længere tid har udenlandske kriminelle overfaldet og stjålet dyre ure fra danske rigmænd. Især slår de til i Indre By i København.
Når prins Henrik var på jagt efter nye jadefigurer til sin samling, var det sammen med den nære ven, antikvitetshandler Oliver Klitgaard. Han var også sammen med Prinsen i januar, da denne blev indlagt i Egypten og siden overført til Rigshospitalet.Både i december og januar var Oliver Klitgaard og hans 20-årige datter sammen med prins Henrik. Det var under Prinsens ophold i Egypten på Hotel Helnan Marina, der er ejet af en anden af prins Henriks venner, hotelkongen Enan Galaly.»Der var min datter oppe at flyve i paraglider (en faldskærm spændt efter en speedbåd, red.) sammen med prins Henrik. Jeg har altid sagt blankt nej til min datter. Men når prins Henrik gik op i den, er det klart, at så fik min 20-årige datter også lov,« fortæller Oliver Klitgaard.Denne gang gik det godt. Det har Oliver Klitgaard prist sig lykkelig over. For da han og datteren igen rejste til Egypten i januar for at være sammen med prins Henrik, gik en paragliding-tur galt for datteren og en veninde. Snoren, der holdt skærmen fast til speedbåden, knækkede, og de to piger var tæt på både at brække halsen, blive kvalt og drukne.»Men tænk, hvis det havde været sammen med prins Henrik,« lyder det stille.»Han var en af mine nærmeste venner og en nær ven af hele min familie.«.Kameler og mavedansBT mødte den 50-årige Oliver Klitgaard i hans lille antikvitetsbutik i indre by i København tirsdag formiddag, hvor den 83-årige prins Henrik afgik ved døden samme aften.For antikvitetetshandleren var opholdet i det egyptiske ferieparadis i december ren afslapning og hygge sammen med prins Henrik og nogle af hans bridgevenner. Udover parasailingturen blev der redet på kameler, nogle aftener blev der arrangeret mavedans til middagen, der blev sejlet, dyrket vandaerobic, spist frokost udendørs i det dejlige vejr, hvor temperaturen var mellem 20 og 25 grader, og den sidste aften klædte selskabet sig ud som beduiner.»Vi spillede også backgammon, nej, det må jeg ikke kalde det, for på fransk hedder det trick track,« smiler Oliver Klitgaard.Mens opholdet i Egypten før jul var ren hygge og aktiviteter, blev opholdet i januar noget anderledes.»Da kunne vi ikke tage ud og lave så meget,« bekræfter Oliver Klitgaard.Han tier pludselig og kigger ud gennem butiksvinduet. Overvældet af følelser over sin ven, som han ikke har set, siden de sammen var i Egypten i januar.»Jeg er frygtelig trist over det. Det er meget sørgeligt,« siger han og kniber en tåre.Gik ofte alene med hundeneHan husker tydeligt sit første møde med Prinsen for 20 år siden. Det var tidligt på aftenen en helt almindelig dag, kort efter at Oliver Klitgaard havde åbnet sin forretning i København, hvor han solgte antikke jade-figurer fra Asien. Pludselig kom en kunde ledsaget af to hunde ind i butikken.Det var prins Henrik.»Dengang spadserede han (prins Henrik, red.) ofte alene rundt med hundene. Men jo, det var ret overvældende,« nikker Oliver Klitgaard med et lille smil.»Men også meget sjovt, for jeg fandt hurtigt ud af, at han havde en meget dyb interesse for tingene og vidste rigtig meget om det hele,« fortæller antikvitetshandleren om besøget, der grundlagde et nært venskab mellem de to.Aantikvitetshandlerens og prins Henriks fælles passion for de antikke jadefigurer fra Asien voksede til mere end bare en fælles interesse.Prinsen blev hurtigt fast kunde i den lille antikvitetsforretning, hvor han ofte er kommet uventet forbi i selskab med sine to hunde.Når det er sket, har Henrik slået sig ned i en af de to spinkle træstole ved det lille bord i butikken. Her har prins Henrik og Oliver Klitgaard siddet over for hinanden og drukket kaffe, mens de ivrigt har talt om, hvilke figurer der nu skulle indgå i prins Henriks støt voksende samling.»Vi er tætte venner, og aldersforskellen er ikke noget, vi mærker.Jeg har altid syntes, han er så ungdommelig i sindet,« fortæller Oliver Klitgaard til BT og bekræfter, at Prinsens jadesamling, der udgør mere end 1.000 forskellige figurer, er blevet opbygget gennem 20 år via antikvitetshandleren.»Det meste af samlingen er noget, jeg enten har købt til ham i Kina.Eller også har vi købt det sammen på rejser i Kina. Vi har også været i Mongoliet sammen,« siger Oliver Klitgaard.En trofast venHvordan tiltalte du prins Henrik? »I begyndelsen var det svært. Men jeg ringede faktisk til Amalienborg og spurgte, hvordan jeg skulle gøre det korrekt. Men jeg er dus med prins Henrik. Det er der ikke så mange, som er,« afslører vennen.10 år efter de havde lært hinanden at kende og været på flere rejser sammen, foreslog prins Henrik selv, at de skulle være dus. Hvilket er meget usædvanligt, da det kun er de allernærmeste venner af den kongelige familie, der kan bryste sig af at være dus med en af de kongelige.»Vi havde været til en stor middag i Xian i Kina og sad og så et stort show om aftenen. Midt under showet vendte han sig om og sagde til mig: ' Nu må du godt sige du'. Det var en stor ære og rigtig overvældende.Jeg var meget stolt af det,« husker Oliver Klitgaard.Han beskriver prins Henrik som ven således: »Han var trofast. Altid. Når vi var af sted, tænkte han altid på, om andre havde det godt, før han tænkte på sig selv,« fortæller Oliver Klitgaard.Venskabet inkludererede også Oliver Klitgaards hustru og tre børn.De var dog ikke dus med Prinsen, men holdt meget af den royale ven, fordi han var utrolig sød og opmærksom over for vennens børn: »Han har bl. a. taget dem med i Tivoli og lavet alle mulige andre skægge ting med dem. De har været sammen med ham mange gange,« fortæller antikvitetshandleren.Hvad betød han for dig som ven? »Rigtig meget. Også for hele min familie.«.lots@bt.dk silb@bt.dk Han var dus med prins Henrik.
VENNERNE ' Han tænkte altid på, om andre havde det godt, før han tænkte på sig selv,' siger antikvitetshandler, der som en af de få var dus med prins Henrik.
Nyt samlingsstedPå Nørrebro slog de to tidligere spillesteder Global og Jazzhouse i går dørene op for deres kærlighedsbarn, spillestedet Alice. Navnet skal afspejle en cool storesøster, der inviterer dig ind på sit værelse, hvor hun med en sej pladesamling åbner for en musikverden, som du ikke kendte til.Spillestedet vil satse på en blanding af global roots, folkemusik, elektronisk musik, eksperimenterende samtidsmusik og improvisationsjazz. Spillestedets håb er, at de kan præsentere mere end 300 koncerter hvert år.Efter åbningen af Alice venter i alt 10 koncerter under Vinterjazz, hvor den helt store booking er improvisationsbandet Fire! Orchestra. Den svensk-norske trio begyndte i 2009 at spille sammen under navnet Fire!. 3 år senere fik gruppen selskab af 28 skandinaviske musikere inden for jazz, improvisation og avantgarderock på scenen. Dermed blev bandet Fire! Orchestra født, og i aften gæster de altså Alice.Alice. Nørre Allé 7, Kbh. N WWW alicecph.com.Fristadens jazzklubPorten ind til jazzverden på Christiania er malet med graffiti. Musikere i syrede farver trutter på deres horninstrumenter, mens der foran dem sidder et barn, som propper munden med popcorn og is. Og hvad har børn med jazz at gøre? Svaret er, at på Christiania finder du under Operaen det kombinerede Christianias Jazzklub &amp; Børneteater. Normalt er der hver onsdag og fredag jazz på menuen, som bliver serveret mellem kl. 23 og til sent ud på natten. Men i løbet af Vinterjazz er her koncerter hver eneste dag fra 7. til 17. februar.Der vil være fyldt med late night-jams og skæve mennesker. Den første dag skal Lubos Soukup Quartet feat. Lionel Loueke optræde. Gruppen består af den tjekkiske saxofonist Lubos Soukop, der siden 2010 har boet i Danmark og udgivet et par album. På Soukops seneste plade, ' Zeme', fik han selskab af den afrikanske guitarist Lionel Loueke, som medvirker på 6 af pladens 9 numre. Sammen med musikere på klaver, bas og trommer skabte de et lydunivers fuldt af melodisk jazz med et afrikansk tvist.Christianias Jazzklub &amp; Børneteater.Bådsmandsstræde 43, Kbh. K WWW facebook.com.Niels Skousen på naturvinbarIden gamle politistation på Nørrebrogade ligger i dag vin-og jazzbaren Gaarden og Gaden. Om dagen er det et populært sted for barnevognsmødre, der drikker kaffe, mens der om aftenen bliver langet naturvin, specialøl og økologiske retter over disken.Baren spiller alle former for musik, fra moderne jazz fra 60' erne til nyere improvisationsmusik og dj-optrædener.Under Vinterjazz vil der mellem 7. og 16.februar daglig blive afholdt koncerter.Nogle finder sted om formiddagen, andre om aftenen.Et dansk navn som Niels Skousen, kendt fra syrebandet Young Flowers og folkgruppen Skousen &amp; Ingemann, vil gæste stedet 19. og 20. februar. Men der vil også komme eksperimenterende navne.For eksempel kommer den britiske jazzguitarist Rob Luft til Danmark for første gang. Han spiller moderne jazz, og 7. februar skal han optræde i en trio, der også består af Peter Bruun og Jonas Westergaard. De slog sig sammen i efteråret sidste år, efter at de havde været på en turné med pianisten Django Bates, og trioen spiller musik, som hovedsageligt er skabt af Rob Luft.Gaarden og Gaden. Nørrebrogade 88, Kbh. N WWW gaaga.dk.Altid lukningstruet, stadig levendeI hjertet af København har Jazzhus Montmartre gentagne gange været lukningstruet.Men spillestedet, der i sin første inkarnation fra 1959 til midten af 70' erne tiltrak stjerner som Stan Getz, har endnu ikke ladet livet. Stedet er blevet et symbol på den københavnske jazzscene, og under Vinterjazz vil publikum ikke blot kunne spise middag inden koncerterne eller købe cocktails eller kaffe i baren, men selvfølgelig også opleve en række koncerter.På scenen med det bordeauxfarvede bagtæppe vil et af de mest prominente navne på festivalen være den internationale trio Phronesis, der skaber rytmisk og kompleks jazz. De tre musikere Jasper Høiby, Ivo Neame og Anton Eger er fra henholdsvis Danmark, Storbritannien og Norge, og sidste år udgav de albummet ' The Behemoth', hvor Frankfurt Radio Big Band medvirkede.I Politiken blev albummet anmeldt til 5 hjerter af Henrik Palle, der skrev, at »en lille drøm af en moderne jazzplade er denne imødekommende og meget smukke samling numre. Aldrig anstrengt, ikke fortænkt i noget omfang«. Når Phronesis indtager Jazzhus Montmartre 22. februar, er det begyndelsen på en tre dage lang koncertfest.Jazzhus Montmartre. Store Regnegade 19A, Kbh. K WWW jazzhusmontmartre.dk.Kirke med koncertrumI Danmarks første koncertkirke, der ligger på Blågårds Plads i den sorte firkant på Nørrebro, spilles der »grænseudvidende, -overskridende og -udfordrende musik« året rundt og altså også, mens Vinterjazz finder sted.Det er ikke første gang, byens kirker åbner kirkerummet for jazzmusikken. I KoncertKirken er der i denne omgang planlagt mere end 25 koncerter, mange af dem arrangeret af pladeselskabet og musikerkollektivet ILK, og fra kirkebænken kan man blandt andet opleve et udvalg af nordiske, internationale og danske avantgardenavne som Puls, Chris Cutler, Evan Parker og Johanna Sulkunen, ligesom der er middelalderjazz med Josefine Cronholm, Ida Bach Jensen og Agnethe Christensen.Brorsons Kirke i Rantzausgade, der ligger tæt på KoncertKirken, lægger i øvrigt også kirkehvælvinger til jazzede lydbølger på Vinterjazz.KoncertKirken. Blågårds Plads 6A, Kbh.N WWW koncertkirken.dk.Lidt jazz og en tår øl hos CharlieDen lille jazzhule Charlie Scott's i Indre By er også garant for en omgang jazzfest, både til hverdag, og når festivalerne er i byen. Stedet, der har en forkærlighed for oldschool swing og jazz og den jazz, der kommer fra New Orleans, blev for 5 år siden kåret til hovedstadens bedste spillested for livejazz. Og livejazz er der masser af på dette års udgave af Vinterjazz.Ud over husklarinettisten, australske Chris Tanner, der hver tirsdag swinger med sin trio, kan der vinterjazzes sammen med bl. a. Sasha Masakowski &amp; The Bjørn Ingelstam Band, det festlige Out of Line Brass Band samt Racketeers Collective, der er skabt af pianist Christian Bundgaard, og som spiller musik inspireret af gode gamle bluespianister.Det er også hos Charlie Scott's, at Long John Jazz Club holder til. Under Vinterjazz får de fornemt besøg af Louisiana Jazzband og ingen ringere end skuespilleren og sangeren Daimi. Og der vil være »swing for alle pengene både i den ene og den anden betydning af ordet«, lover de.Charlie Scott's. Skindergade 43, Kbh. K WWW charliescotts.dk.rasmus.straka@pol.dk 
Er du endnu ikke dus med de københavnske spillesteder, der har jazz på plakaten? Så læs med i guiden her, og find en musikscene, der passer til dit temperament.
Hvor bor du?»På Østerbro. I Rosenvænget, som er et gammelt villakvarter. Der er høje, gamle træer og meget idyllisk. Vi har en lille have ved vores hus med urter, som jeg bruger til restauranterne«. Hvilke mennesker i byen fascinerer dig? »Folk, der tør udfordre konventionerne.Jeg er røvtræt af regelrytteri og regler for reglers skyld, så dem, der tør satse og skubbe til normerne, synes jeg er fede.Ligesom de folk, der har startet La Banchina.Det er kraftedeme så kedeligt, når den ene restaurantkæde efter den anden bare vil overtage hele byen. Siger jeg selv, haha, men jeg prøver på ikke at gøre det til noget lineært kædelort«.Hvor får man den bedste kaffe? »Jeg drikker bare min kaffe der, hvor jeg lige er. Jeg kan sgu blive lidt irriteret over, når kaffe bliver taget dødalvorligt.Jeg kan bedre lide tilgangen til kaffe i Italien.Der får du nogenlunde den samme, gode kaffe overalt, og der er ikke en barista, der skal have barberet sit fipskæg på en bestemt måde, på et langt kursus og have tophue på, før han kan brygge kaffe.Jeg synes virkelig, det der hypede nørderi omkring kaffe, som der kan være herhjemme, er helt hysterisk. Der skal være plads til selvironi, også når man laver kaffe«. Har du et stamsted? »Jeg går rigtig meget ud og spiser, men der, hvor jeg nok har spist flest gange, er på Damindra i Holbergsgade. Den er ejet af en srilankansk mand, og han skaber bare nogle virkelig skønne retter. Jeg kan godt lide at have mine børn med ude at spise, og der er Damindra bare et sikkert valg, for det er altid pissegodt«. Hvilken årstid synes du bedst om i byen? »Sommeren. Københavnerne forvandler sig simpelthen til nogle rarere væsner.Alle har overskud, og der er liv i gaden.Der er vinteren jo virkelig den diametrale modsætning, hvor alt i byen bliver lidt smådepressivt og emmer af manglende overskud«. Hvor i byen dufter der bedst? »Jeg er jo egentlig en bondeknold, der er vokset op på Djursland, men som har boet langt størstedelen af mit liv i København.Så for mig er det Østre Anlæg om sommeren. Der kan du få alle tænkelige dufte på en kort gåtur. Først på året syrenen, så hylden og jasmin. Det sender én tilbage til barndommen, og dufte sætter sig virkelig på hjernebarken«. Hvor dufter der værst? »Når mine restauranter skal have tømt deres fedtudskillere. Det er den værste duft, jeg kan komme i tanke om. Når dækslet bliver taget af den der tank med fedt, så lugter det af død og ødelæggelse«. Hvad er dit yndlingskvarter? »Refshaleøen. Det er virkelig tæt på Indre By, men der er masser af luft og plads. Det er sådan en fed, mærkelig blanding af gamle industribygninger og ren natur. By, natur og forfald blandet i skøn forening. Ikke fordi jeg er nogen stor slumromantiker, men det er alligevel den sidste bastion i forhold til sådan noget lidt klondike't stemning, som du kan finde her i byen«. Hvis du fik en stor pose penge, hvad ville du så forandre i byen? »Området omkring Operaen. Det der kæmpestore område med græs er grotesk.Der kunne ligge så mange fede ting der, men man har valgt at have store, tomme græsplæner. Man kunne skabe så meget liv, plante træer, lave en park, anlægge en badebro«. Hvis du havde en stor bulldozer, hvad ville du så fjerne i byen? »Hele den berlinermur, som adskiller Østerbro fra havet. Østerbro ligger jo virkelig tæt på havet, men man har det ikke rigtig i sin bevidsthed, fordi der er den her S-togshøjbane og store ringvej, som skærmer Østerbro fra Nordhavn og havet.Der skulle være en stor, åben park ned mod vandet, så folk kunne drøne derned med sandaler på om sommeren, og et par vandrestøvler om vinteren.«. Hvornår kan du blive allermest irriteret på København? »Når jeg møder selvudnævnte politimænd og kvinder, som føler, de skal være regelhåndhævere. Dem, som virkelig dyrker, at alle regler er til for at blive overholdt. Det synes jeg tit, jeg er ude for i København. Når folk har løftede pege-fingre over småting, det pisser mig sgu af«. Hvad kunne København lære af udlandet? »Jeg beundrer amerikanerne for, at de er så gode til at åbne op for hinanden og dele et grin eller en snak med en fremmed.Vi danskere er tit bange for at tale med hinanden«.ibyen@pol.dk .
Kokken Adam Aamann elsker duften i Østre Anlæg og Refshaleøens kontraster. Mandag åbner han sin nye restaurant, 1921, i Indre By.
Tirsdag modtog Statsministeriet et brev fra Københavns Kommunes overborgmester, Frank Jensen (S), og socialborgmester Jesper Christensen (S).Brevet er et råb om hjælp og omhandler Københavns mest omdiskuterede folkegruppe netop nu - byens udenlandske gadesovere, som ofte er romaer og østeuropæere.Ifølge overborgmesteren er problemet med omstrejfende flaskesamlere, som slår lejr og overnatter på må og få i Indre By, blevet så stort, at regeringen ikke længere kan lurepasse og feje det af vejen som en opgave, København selv må løse.»Regeringen har en skarp retorik, når det kommer til at skærpe reglerne på udlændingeområdet, men når det kommer til det her kæmpeproblem i København og andre byer, er den mere optaget af en værdipolitisk markering på området end af at løse det reelle problem med fri bevægelighed over landegrænser.Jeg bliver nødt til at sige, at regeringen snorksover,« siger Frank Jensen til Berlingske.Han mener, at problemet er blevet større de seneste år og henviser i den forbindelse til opgjorte tal fra Københavns Politi. I 2014 blev der rejst sigtelse i 37 sager om betleri, i 2016 var det 230 sager. Samtidig viser kriminalitetsnøgletallene, at antallet af politianmeldelser for lommetyverier er steget fra 17.399 i 2014 til 22.488 i 2016, ligesom antallet af anmeldelser for tricktyverier er steget fra 246 i 2014 til 733 sidste år.Konkret opfordrer Frank Jensen og Jesper Christensen til, at kriterierne for lovligt ophold for EU-borgere i Danmark skærpes og foreslår at ændre det nuværende opholdsdirektiv, så der stilles krav om adresse for eksempelvis ens bopæl eller hotel.På den måde sikres det, at EU-borgere, som kommer til København med en reel intention om at arbejde, studere, besøge venner eller være turist, fortsat kan det, mens EU-borgere, der kommer til Danmark for at bo på gaden, kan udvises, medmindre de er i stand til at opgive en konkret opholdsadresse.»Jeg ved, at der er fri bevægelighed af arbejdskraft i Europa, og det er jeg selv stor tilhænger af. Men jeg er ikke tilhænger af, at den frie bevægelighed bliver brugt til, at flere og flere migranter lever på gaden med de meget store gener, det medfører, og som I på Berlingske så rigeligt har beskrevet,« siger Frank Jensen.Han henviser bl. a. til historien om kirkepersonalet i Trinitatis Kirke, som tilbydes vaccination mod hepatitis, fordi det hver morgen rydder op efter romaer, der har brugt området som soveplads og toilet: »Derfor må regeringen løse det her nationalt eller tage det op i EU og sikre, at den frie bevægelighed tilpasses den virkelighed, vi har i dag,« siger overborgmesteren.Borgmestrene mener endvidere, at regeringen bør bidrage økonomisk til Københavns Kommunes nuværende Transitprogram, der har eksisteret siden 2015, koster 2,7 mio. kr.årligt og har hjulpet 200 udenlandske borgere tilbage til deres hjemland.Det bør nemlig ikke være Københavns Kommune, der skal betale for at hjælpe europæiske fattigdomsmigranter retur til deres hjemland, lyder det.Det er ikke første gang, at overborgmesteren kommer med forslag, som skal holde romaer og østeuropæere væk fra det københavnske bybillede.Tilbage i november foreslog Frank Jensen, at Danmark fik et nyt og pengeløst pantsystem, så det blev uattraktivt at komme til landet for at ernære sig som flaskesamler.Miljø-og fødevareminister Esben Lunde Larsen (V) mente dengang, at det var »modigt af Frank Jensen at rejse problemstillingen«, men skød siden idéen ned med begrundelsen om, at forslaget risikerede at forringe det nuværende pantsystems effektivitet.»Ansvaret for kriminalitet og kriminalitetsudvikling ligger hos regeringen, fordi det er en politimæssig og derfor statslig opgave at bekæmpe. Derfor er det også uforståeligt, at regeringen er så langmodig og tilbageholdende med at reagere, men samtidig afviser mine konkrete forslag. Hvad vil regeringen så stille op, lyder mit spørgsmål,« siger Frank Jensen.Tre måneder er en EU-borgerretSom det er i dag, kan alle EU-borgere opholde sig sammenlagt seks måneder i et andet EU-land, hvis de kan fremvise et legitimt identitetskort eller pas.Op til tre måneders frit ophold er en EUborgerret, men ønsker man at søge job, skal man søge om opholdstilladelse i Danmark for de følgende tre måneder.Flere europæiske byer oplever som København et stigende antal romaer og andre tilrejsende, der sover på gaderne, tigger eller måske begår kriminalitet, og det er et reelt problem for den offentlige orden, som man er nødt til at forholde sig til, siger Bjarke Møller, direktør i den uafhængige Tænketanken Europa.Han mener, at det er en glimrende idé, hvis regeringen drøfter problemet med de øvrige EU-lande og Europa-Kommissionen for at se, om EU-fællesskabet kan komme med en kollektiv løsning. Til gengæld bør man overveje, hvad man er villig til at give afkald på i forsøget på at bremse tilrejsende flaskesamlere eller tyveknægte.»Alle borgere har en frihed til at kunne rejse i hele EU, uden at myndighederne skal informeres om ens rejsemønster. Det at vi i dag kan tage rygsækken på ryggen, cykle til Paris eller vandre til Santiago de Compostela uden at fortælle nogen om det, er en frihed, som mange europæere sætter stor pris på, og som jeg personligt vil forsvare, selv om den også kan have nogle omkostninger,« siger Bjarke Møller.EU kan ikke lave regler, som kun rammer enkeltgrupper, og derfor vil justeringer i opholdsdirektivet ikke kun ramme romaer og østeuropæere, men også hr. og fru Danmark, som eksempelvis tilbringer sommerferien på en spansk campingplads eller med at nyde ost og sippe vin i Frankrig.»Det er ikke muligt kun at indskrænke mulighederne for en mindretalsgruppe som eksempelvis romaer. Det vil simpelthen være i strid med grundlæggende EU-rettigheder,« siger Bjarke Møller.Selv hvis EU-fællesskabet kan finde justeringer til det nuværende opholdsdirektiv, som løser problemet uden at indskrænke friheden til at rejse uden at involvere myndighederne, vil det være svært at efterleve i praksis: »Hvis man når dertil, at folk kan bortvises fra Danmark, medmindre de har en opholdsadresse - og det er meget, meget svært - vil der stadig være en risiko for, at de vender retur.Derfor er det også et vigtigt spørgsmål, om man effektivt vil kunne håndhæve sådan en regel, for ellers ender det bare i symbolpolitik,« siger Bjarke Møller.Flaskepant til MobilePayUdlændingeordfører Marcus Knuth (V), som stiller op til efterårets kommunalvalg i København, har i Berlingskes spalter erklæret København »besat« af romaer og opfordret til ikke at forære udenlandske gadesovere flaskepant.Derfor hilser han også de københavnske borgmestres initiativ velkommen, især hvis det rent lovmæssigt har gang på jord.Marcus Knuth er ikke enig i Frank Jensens kritik af, at regeringen forholder sig passivt og mener netop, at den viser handlekraft i forhold til problematikken.Blandt andet ved at politiet nu må rydde utryghedsskabende lejre, som det senest skete i onsdags, da 27 rumænere blev anholdt og fik en bøde.»På den ene side håber jeg, at den nye beføjelse er nok, på den anden side løb jeg en tur ved Dronning Louises Bro i går, og selv om politiet var der i onsdags, sad der igen en flok på flere end ti rumænske mænd. Derfor frygter jeg, at de muligheder for tiltag, politiet har på nuværende tidspunkt, stadig ikke er tilstrækkelige.Men det er vi i gang med at se på,« siger Marcus Knuth, som skal mødes med justitsministeren og politidirektøren i Københavns Politi for at tale om problemstillingen.Ordføreren er også villig til at se på, om pantsystemet skal reformeres, men mener ikke, at Frank Jensens forslag til et nyt pantsystem vil have en effekt, eftersom, frygter han, romaer og østeuropæere blot vil købe bestemte varer for deres flaskepant med henblik på videresalg.Selv har Marcus Knuth flere løse ideér på tegnebrættet, som der skal ses nærmere på: »Forleden fortalte rumænske Marius i Berlingske, at han var skuffet over, at han lige nu tjener mindre på flaskepant i Danmark end på sit job i Rumænien. Så en idé kunne eksempelvis være at se på noget så simpelt som en halvering af panten, for så kan det slet ikke betale sig at være her. Eller også kunne man måske sikre, at flaskepant kun kan udbetales til MobilePay, som kræver en bankkonto,« siger Marcus Knuth.Københavns Politi har ikke ønsket at kommentere overborgmesteren og socialborgmesterens initiativ, men i stedet henvist til Rigspolitiet.Det har imidlertid ikke været til at træffe.perd@berlingske.dk Man kunne måske sikre, at flaskepant kun kan udbetales til MobilePay, som kræver en bankkonto.Marcus Knuth, udlændingeordfører (V).Fakta: 230Så mange sager om betleri blev der rejst sigtelse i sidste år.I 2014 var tallet 37.Kilde: Københavns Politi.
Regeringen er for passiv i spørgsmålet om tilrejsende flaskesamlere, hævder overborgmester i København Frank Jensen. Han mener ikke, at problemet kan løses kommunalt og beder nu regeringen om at henvende sig til EU med henblik på at tilpasse den frie bevægelighed en ny virkelighed.
Først på sommeren var tilrejsende romaer og østeuropæere på alles læber.Udskældte for at sove på Københavns bænke, tage ophold i kirker og ved pladser, slå lejr i baggårde og byens parker samt samle pantflasker og tigge om småpenge.Beboere, erhvervsdrivende og kirker klagede over svineri og ulovlig indtrængen, københavnske politikere kaldte på indgriben, og det hele mundede ud i, at politiet siden 1. april har haft beføjelse til at rydde de såkaldte utryghedsskabende lejre.De seneste fem måneder har Københavns Politi således sigtet ca. 215 personer for at opholde sig i lejre, og det store fokus fra myndigheder og mediers side har tilsyneladende haft en effekt. Det er, som om mange romaer og østeuropæere er forsvundet fra Indre By, fortæller flere kilder til Berlingske.Heriblandt ledende kirketjener ved Trinitatis Kirke på Købmagergade Kresten Dahl.Tilbage i maj fortalte han, at kirken var begyndt at tilbyde sit personale vaccination mod hepatitis, fordi medarbejderne indledte hver morgen med at rydde op efter cirka 20 overnattende romaer, der brugte pladsen foran kirken som hjem og derfor også som toilet. Et faktum, som holdt københavnere, turister og børnehaver fra at bruge pladsen, men det forholder sig helt anderledes i dag: »Jeg tør næsten ikke sige det, for så risikerer problemet at komme tilbage i overmorgen, men vi har simpelthen haft den roligste sommer i fire år,« siger Kresten Dahl: »Vi havnede midt i orkanens øje, og der kom pludselig rigtig megen opmærksomhed på lige præcis vores ret fredelige lille plads, og så skete der virkelig noget. Vi har ikke haft overnattende på pladsen siden, og jeg tror, at også romaer har kunnet mærke, at der kom fokus og nogle kameraøjne, som ikke var rare at have i nakken,« siger Kresten Dahl.En kirketjener ved Sankt Johannes Kirke på Nørrebro, der tidligere på sommeren politianmeldte en lejr på kirkens område, fortæller ligeledes, at kirkens problem med overnattende flaskesamlere og efterladte madrasser, rengøringsmidler, potter og pander er forsvundet, efter at politiet begyndte at rydde lejre.»Det er blevet meget, meget bedre,« siger kirketjeneren, der ikke vil have sit navn i avisen.Også Københavns Politi oplever, at der er færre romaer og østeuropæere i byen, end der normalt plejer at være i sensommerperioden.»Vi kan godt mærke, at vi har sværere ved at finde udenlandske borgere i lejre, og vi har ikke den store tilgang af personer, som vi havde tidligere. Når vi laver aktioner, kunne vi anholde flere i begyndelsen af året, end vi gør lige nu,« siger Jakob Søndergaard, vicepolitiinspektør ved Københavns Politi.Han fortæller, at mens man i maj sigtede cirka 65 personer for at opholde sig i utryghedsskabende lejre, er der kun sigtet cirka 20 personer for samme lovbrud i august, på trods af at politiaktionerne ikke er blevet færre: »Så på den måde kan vi mærke en afmatning.Antallet af anmeldelser er faldende, og det ser vi som et udtryk for færre utryghedsskabende lejre i København. På samme måde oplever vi, at der er færre personer i de lejre, vi kommer ud til, og på nogle af de kendte adresser, finder vi ikke længere lejre,« siger Jakob Søndergaard.Han mener ikke, at nedgangen kan tilskrives, at sommeren lakker mod enden, men derimod at politiets muligheder er nogle andre i dag: »Hvis vi kigger et år tilbage, så vi ikke en nedgang i antal overnattere i København på det her tidspunkt af året. Afmatningen var ikke den samme, som den vi ser nu, så vi føler, at vi har fået et værktøj af politikerne, der har hjulpet på problematikken,« siger Jakob Søndergaard.Hvor de personer, som tidligere slog sig ned i lejre i København, opholder sig nu, ved vicepolitiinspektøren imidlertid ikke. Det er både sandsynligt, at de er rejst hjem, rejst videre eller blot skjuler sig bedre og derfor ikke så ofte bliver politianmeldt, fortæller han.Ringere vilkår rygtes hurtigtBo Heide-Jochimsen er gadeplansmedarbejder i organisationen Projekt Udenfor, som hjælper de mest udsatte hjemløse. Ifølge ham er det faktum, at romaerne ikke længere sidder på hvert gadehjørne i København, ikke ensbetydende med, at de er forsvundet fra dansk jord. Derimod er de bare rykket væk fra bymidten.»Det, at politiet på det seneste har været så offensive, har haft den effekt, at flere af romaerne sover uden for byen. Hvis man tager Stoget tre-fire stationer mod nord eller vest, opholder de sig dér om natten i stedet. Man har skubbet problemet længere ud,« siger Bo Heide-Jochimsen.Han mener, at den skærpede lovgivning og det store fokus fra politikere, politi og medier har lagt et ekstra pres på de tilrejsende flaskesamlere: »Man har fjernet de gratis toiletter og derefter brokket sig over, at romaerne bliver nødt til at skide i buskene, og så har man sat politiet hårdt ind for at fjerne dem. Men det har bare resulteret i, at de har flyttet sig, fordi de ikke har noget sted at tage hen,« siger han.Berlingske har forespurgt Københavns Vestegns Politi, om man her har set en stigning i utryghedsskabende lejre som følge af de hyppige politiaktioner i København, men det er ikke kredsens indtryk. Heller ikke Hvidovre, Rødovre eller Brøndby kommuner har bemærket en stigning i antallet af romaer.Lektor ved Aarhus Universitet Peter Bakker forsker i romaer og deres kultur og sprog, og ifølge ham rygtes det hurtigt, når reglerne for ophold i et land skærpes. Han er ikke i tvivl om, at de tilrejsende flaskesamlere har opdaget, at der er kommet nye og skærpede regler på området og mener samtidig, at det er nærliggende at tro, at den information også har nået personer i hjemlandet, som måske overvejede at rejse mod Nordeuropa.»Ofte er de velinformerede om, hvad der foregår i andre lande. De får informationer fra hinanden, og så spreder rygtet sig. Samtidig kan de se, hvis en vender retur til hjemlandet, og ikke er i stand til at bygge et nyt hus, fordi vedkommende ikke har tjent nok i eksempelvis Danmark,« siger han.perd@berlingske.dk alju@berlingske.dk 215 personer er de seneste fem måneder blevet sigtet for at opholde sig i utryghedsskabende lejre.FAKTA Utryghedsskabende lejre og tiggeriSiden 1. april har politiet haft beføjelse til at rydde såkaldte utryghedsskabende lejre. På de fem måneder har Københavns Politi sigtet cirka 215 personer for at opholde sig i en sådan. Forseelsen koster 1.000 kr. i bøde og kan medføre udvisning.14. juni vedtog et folketingsflertal en hastelov, som fordoblede straffen for betleri. I dag kan tiggeri således straffes med 14 dages ubetinget fængsel i stedet for de tidligere syv dages betinget fængsel.Siden loven for betleri blev skærpet og frem til 1. august er ni personer blevet dømt. Alle ni har modtaget en fængselsstraf.En 63-årig rumænsk kvinde blev derudover udvist.
Københavns Politi og kirker i Indre By oplever, at der er færre romaer og østeuropæere i lejre nu end på samme tid sidste år. Rydninger af lejre har tilsyneladende haft en effekt, men ingen ved, hvor flaskesamlerne nu befinder sig.
Den afdøde prins Henrik blev i går formiddag båret ud i kiste fra Fredensborg Slot og kørt i kortege til Amalienborg. På vej mod sit endelige stop: Christiansborg Slotskirke, hvorfra prins Henrik skal bisættes på tirsdag.På den knap en time lange køretur fra Fredensborg Slot til indre by i København havde tusindvis af mennesker trodset den bidende februarkulde og taget opstilling langs ruten.Da kortegen nåede Helsingørmotorvejen, var flere stået ud af deres biler for at ære den afdøde prins og hans familie, før den kongelige kortege i langsomt tempo kørte forbi.Mange mænd på ruten lettede på smuk gammeldags vis på huen eller kasketten for at vise deres respekt for prins Henrik, da båren passerede.Kronprins Frederik og prins Joachim kørte sammen med deres hustruer og børn og med dronning Margrethe i spidsen i kortege bag prins Henriks båre, da den blev overført fra Fredensborg Slot til Christian 9. Palæ på Amalienborg.Turen var på alle måder en bevægende og følelsesladet oplevelse for hele den kongelige familie.På Amalienborg Slotsplads var folk også stimlet sammen, og mange danskere havde lagt blomster og hilsner til prins Henrik. Efter bilerne med den kongelige familie var ankommet til Amalienborg, kom familien ud på slotspladsen, hvor de læste mange af de hilsner, som lå der.Bevogtes af værnepligtigeKongefamilien vil igen køre efter båren, når den i dag klokken 18.00 transporteres fra Amalienborg til Christiansborg Slotskirke.Her vil der være en privat ceremoni, hvor en del af prins Henriks franske familie også vil være til stede. Når båren overføres fra Amalienborg til Christiansborg Slotskirke, er det samtidig prins Henriks endelige afsked med Amalienborg.Kisten med prins Henrik bevogtes efter Prinsens eget ønske af værnepligtige fra kongeskibet Dannebrog og livgarden. Den befinder sig i palæet på bukke, der er lavet af kongehusets snedkere.Ruten i dag begynder i Amaliegade og fortsætter til Sankt Annæ Plads, hvor personale vil sige farvel.Derefter kører kortegen ad Bredgade mod ensretningen til Kgs Nytorv, forbi Holmens Kirke, Holmens Kanal og Holmens Bro til Christiansborg.Der vil både lørdag, søndag og mandag være mulighed for, at befolkningen kan sige farvel til prins Henrik, når han ligger på castrum doloris i Christiansborg Slotskirke.Når bisættelsen finder sted på tirsdag 20. februar, vil det blive transmitteret af TV2 og DR.Prins Henrik blev 83 år.hanm@bt.dk Fakta: CHRISTIANSBORG SLOTSKIRKEChristiansborg Slotskirke ligger på Slotsholmen i København og er kongehusets kirke. Kirken hører til de dele af Christiansborg Slot, der står til rådighed for kongehuset.Den har gennem årene været anvendt til kirkelige ceremonier for kongefamiliens medlemmer, bryllupper, konfirmationer og dåb.Adskillige danske konger har ligget castrum doloris i kirken omgivet af faner, våbenskjold og sølvløverne fra Rosenborg. I 2000 tog det danske folk afsked med dronning Ingrid, da hun lå castrum doloris i kirken.Den anvendes også af Folketinget til gudstjeneste ved Folketingets åbning.Den oprindelige kirke blev bygget i 1738-42 sammen med det første Christiansborg Slot og brændte ved Christiansborgs brand i 1794.I sin nuværende udformning blev slotskirken opført 1813-26 i klassisk stil af arkitekten C. F. Hansen.Kirken brændte igen i 1992 efter at være ramt af en nødraket under karnevalet. Efter genopbygning og restaurering åbnede kirken i 1997 i forbindelse med dronning Margrethes 25-års regeringsjubilæum.Kilde: kongeligeslotte.dk og kongehuset.
KORTEGE Tusindvis af mennesker trodsede den bidende februarkulde og tog opstilling langs ruten fra Fredensborg til indre by i København for at følge prins Henriks kiste.
Efter eget udsagn afbrød overborgmester i København, Frank Jensen (S), sin valgkamp, da han i sidste uge besøgte Mjølnerparken på Nørrebro.Dagen forinden var en 22-årig mand blevet skudt og dræbt.»Jeg har afbrudt min valgkamp i Husum for at udvise min medfølelse for de mennesker i Mjølnerparken, der føler sig pressede«, sagde Jensen til DR.Udsagnet fik debatten til at køre på sociale medier, hvor flere mente, at et besøg i en bydel belastet af bandekrig arrangeret af kommunens embedsmænd i den grad også kan regnes for et forsøg på at kapre stemmer. Det gælder også medlem af Borgerrepræsentationen Jens-Kristian Lütken (V).»Det er lige så meget valgkamp som alt muligt andet«, siger Lütken om besøget i Mjølnerparken.Den slags arrangementer giver siddende borgmestre en uretfærdig fordel, mener en lang række kandidater og nuværende byrådsmedlemmer, som Politiken har været i kontakt med. For mens det ved udskrivelsen af et folketingsvalg er normen, at ministrenes gang i deres ministerier minimeres, fortsætter borgmestre deres borgmestergerning forud for et kommunalvalg.Eksemplerne er mange. Franks Jensens officielle borgmesterkalender i dagene op mod valget inkluderer et event om VM i ishockey i 2018 og en deltagelse i åbningen af en forretning i Indre By. I Randers skal borgmesteren åbne Filatelistklubbens 100-års jubilæumsudstilling, mens borgmesteren i Allerød skal indvie en handikaplegeplads og »fortælle om det politiske liv« på Allerød Gymnasium.To nye gryder i et skolekøkkenKandidater over hele landet bemærker, at der bliver lagt flere flatterende arrangementer end normalt ind i borgmesterkalenderen op mod valg. Gerne af den slags, hvor lokalpressen dukker op og dokumenterer begivenheden.»Du har som borgmester en helt anden backup og mulighed for at gøre dig synlig, og det giver dig en fordel i forhold til menige medlemmer. Du kan tage til receptioner og klippe snore. Du kan arrangere det ene og det andet«, siger eksempelvis Lars-Christian Brask, der er medlem af og kandidat til byrådet i Roskilde.Hans opfattelse er, at der i kommunen er skruet op for klippe-snore-arrangementer med borgmester Joy Mogensen (S) op mod valget.»Man behøver jo ikke at lave det ene spadestik efter det andet i en valgkampsperiode.Det kunne man planlægge mere spredt. Man behøver ikke indvie et skolekøkken, fordi der er kommet to nye gryder i det. Så man kunne tage tre uger i valgkampen, hvor der er en karens«. I hans kommune holdt borgmester Joy Mogensen (S) eksempelvis for nylig tale i forbindelse med en ny hovedbygning hos VUC og klippede den orange snor, der formelt indviede bygningen. Hun mener ikke, at hendes »aktivitetsniveau i borgmester-agtige ting« er steget op mod valget.»Det er pudsigt, at Lars-Christian siger det, for jeg tror faktisk, det var en af hans partifæller, der for ikke så længe siden prøvede at lave den samme historie her lokalt og bad om aktindsigt i min kalender for en måned det her år og sidste år.Og den viste meget nøjagtigt - og jeg beklager at måtte fortælle Venstre og Lars- Christian det - at jeg holder et rimelig stabilt ret højt aktivitetsniveau. Og det har jeg ikke nogen planer om at lave om på«, siger hun og tilføjer, at hun ved kommunale arrangementer gør en dyd ud af, at hele byrådet skal inviteres.»Jeg er jo også kommunen ' udenrigsminister' - altså formelle repræsentant - og samfundet går jo heldigvis ikke i stå, fordi der er valgkamp. Så længe jeg ikke står og læser det socialdemokratiske valgprogram op; så længe jeg bruger kommunens administration ordentligt, så synes jeg, det kan fungere«, mener hun.Men en ting er de ceremonielle begivenheder, borgmestre optræder ved. Noget andet er deres tætte kontakt til det kommunale embedsværk, som ifølge mange kandidater også kan være problematisk.Der er ifølge Økonomi-og Indenrigsministeriet ikke udtrykkelige regler i loven, der definerer, hvordan kommunalt ansatte skal forholde sig, når der er valgkamp.Generelt må forvaltningen dog ikke bistå ved partipolitiske aktiviteter, herunder valgkampe, opstillingsmøder osv.Kommunerne kan selv lave særlige regler, men det er der dog et fåtal, der har gjort.Politiken Research har spurgt samtlige kommuner, hvorvidt de har vedtaget særlige regler for embedsværkets politiske betjening af kommunalpolitikere i perioden op mod valget. Ud af 40 besvarelser har 7 kommuner vedtaget regler.Fairplay-reglerEt eksempel er Albertslund Kommune, hvor tre partier for nyligt forsøgte at få vedtaget såkaldte fairplay-regler, så hverken borgmester eller udvalgsformænd skulle have en fordel ud af at sidde på de pladser i en valgkamp. Forslaget blev dog nedstemt, og det samme blev et forsøg for nylig i Frederiksberg Kommune.Politiken har været i kontakt med en lang række byrådsmedlemmer over hele landet, og mange efterlyser en form for spærretid i forhold til borgmesterens brug af embedsværket under valgkampe.En af dem er Enhedslistens medlem af byrådet i Fredericia, Cecilie Roed Schultz, der ønsker en spærretid.»Det, jeg mener, kan være farligt, er, hvis der er borgmestre, der begynder at bruge embedsværket som redskab i deres valgkamp til at få trukket tal, som kan hjælpe dem særligt, og som andre ikke har adgang til«, siger hun.Ifølge Marius Ibsen, der gennem 20 år var kommunaldirektør i Gladsaxe Kommune og efterfølgende har skrevet en ph. d. om kommuners rammer, budgetinstitutioner og økonomistyring, vil det dog være meget svært at lave den form for regler, som mange efterlyser.»Det er meget svært at forestille sig, at man kan lave regler om det, men jeg vil tro, at langt de fleste embedsmænd vil holde sig fra at skrive taler og lignende til brug i valgkampen«, siger han og påpeger, at ministeriernes arbejde i høj grad handler om Folketinget.Derfor giver det mere mening, at ministres kontakt til deres embedsmænd i ministerierne går på lavt blus i en folketingsvalgkamp, hvor folketingsarbejdet jo også går i dvale.»I kommunen er der jo en butik, der skal køre. Selv om der skal være kommunevalg, skal løbende sager jo afgøres, og de forelægges jo ofte udvalg, og der er politikere.Så man kan jo ikke sætte maskinen i stå - det ville i hvert være uhensigtsmæssigt, hvis der fra midten af oktober ikke kunne træffes politiske beslutninger«, siger han.msk@pol.dk Man behøver ikke indvie et skolekøkken, fordi der er kommet to nye gryder i det Lars-Christian Brask, medlem af byrådet i Roskilde.
Mens ministre sætter arbejdet i stå, fortsætter borgmestre deres gerning forud for et valg. Det kan være problematisk, mener byrådskandidater.
Få meter fra den nyåbnede Bistro Central var en rød Ferrari parkeret.Nyvasket og kælen. Ejeren var garanteret stolt af den. Lige foran holdt der en Lamborghini. Gylden med glimmer i lakken, fræk og vulgær.Ejeren bliver måske lidt liderlig, når han sætter sig ind i den.Det holder aldrig op med at være mærkeligt at se alle de sportsvogne her i det lille reservat i Indre By, som var yuppiernes hjemsted i 1980' erne, spændt ud mellem Café Zézé og Café Victor. Her i de smalle, helt vildt smalle gader, hvor fartgrænsen i gennemsnit ligger omkring de 10 kilometer i timen, presser man millionmonstrene ind for at vise, at de kan køre os fra 0 til helvede på 2 sekunder.For yuppierne var det et lækkert syn.En magtdemonstration af en paradekørsel.I dag ser det idiotisk ud. Et levn fra en uddateret tidsånd. Cafe Zézé lukkede i 2013. Tiden med champagne og kaviar til frokost var slut. Men ligesom dem med de to sportsvogne insisterede ejerkredsen på at fortsætte festen, bare i lidt mere nedtonet grad for at tilpasse folkestemningen efter finanskrisen.Først åbnede de Bar Central i 2014, hvor snegle, foie gras og østers skulle knytte menukortet til matriklens historie, men mest af alt virkede som Jensens bøffer i 80' er-kostume. Eller som min ven sagde, da han smagte deres frølår: »Ren McDonald's tilsat en promille af fuckedness«. Der gik da heller ikke længe, før ejerne forsøgte sig med et nyt koncept. Denne gang rykkede Bo Bech ind med Lou Lou, som mindede om et bordel med Abbatema, og serverede mad, der kun kunne holde det mærkværdige koncept kørende i et år. For en måned siden åbnede de så Bistro Central. Og denne gang har de endelig ramt plet med en god og uprætentiøs atmosfære, sød betjening og ikke mindst god mad til rimelige priser.Pighvarens soloshowKøkkenet er funderet i fransk bistro, men udsynet er globalt, så man kan også finde eksotiske justeringer af klassikerne.Muslingerne kan spises med ingefær, koriander, karry og kokos, og deres crab cake ledsages af mango og chili.Vi holdt os mest til klassikerne og komponerede en omgang forretter af de mange små snacks, der koster omkring 70 kroner stykket.Crab caken var god i sig selv. Masser af sød havsmag i lækkert fritureskjold.Men den var bedre uden dippen af mango og chili, som ikke havde temperament nok til at gøre en forskel. De friterede blækspruttestrimler var fremragende med tynd og sprød dej om mørt og saftigt kød, som kun blev endnu bedre af den medfølgende pebermayo. En kroketpå svinekød fik ekstra kraft af en foie gras, der var rørt ind i rilletten, som udgjorde de knasende kuglers kerne.Bedst var sæsonfriske hvide asparges, helt enkelt serveret med brunet smør, kørvel og hasselnødder. En klassisk smag af, at sommeren nærmer sig.Og den gode sauvignon blanc, L'Authentique fra Thomas-Labouille Chavignol i Sancerre, var både frisk og kraftig nok i grapesmagen til at passe med det hele. Den kostede 85 kroner for et glas.Det bedste ved en klassisk bistro er, når køkkenet står ved den gode råvare og serverer den uden unødvendige sidekicks.Som mit store stykke pighvar på ben, der lå helt alene på tallerken og smagte godt af sig selv. Sprødt skind og saftigt kød i flager, der gled glat af benet.No bullshit. Det er eksklusivitet uden blær. Råvaren klarede det selv.Min ven oplevede det samme med tykke skiver af lammeryg på ben. Rosa fra kant til kant. Masser af smag. Og perfekt stegt, så hver en dråbe var bevaret og først slap løs i mødet med tænderne.Begge retter var som sagt nok i sig selv, men det gjorde ikke skade, at vi havde bestilt en medfølgende sovs til hver af dem. En pighvar fûmet til 20 kroner var kraftig i smagen og perfekt i små doser til at følge min fisk. En pebersovs så glat og klar som en skovsø ved solnedgang var også god smørelse til lammet.Vi ville også teste de mange sideorders, som strengt taget ikke var nødvendige, og som heller ikke viste sig at være aftenens bedste indslag. En gratineret pasta var faktisk ganske uspiselig.Den virkede som et lettere indtørret levn fra aftenen før, hvor man ikke havde orket at vaske op. En grillet hjertesalat med nøddedressing og revet parmesan smagte af bitterhed i pruttet vand. Så var der mere smag i nogle let dampede broccoli, som var blandet med jordnødder, sesam og soja og ikke mindst i skiverne af avokado, der fungerede overraskende godt med mandler, grapefrugt og soja med chili.Med desserterne sikrede vi os en sikker landing med en kompakt og fugtig brownie med et mønster af saltet karamelsovs samt en kugle hasselnøddeis helt uden luftbobler og krystaller og med en dyb aroma, der ikke forsvandt i sødme. Min rabarbertærte smagte mere af sæsonen, frisk og let syrlig under en let karamelcreme og en lakridsis.Endelig har yuppiernes hjørnelokaler fået nyt liv, hvor smagen er attraktionen, og atmosfæren så nedtonet, at alle kan være sig selv og føle sig hjemme.joakim.grundahl@pol.dk Det er eksklusivitet uden blær.Råvaren klarede det selv.
Endelig er det lykkedes en bistro at fordrive yuppiernes spøgelser fra Indre By.
Forskellen på kvadratmeterprisen på huse i indre København er øget med knap 70 procent siden 2011. Bevæger vi os blot 10 kilometer væk fra centrum, er prisudviklingen straks mere beskeden.Det er ikke overraskende, at priserne på villaer falder i takt med, at kilometerantallet ind til København stiger. Men ser man på prisforskellen på flere parametre, således at fokus også rettes mod kvadratmeterprisen hen over en årrække, er det straks mere interessant. I 2011 lå kvadratmeterprisen på en villa i indre København på omkring 35.000 kr., og i 2016 lå den på 60.000 kr.. Der er dermed tale om en stigning på knap 70 pct. på blot fem år.»Det mest interessante er dog, at forskellen hen over årene er mærkbart mindre, hvis vi bevæger os blot 10 km væk fra centrum. Her er forskellen mellem 2011 og 2016 ikke større end 5.000 kr., og vi kan se, at den minimale forskel i prisudviklingen bliver mindre og mindre, jo længere vi kommer ud af byen,« siger Birgit Daetz, der er kommunikationsdirektør hos Boligsiden.dk. Hun pointerer, at priserne naturligvis varierer alt efter, om du kører mod syd, vest eller nord. Mens huspriserne i indre København udviklede sig med tøvende skridt fra 2011 til 2013, har kvadratmeterprisen siden taget markante spring hvert eneste år. Frem til sidste år har den ligget på omkring 5.000 kr. årligt.Fakta: 83Der blev gennemført 83 pct.flere bolighandler i januar 2017 sammenlignet med januar 2011. Kilde: Boligsiden.dk.Salget af boliger stigerSamlet antal handler af villaer, rækkehuse, ejerlejligheder og fritidsboliger i januar måned fordelt på årstal.
Huspriserne i indre København er steget voldsomt siden 2011. Bevæger vi os ti km væk fra centrum, er billedet et helt andet.
Livet er hårdt, livet er uretfærdigt, livet gør ondt, og livet kræver, at man træffer valg hele tiden. Side 23. 
STUDIEBOLIGER.
Et flertal i København bestående af samtlige partier på nær V og K har besluttet at vende ensretningen i Kronprinsessegade. side 17. 
Nyheder.
1 ' Sammen om byen', sådan lyder et af Københavns Kommunes slogans.Men samarbejdet mellem borgerne og de kommunale styrelser slår af og til revner.Helt konkret er det sket for Bylivsaksen, et fornyelses-og forbedringsprojekt af gadeforløbene og bylivet i gaderne i de små stræder bag Rådhuspladsen.Efter flere års beboerinddragende planlægning gik arbejdet i gang i sidste måned.Nu har beboerne meldt kommunen til politiet for hærværk.I denne uge konstaterede beboere, at det kommunale vejarbejde, hvor man er begyndt at bryde asfalten op i kvarterets tre gadekryds, får de omliggende 1700-tals-huse til at slå revner.En række beboere har i løbet af ugen klaget til Københavns Kommune over støj og kommunalt hærværk. Flere af klagerne har modtaget et standardsvar fra kommunen, hvor det blandt andet hedder: »Forvaltningen har vurderet, at arbejdet ikke stoppes, da det ligeledes er vurderet, at anlægsarbejdet ikke overstiger, hvad man som beboer i København skal tål ? e efter de naboretlige regler«. »En ejendomsejer har desuden pligt til at holde ejendommen i en såd ? an stand, at den kan tål ? e de påv ? irkninger, som er sædvanlige på det sted, hvor ejendommen ligger, og som er en følge af den almindelige samfundsudvikling«.Siden slutningen af september har beboere i Nørre Kvarter, populært kaldet Pisserenden, grebet til klassiske aktionsformer som fysisk blokade, demonstrationer, telefonkæder og vægaviser i protest mod de kommunale ' forbedringer'.De aktivistiske beboere har fået kommunen til at bede politiet troppe op og beskytte vejarbejderne.»Vi havde mange møder med forvaltningen for et år siden. Men da det konkrete arbejde gik i gang, var projektet helt forandret.Vi vil ikke have noget af det. Det, de kalder forbedringer, er reelt set forværringer«, siger formanden for beboerforeningen i Nørre Kvarter, Søren Rud, der sammen med en halv snes naboer den seneste måned har været på gaden fra morgenstunden et sted imellem 10 og 15 gange for at blokere for arbejdet.»Vi vil ikke slås med hverken politi eller kommunalarbejdere. Men de skal lade vores gamle gader og huse i fred«, siger beboernes formand.Ifølge teknik-og miljøforvaltningens hjemmeside skal Bylivsaksen skabe bedre forbindelse mellem Strøget og Ørstedsparken, bedre og sikrere køreforhold for cyklister og en styrkelse af bylivet og fleksible zoner til ophold.»Nogle af beboerne mener, at projektet har ændret karakter, siden det blev besluttet i teknik-og miljøudvalget. Det er jeg ikke enig i«, sagde teknik-og miljøborgmester Morten Kabell (EL) tidligere på ugen. Borgmesteren mener, at beboerne hænger sig i unødige deltaljer, og at projektet nu primært er et trafiksikringstiltag.»Når et projekt er politisk godkendt, påbegynder detailprojekteringen, og her er det ikke unormalt, at der viser sig behov for mindre justeringer. Hvis der ikke er tale om væsentlige ændringer, og hvis de oprindelige intentioner fastholdes, bliver der ikke gennemført fornyet borgerinddragelse«, sagde borgmesteren, der ikke har været at træffe for en kommentar til den seneste udvikling i striden, da han for tiden opholder sig i L. A. (byen - ikke partiet).2 Valgkampen i København lynstartede med to sager: Amager Fælled-byggeplanen og Radikale Venstres nu tidligere borgmester Anne Mee Allerslevs gratis benyttelse af rådhuset til sin bryllupsreception i sommer.Nu er yderligere belysning af begge sager udskudt til efter valget. Forleden afdækkede Radio24syv via aktindsigt, at embedsfolk på rådhuset har bedt om at få fristen for aflevering af en redegørelse for rådhusets praksis i forhold til personale og folkevalgtes brug af kommunens lokaler udsat.Fristen var oprindelig i denne uge. Den er nu udsat til 30. november. Socialdemokraterne kom allerede i august i voldsom miskredit på grund af bred modstand mod planerne om boligbyggeri på strandengen ved Amager Fælled. Efter et par ugers voldsom debat lykkedes det overborgmester Frank Jensen at lægge låg på den upopulære sag ved at udskyde undersøgelser af, om byggeriet kan ligge andre steder på fælleden end på Strandengen, til efter valget.3 »Vi skal ikke bygge boliger til hver gud og hver mand, der har lyst til at bo i København«, sådan skærer Dansk Folkepartis spidskandidat, fritids-og kulturborgmester Carl Christian Ebbesen, igennem, når andre partier taler om, hvad de fleste anser for et af hovedtemaerne i valgkampen: boligmanglen i København.Her har DF en anden udlægning: »København er en smuk by, og vi skal ikke til at ødelægge den med underlige containerbygninger, højhuse, husbåde og den slags«, sagde Ebbesen, da topkandidaterne forleden var samlet til vælgermøde i Pressen.»Vi bor i et dejligt land. Og det er da også skønt at bo lidt uden for København«, mener borgmesteren.henrik.vesterberg@pol.dk .De skal lade vores gamle gader og huse i fred.
VALGEKSTRA Politikens omvandrende lokalredaktion kaster sig nu ind i valgkampen med et nærmere kig på 3 revner.
For tredje år i træk inviterer de frivillige fra Huset-KBH til musikfestival, hvor man kan høre masser af musik fra den københavnske undergrund. I alt 17 forskellige bands og soloartister optræder på scenerne, hvor der er fokus på indie og folk med en snert af pop. Musikken spiller i Huset-KBHs gårdhave torsdag, fredag og lørdag fra kl. 16. Dørene åbner hver dag kl. 15. Lørdag aften sluttes der af med to koncerter indendørs i Musikcafeen.Gratis entré.Summer in the CityHuset-KBH, Rådhusstræde 13, København K Torsdag kl. 15.
Koncerter.
I Bruxelles er der ingen, der kan høre dig skrige. Det er egentlig titlen på et afsnit i »Borgen«, der handler om det mediemæssige tomrum, der opstår for politikere, der rykker til Europa-magtens centrum. Men udtrykket bliver åbenbart hevet frem en gang imellem, når en EU-politiker virkelig gør sig umage for at blive hørt.Denne gang var det DFs gruppeformand dernede, Anders Vistisen, der fandt en nem og effektiv vej fra Belgien til spalterne ved at kalde statsminister Lars Løkke for en klamphugger uden moralsk kompas. Så var den overskrift hjemme. Men noget af en melding i betragtning af, at Vistisen overtog gruppeformandsposten dernede, efter at DF-gruppen under Morten Messerschmidt havde været ude i diverse sager om fondsmidler, der på uransagelig vis gik DFs vej. Men når moral er godt, må dobbeltmoral jo være dobbelt så godt, som man siger.Også Søren Gade aspirerer nu til at kunne skrige ud i lydløsheden, men det er nu næppe derfor, han i denne uge meddelte, at han satser på at stille op til EU-parlamentet næste gang. Faktisk er det længe siden, man for alvor har hørt noget til Venstres gruppeformand, men nu er han i hvert fald færdig med at optræde som den teoretiske skyggeafløser til Lars Løkke, hver gang der er uro i Venstres bagland.Heller ikke Socialdemokraternes gruppeformand overdriver sin medietilstedeværelse, men det har ganske andre grunde.Henrik Sass Larsen synes simpelthen, der er for meget skrig og skrål og konflikt-orientering i den politiske dækning, så han nøjes med kvartalsvise udmeldinger, når han har tænkt sig grundigt om - og helst via nogle høflige spørgsmål fra en S-lønnet Reimer Bo Christensen, så han er sikret en sober dækning af budskaberne. Og uden alt for kritisk en indgang, hvilket flere medier mente kunne være et problem for offentligheden.Det kunne så alligevel få Sass til at træde ud af sit medie-cølibat med et rygende svar-indlæg. Dette blads leder blev kaldt »et studie i foragt og fornærmethed«, mens pressen generelt »hylede uniformt som stukne grise og salvede sig i selvfedme«. Så det der med en kritisk indstilling til budskaberne ligger tydeligevis ikke Sass fjernt - men man må dog beundre S-gruppeformanden for hans kampgejst. Her blev skreget igennem.Sass må så have glædet sig en smule over ugens politiske begivenhed - udmeldingen om udflytning af et par tusinde statslige arbejdspladser. Sjældent har indholds-dækningen af en politisk melding været så solid - fra Nakskov til Morsø var reporterne på plads, så man for en gangs skyld kunne høre skrigene fra Udkantsdanmark.Bortset fra der, hvor man følte sig snydt, var det dog mest jubelskrig, der for en gangs skyld lød derudefra - efterhånden som diverse styrelser og sekretariater blev trukket op af Løkke og Løhdes store fordelingshat med dertilhørende arbejdspladser til det danske land.Der kunne man til gengæld høre dem skrige. »Blodrusen fortsætter,« konstaterede Høje-Taastrups konservative borgmester, Michael Ziegler, mens Miljøstyrelsen måtte lukke en dag for at slikke sårene, og der rundt omkring på kontorerne blev regnet på mulighederne for at pendle eller bare gå i gang i med jobsøgning. Samtidig med at den klassiske diskussion foldede sig ud rundt omkring: Skal man have ondt af de udflyttede, der skal overveje at omstille familie og arbejdsliv til Brovst og Bogense, eller er det bare nogle forkælede køwenhavnere, der skal glæde sig til at komme ud til frisk luft, almindelige mennesker og billige huspriser.. Nu viser erfaringen fra tidligere udflytninger, at det trods alt er et fåtal af medarbejderne i f. eks. Miljømærkesekretariatet, der flytter med til Løgstør, men det kunne ellers give de lokale nogle interessante nye navne. Således beretter Politiken om, hvilke nye fornavne der i år er godkendt, og her finder man for eksempel en Happyness fra Østerbro.Og kald mig bare fordomsfuld, men Nia-Olivia og Storm-Alfred lyder altså også ret københavnske i mine ører.Dream, Lonesmila, Earth og Flumme er andre af nye navne, som jeg simpelthen ikke har fantasi til at sætte adresse på, men mon ikke Astrrid og Brittacilja har en numerolog boende i nabolaget. De mest almindelige navne er dog Ida og William. Og de ti mest almindelige efternavne slutter stadig på -sen. For eksempel Hansen og Olsen for at tage et par af de navne, der forsvarer Danmarks ære i disse ugers håndbold-EM. Med præstationer, der virkelig kan give en lyst til at skrige, når optur forvandles til nedtur.Alt er stadig åbent, og det er jo det, der er den særlige charme ved sport som underholdning: Det er så uforudsigeligt.Det samme kan man sige om en vis amerikansk præsident, som netop fejrer etårs jubilæum i jobbet. Okay, efter et år er det måske lidt mindre forudsigeligt, at han i ugens løb har kåret CNN som årets fake news-vinder og sat en prop i statsbudgettet, indtil han får 18 milliarder dollar til den der mur mod Mexico.Eller at han fejrer et-året med en fest i Mar-a-Lago til 100.000 dollar billetten.Men at Donald Trump efter et år i sadlen åbenbart klarer sig så godt, at flere vurderer, han sagtens kan ende med at sidde i otte år, det er der nok ikke mange, der havde forudset.Man kan næsten høre skrigene.Kald mig bare fordomsfuld, men Nia-Olivia og Storm-Alfred lyder altså også ret københavnske i mine ører.
KANTEN.
Der er langt fra min mormors hjemmelavede hønsekødssuppe i nordjyske Saltum til suppebaren Soupherb i et kælderlokale i det inderste København. Men duften er den samme. En tung, intens duft af knogler, der har kogt i mange timer, slår mig i møde. I sundhedskredse er den timelange hjemmesimrede suppe kogt på knogler nemlig blevet ophøjet til sundhedseliksir. Det hedder bone broth på nudansk, og sidste år udkom en hel bog med den titel, som sundhedsekspert Sandra Puglisi er medforfatter til.Selvsamme Puglisi har været med på sidelinjen i opbygningen af suppebaren.Det er dog ikke meningen, at man skal sidde og spise sin brothmed kød-og melboller som hjemme hos mormor, men drikke den som en varmende eliksir. Det er lidt for lidt til frokost, så min medspiser og jeg beslutter os for nogle mere af de mere fyldige supper som thai-og en græskarsuppe, der begge kommer i et cylinderformet syltetøjsglas. Endnu en blogger-insta-madtrend, der ser smart ud, men det er som at spise af et forvokset babyglas - og så er det irriterende at spise med en plastikske, som er i fare for at knække, når jeg graver ned i suppen.Fyldig suppe og hård karamelFlere små glas med topping ledsager græskarsuppen - blandt andet varmrøget laks og græskarkerner. Så kan man selv dosere. Thaisuppen kommer uden noget, her er rejerne blendet i suppen.Jeg havde nok forventet en tynd omgang suppe, som man kender det fra thairestauranter, men de mange grøntsager som blandt andet gulerod og broccoli, gør suppen farverig og fyldig uden at være tung. Og smagen er perfekt balanceret mellem kokosmælkens sødme, chiliens skarphed og grøntsagernes fylde.Rejer og miso udgør den perfekte umamibalance, og det fungerer egentlig bare - også selv om lidt topping som for eksempel koriander havde været skønt. Til gengæld kunne græskarsuppen godt bruge lidt mere farve og tilsmagning, den er er lidt for tam og usaltet i smagen, men bliver reddet af toppingen.Suppe er den bedste måde at snyde maven mæt på (få kalorier - stor mæthedsoplevelse), og vi må droppe at tømme glasset, men der er plads til at prøve stedets hjemmelavede sødt. En bountybar og en mintkaramel kommer på en bambusbakke. Bountyen åbenbarer sig med et sprødt chokoladeknæk og et lyserødt indre af saftig kokos (formentlig farvet lyserødt af rødbede, uden det smager igennem). Åh, hvilken herlig bid. Mintkaramelbaren er så nedfrosset, at vi ikke kan tygge os igennem, men da den tør op nogle timer senere, er det en blød fryd for ganen.mette.molbak@pol.dk .
Glem alt om juice, hvis du vil være rigtig sund. Nu skal du i stedet ' soupe'. En lille suppebar i indre by er leveringsdygtig i både fotogene og fyldige supper.
UDSMYKKET AF THORVALDSENVor Frue Kirke - Den 14. maj 2004 var der lidt mere trængsel end normalt. Her, ved ét af de senere års mest omtalte globryllupper, blev kronprins Frederik viet til sin Mary. Med valget af Domkirken vendte man tilbage til en tradition, der stammer fra den nuværende kongeslægts grundlæggelse. Kirken har dog ændret udseende mange gange siden - bl. a. da den under englændernes træfsikkerhed lagdes i ruiner i 1807. Bygningen er i sin nuværende form skabt af C. F. Hansen og udsmykket af Bertel Thorvaldsen. Den enorme statue i koret af den indbydende Kristus skaber sammen med de 12 apostle langs siderne en naturlig andagt. Kirken blev indviet i 1829.MIDT I FESTKVARTERETSankt Petri Kirke - Blandt Pisserendens snævre stræder og de spraglede bebyggelser knejser Sankt Petri Kirke. Det originale kobberspir i rokokostil fra 1757 er bevaret og skabt af Johan Boye Junge, der selv er begravet i det ene af kirkens to gravkapeller.Kirken er opført i 1400-tallet og blev i 1585 stillet til rådighed for den tyske menighed. Den blev hårdt medtaget af brandene i 1728 og 1795 og igen under englændernes bombardement i 1807. Nu står kirken nyrenoveret, og det enkle, næsten nøgne kirkerum lægger bl. a. hus til koncerter.DEN DAGLIGE MUSIKANDAGTHelligåndskirken - I mere end 700 år har Helligåndskirken dannet ramme om gudstjenester og ritualer - lige fra middelalderen, hvor den lå ved en stille strandkant, til i dag, hvor den ligger centralt på byens travleste shoppingstrøg. Kun ydermurene stod tilbage efter den store brand i 1728, og den nuværende kirkebygning har fået sit udseende efter en omfattende restaurering af arkitekten H. B. Storck i 1878-80. Flere indflydelsesrige teologer har fungeret som sognepræster ved kirken, bl. a. Niels Hemmingsen (som har lagt navn til gaden øst for kirken).I dag er kirken en levende kulturinstitution med daglige musikandagter kl. 12 og Natkirkens musikalske arrangementer i weekenden. Også det tilstødende Helligåndshus - én af byens ældste middelalderbygninger - bruges flittigt til bl. a. koncerter og bogbasar.FILOSOFFER UNDER KUPLENMarmorkirken - Med 145 års forsinkelse stod Marmorkirken færdig i 1894. Kuppelkirken blev som resten af området tegnet af Nicolai Eigtved, men da hofbygmesteren døde i 1754, overtog N. H. Jardin ledelsen.Han fordyrede projektet så meget, at det dengang økonomisk betrængte kongehus måtte indstille projektet. Først da finansmanden C. F. Tietgen tog over i 1874, kom der atter gang i byggeriet, og under arkitekten Ferdinand Meldahls ledelse stod kirken endelig færdig 20 år senere. På piedestaler rundt om kirken står 12 statuer af kende danskere med en eller anden form for kirkeligt tilhørsforhold, herunder Grundtvig og Søren Kierkegaard. Fra kuplen er der udsigt over København, Øresund og den svenske vestkyst.TOM NØRGAARD er forfatter til Turen Går Til København.
København er fuld af smukke århundredgamle kirker, som tilbyder stilhed midt i decembers shoppingstorm. Gå ind og sæt dig på bænken. Og lyt til ingenting.
På en af Københavns mest eksklusive adresser bliver det nu igen muligt at bo. 
Den smukke Amaliegaarden skal bygges om til 35 luksuriøse lejligheder med Københavns største have og dronningen som nabo midt i indre by . 
Scorede du på natklubben i 1990' erne? Hørte du dit livs koncert med Django Bates, Michel Petrucciani eller The Bad Plus? Har du været forbi og spise grillmad under jazzfestivalen, eller er du en af dem, der først begyndte at elske huset i Niels Hemmingsens Gade, da jazzen fra 2013 blev en mindre del af musikprogrammet, og kun avantgarden fik lov at fortsætte sammen med eksperimenterende rock og elektronika? Jazzhouse - eller Copenhagen Jazz-House, som det oprindelig hed - har været en del af nattelivet i det indre København siden oktober 1991.Kronprinsen på afvejeDet københavnske jazzmiljø reagerede på tabet af Montmartre i Nørregade med et stormøde i januar 1990, der førte til grundlæggelsen af det, som blev Danmarks nye nationalscene for jazz. Og som fik ubetalelig presseomtale, da kronprinsen måtte en tur på politistationen med sin daværende kæreste, Malou Aamund, der kom til at køre bil efter en nytårsfest på det nye insted.Det har været et sted, hvor man faldt over skoletasker på diskoteket. Men for den danske jazzverden har det været et hjem, og en af de musikere, der er vokset sammen med Jazzhouse, er sangeren og sangskriveren Trinelise Væring.»Det var et coming of age-sted for mig.Min voksen til som kunstner foregik i Jazzhouse. Jeg fik lov at præsentere en masse eksperimenter, uden at det føltes som undergrund. Det var fint at få lov at præsentere sine ting der«, siger hun.I to årtier havde jazzen sin fornemmeste scene i en sidegade til Strøget.»Det var den store scene. Det var som for en skuespiller at træde op på nationalscenen.Man gjorde sig ekstra umage«, husker den danske trommeslager Morten Lund. »Man stod ude i den lille bagscenekorridor og kiggede ind gennem en revne i bagtæppet. Var der fyldt i aften, eller var midtertæppet trukket for, så rummet virkede mindre? Sad Boris (Politikens mangeårige jazzanmelder, red.) der? Arrgh!«. »Oprindelig var Jazzhouse et sted, hvor vi hang ud. Når man havde spillet der, gik man ud at danse«, husker Trinelise Væring, der var med til det stiftende stormøde, og som sad i bestyrelsen, efter Copenhagen JazzHouse var blevet en realitet.»De jævnbyrdige nordiske kolleger, Jon Balke og så videre, dem kom man og hørte, men man hang også ud sammen efter koncerten. Lærte hinanden at kende og lagde planer for, hvad man kunne lave sammen. Det var et miljø. Min mand føler, det er hans barndomshjem, de nu afhænder«, siger hun med henvisning til saxofonisten Fredrik Lundin.»Hvor skal nu det sted være, hvor også de større nordiske navne kan spille?«. Morten Lund er en af dem, der sidste år i et debatindlæg i Politiken var ude at kritisere den nye musikpolitik i Jazzhouse, hvor kun avantgardejazzen kunne komme til.»Man kan ikke lade være med at føle, sådan lidt ' Matador'-agtigt, at der kommer en ny mand til byen og laver et nyt Damernes Magasin«, siger han i dag om den forandring, der skete, da den nuværende Jazzhouse-chef, Bjarke Svendsen, for godt fire år siden ændrede den musikalske profil.»Det har jeg respekt for. Men vi mangler et stort sted nu, hvor vi kan vise landets bedste jazzkunstnere frem. Det kan ikke passe, at Palle Mikkelborg skal præsentere sin nye plade på et lille spillested i Gothersgade som Jazzcup«.Den aften regnen komPeter H. Larsen, mangeårig leder af DR's jazzredaktion, husker mange store aftener i Jazzhouse. Han var der også, drivende våd, den sommeraften i 2011, da skybruddet kom. En naturkatastrofe, der blev fulgt af en ombygning, som førte til, at Jazzhouse i juni 2012 kunne genåbne med fuldstændig ny indmad.»Den aften stormfloden kom, sad jeg sammen med 15 andre oppe i baren ovenpå og hørte den finske saxofonist Juhani Aaltonen spille. Vi dryppede alle sammen, fordi vi var gået igennem det her ufattelige regnvejr«, siger Peter H.Larsen.»Det første Jazzhouse havde den ideelle akustik på grund af størrelsen. Midt mellem koncertsal og kælderklub. Dertil kommer den måde, det blev ledet på de første mange år, hvor det tog over efter Montmartre i Nørregade, og hvor der med sikker hånd blev præsenteret alt fra mainstream over postbop til avantgarde.Flirteriet med andre genrer foregik i natklubbens regi, mens jazzfolket kunne have sine ting for sig selv«. »Jazzen er en lidt sart blomst, der fortjener beskyttelse i forhold til de andre rytmiske genrer. Jeg håber, nogen kender deres besøgelsestid, for salen og scenen er der jo endnu. Ellers bliver jazz undergrundsmusik igen, og det, synes jeg, vil være et svigt«.thomas.michelsen@pol.dk Den aften stormfloden kom, sad jeg sammen med 15 andre oppe i baren ovenpå og hørte den finske saxofonist Juhani Aaltonen spille.Vi dryppede alle sammen Peter H. Larsen.
I denne uge blev det meddelt, at Jazzhouse lukker som spillested i Indre By. Siden 1991 har det været en del af nattelivet og nationalscene for dansk jazz. En sanger, en musiker og en jazzmand husker tilbage - og gør sig nogle tanker om fremtiden.
Deleøkonomien blomstrer i Danmark, og flere og flere koncepter gror frem af den entreprenante muld skabt i kølvandet på succeser som den amerikanske overnatningstjeneste Airbnb og det danske samkørsels-og bildelingsselskab GoMore.Seneste skud på stammen er det nye koncept Sp8ces, som retter sig mod særligt freelancere og helt nystartede iværksættervirksomheder.Ideen bygger på, at byen er fuld af restaurantkvadratmeter, der står tomme i dagtimerne.Som en ny virksomhed orienteret mod deleøkonomen vil Sp8ces forvandle restauranternes lokaler til kontorfællesskaber om dagen.»Vi ser os selv som et supplement til kontorfællesskaberne i byen og forventer, at vi kan være med til at udvide markedet,« forklarer Niels Meibom, der er administrerende direktør og stifter af Sp8es.Den 44-årige idémand har tidligere været driftsdirektør for Europa hos opbevaringsvirksomheden City Self Storage, men forlod selskabet for at prøve lykken som selvstændig.Det var i den periode, at Niels Meibom så et behov for ekstra kontorlokaler i byen, da han opfattede de eksisterende muligheder som kontorfællesskaber enten var relativt dyre eller havde mange bindinger: »Det var min egen situation kombineret med den voksende trend inden for freelance, hvor flere skal sidde og arbejde forskellige steder,« siger Niels Meibom og peger ligeledes på et voksende marked for kontorfælleskaber, et boomende startup-miljø - og en tro på at Sp8ces kan blive et supplement til de fastansattes hjemmekontordage.Jagten på et godt tilbudSp8ces taler ind i en udvikling, der for alvor tager fart i øjeblikket.»Det, der sker, er, at vi er begyndt at betragte ejerskab på en anden måde. Ejerskabet er i og for sig ikke vigtigt længere. Det handler om adgang,« fortæller Mads Thimmer, der er administrerende direktør i Innovation Lab og ekspert i digitale forretningsmodeller og strategier.Han ser flere og flere virksomheder udvikle forretningsmodeller, hvor det ikke udelukkende handler om at eje, men om at udnytte kapaciteten til sit yderste - ikke mindst fordi det passer fint med den indre tilbudsjæger i danskerne: »Deleøkonomien har jo ramt i eksplosiv hast.Vi er jo sådan en dealhunter-nation. Vi kan godt lide det gode tilbud, hvilket har skubbet på udviklingen i Danmark. For deleøkonomi er jo ikke en eller anden ideologi - det er en forretningsmodel, der handler om, at hvis du har overskudskapacitet, så kan du sælge ud af det,« forklarer han.Der er tilsyneladende et stort uforløst potentiale i det danske erhvervsliv.Beregninger foretaget af erhvervsorganisationen DI sidste år viste, at indfrier danske virksomheder det fulde potentiale for deleøkonomi, kan det øge velstanden herhjemme med knap fire milliarder kr., mens en delvis og mere realistisk indfrielse af potentialet kan kaste 1,7 milliard kr. af sig. I samme anledning viste en rundspørge til medlemmerne af DIs virksomhedspanel, at knap 30 procent af virksomhederne har overskudskapacitet af blandt andet maskiner og bygninger.Liv i dagtimerneSp8ces er i første omgang gået i partnerskab med tre københavnske restauranter; BobBistro i Kødbyen på Vesterbro, Fuego i København K og Tribeca NV i Nordvestkvarteret.»Vi står med unikke selskabslokaler i hjertet af Nordvest. De er som regel booket ud i weekender og i aftentimerne, men står ofte tomme om dagen. Vi vil gerne bidrage til mere positivt liv i Nordvest og naturligvis udnytte vores kapacitet,« siger Søren Buchleitner, ejer af Tribeca NV.Det koster 996 kr. om måneden eksklusiv moms at være medlem, og så kan man dukke op på de tre restauranter, så meget man vil.Her stiller Sp8ces personale til rådighed, der sørger for kaffe og te og mindre opgaver i forbindelse med driften af det alternative kontorfællesskab.Dermed har restauranter ingen forpligtelser i forbindelse med kontorfællesskabet.De restauranter, der går i partnerskab med Sp8ces, modtager en andel af medlemmernes abonnementsomsætning.På nuværende tidspunkt er der ti ansatte i Sp8ces. Ambitionerne strækker sig ud over de danske grænser, og Niels Meibom ser store perspektiver i de større europæiske byer.Men i første omgang gælder det om at få succes i danske byer: »København er dér, hvor vi kan lave proof of concept. Vi skal finde vores ben i Danmark og bevise, at vi kan få det til at fungere. Derefter skal vi ud og tiltrække investorer, så vi har kapital til at gøre det, vi gerne vil i udlandet,« siger Niels Meibom.mja@berlingske.dk Vi skal finde vores ben her i Danmark og bevise, at vi kan få det til at fungere.Derefter skal vi ud og tiltrække investorer, så vi har kapital til at gøre det, vi gerne vil i udlandet.Niels Meibom, administrerende direktør og stifter af Sp8ces.
Et nyt koncept ser nu dagens lys i København: Restaurantlokaler, som står tomme uden for åbningstid, skal i dagtimerne forvandles til fleksible og simrende kontor fællesskaber for selvstændige og mindre virksomheder.
Under Folketingets åbning holdt et gymnasium begravelse for den gode undervisning, mens et andet gymnasium sang dødsmesse for den gode undervisning. Årsagen var regeringens omprioriteringsbidrag, som sammen med andre besparelser har betydet, at gymnasierne siden 2016 har skåret ned med 900 millioner kroner.Med årets finanslovforslag lægger regeringen op til at spare endnu et år - frem til 2021. Det gør ondt på gymnasierne. Allerede under det første års nedskæringer fra 2015 til 2016 måtte gymnasierne ifølge gymnasielærernes beskæftigelsesundersøgelse sige farvel til omkring 1.000 lærere trods stigende elevtal.Et folketingssvar fra undervisningsminister Merete Riisager (LA) til Udvalget for Landdistrikter og Øer fra august viser samme tendens. Fra maj 2016 til maj 2017 var der 1.100 færre fuldtidsansatte lærere til at undervise eleverne på erhvervsskoler, VUC'er og gymnasier.De færre lærere pr. elev vil gå hårdt ud over både kvaliteten af uddannelserne, de svageste elever og dermed forøge uligheden, mener uddannelseseksperter.Alene i gymnasiet svarer sidste års nedskæringer til, at der var en million færre lærertimer. Alt i alt vil besparelsen på gymnasierne løbe op i 1,8 mia. kroner i 2021 svarende til fire millioner færre timer.Det kan man læse i Gymnasieskolens Lærerforenings (GL) kampagnemateriale mod besparelserne fra september.Formand for GL Annette Nordstrøm Hansen forklarer, at det faldende antal gymnasielærere betyder, at den enkelte får flere undervisningstimer, mindre forberedelsestid, ligesom der bliver mindre tid til vejledning og feedback til eleverne.»Vi skal fra 2016-2018 spare 7,7 procent, så det er ikke bare at kradse lidt i overfladen. Besparelserne er inde og røre, hvor det gør ondt. Det betyder, at vi ikke kan levere samme produkt, fordi der er mindre tid til både at udfordre de stærke og hjælpe de svage elever,« siger Annette Nordstrøm Hansen.Øget ulighedNår der bliver flere elever i gymnasiet pr. lærer, vil der blive mindre hensyntagen til den enkelte elev, mener Dion Rüsselbæk Hansen, som er lektor i uddannelsesvidenskab på Syddansk Universitet. Lærerne må gå på kompromis med nye former for undervisning, forelæse for større hold og skære ned på alt det, som kan understøtte kvaliteten af undervisningen, forklarer han.»Det skaber dårligere undervisning,« siger Dion Rüsselbæk Hansen og påpeger, at det kan få stor betydning for, om eleverne får sig en kompetencegivende uddannelse og kommer velkvalificerede ud på arbejdsmarkedet.»Hvis det kun er samme type studerende, som klarer sig godt uanset hvad, så vil det forstærke den selektion i samfundet, som vi hele tiden prøver at bekæmpe,« siger gymnasieforskeren.Annette Nordstrøm Hansen er enig i, at konsekvenserne af den manglende tid til at løfte eleverne først vil vise sig over tid, når flere falder fra eller ikke kan klare sig igennem på de videregående uddannelser.Dion Rüsselbæk Hansen mener, at nedskæringerne på uddannelsesområdet er et paradoks: »Rigtig megen politik handler om, hvordan vi kan få de sidste unge med.Det er en gruppe, der har behov for mere voksenkontakt, ikke fordi de er dumme, men fordi de også skal lære, hvordan man i det hele taget uddanner sig. Derfor er det her et ret ulighedsfremmende tiltag,« siger Dion Rüsselbæk Hansen.Udover at ramme unge fra familier uden uddannelse hårdest, vil nedskæringer også ramme udkantsområderne hårdere, påpeger Dion Rüsselbæk Hansen.»Det Udkantsdanmark, som man tilgodeser politisk mange andre steder, vil især blive ramt, fordi dem med det laveste uddannelsesniveau typisk befinder sig her. Deres børn har brug at blive socialiseret ind på ungdomsuddannelserne, ellers får samfundet endnu mere social slagside.« Også gymnasielærerne ser med stor bekymring på udkantsgymnasiernes situation, fordi elevtallet går tilbage. Det giver ud over besparelserne et lavere statstilskud.»Vi er især bange for situationen i de mindre byer, fordi det er tvivlsomt, om man kan blive ved med at opretholde gymnasier her, når elevtallet faldet samtidig med, at der skal skæres så meget ned,« siger Annette Nordstrøm Hansen.Erhvervsskolernes turErhvervsskolerne har haft problemer med faldende elevtal i årevis, og de nye adgangskrav, der blev indført med erhvervsuddannelsesreformen fra 2014, medførte året efter et drastisk fald. Erhvervsuddannelserne er dog indtil i år blevet kompenseret for de to procents nedskæringer, men på grund af faldende elevtal er der ifølge Uddannelsesforbundets opgørelser i dag knap 800 færre lærere på erhvervs-og AMU-uddannelserne i forhold til 2015. Også her er de mindre skoler i udkanten af landet udsatte.»Det her er noget, der gør rigtig ondt alle steder, men hvor man på storbyskolerne trods alt har en mulighed for at samlæse hold, ser det rigtigt slemt ud på skoler i de mere tyndt befolkede områder af landet,« siger Hanne Pontoppidan, der er formand for Uddannelsesforbundet, der repræsenterer erhvervsskolelærerne.Erhvervsskolerne er på grund af reformen desuden pålagt at tilbyde flere timers undervisning, bedre værksteder, øgede valgmuligheder og flere højniveaufag. Derfor er det katastrofalt, at der nu oveni kommer årlige to procents nedskæringer, mener Hanne Pontoppidan.Lone Hansen, der er direktør for Technical Education Copenhagen (TEC), vurderer, at skolen i 2020 vil komme til at mangle 75 mio. kr., hvis man både regner omprioritering og manglende vækst i elevtal med.»Det er en giftig cocktail at have både aktivitetsnedgang og nedskæringer,« siger Lone Hansen, der de seneste to år har sagt farvel til ca.70 ansatte.»Men vi kan ikke lave stordrift, for en elektriker og en maler skal have forskellige fag,« siger hun og påpeger, at en stor skole som TEC også har flere meget små uddannelser som f. eks. fin-og flymekaniker, som de skal udbyde.»Hvis jeg havde mulighed for at lave hold på 28 elever, ville jeg da gøre det, men det kan jeg oftest ikke.Derfor vil det her gå ud over materialer, maskiner, og elevernes læring og trivsel, for de unge menneskers læring kan ikke effektiviseres,« siger Lone Hansen.lila@information.dk Det her er noget, der gør rigtig ondt alle steder, men især i de mere tyndt befolkede områder Hanne Pontoppidan Formand for Uddannelsesforbundet.
Trods stigende elevtal har de gymnasielle uddannelser mistet over 1.000 lærere under de sidste to års nedskæringer. Også erhvervsuddannelserne melder om lærerfyringer. Det kommer især til at gå ud over de svageste elever, påpeger ekspert.
1 Jeg henter stor inspiration i at læse.New York Times og Financial Times kommer med posten hver dag og magasiner som blandt andet Fast Company, The Wired, Lucky Peach og Diesegno Magazine abonnerer jeg også på. Jeg har boet og arbejdet i London i mange år, og jeg foretrækker stadigvæk at læse og skrive på engelsk.Jeg er ikke særlig interesseret i at få nyhederne hurtigt. Jeg ser for eksempel aldrig nyheder på fjernsyn eller på min telefon.2 Det stærkeste sociale samlingspunkt vi har, er mad og ikke Facebook. Ron Finley har gjort stort indtryk på mig. Han er kendt som succesfuld designer og entreprenør, men er også meget passioneret i forhold til køkkenhaver. En passion, jeg deler. Han har skabt en bevægelse af ' guerillagartnere' og hans pointe er, at grønt kan ændre vores vaner: Hvis børn planter tomater, så spiser de tomater.3 Jeg er meget glad for keramik, især det ukurante. Hver morgen drikker jeg kaffe af de fineste krus designet af Jessica Hans for Hay, som stod højt på min ønskeseddel, da jeg for nylig fyldte 40 år.Kopperne har prikker eller mønstre, og ikke to er ens. Det er funktion og kunst smeltet sammen.4 For mange år siden, efter at jeg næsten lige var startet i mit første job i London, købte jeg på auktion en Poetensofa af Finn Juhl. Den var total ramponeret, men billig. Det var så dyrt at få den ombetrukket, at der gik nogle år, før det skete.I dag er sofaen et af vores mest brugte møbler, og vores fire børn elsker at sidde klemt sammen i den.5 Jeg er meget stolt af alle vores is, og jeg glæder mig til at åbne vores dessertbutik i Store Strandstræde til sommer.Vores is er hver især er meget individuelle og er produceret i samme kvalitet og med samme råvarer, som du finder på Nordens førende restauranter. Skulle jeg vælge én, er det Wintersprings æblesorbet. Den har den fineste gule farve og smager bare af forår og solmodne æbler.6 Jeg er ikke specielt materialistisk. Jeg kan skille mig af med alt undtagen børnenes hjemmelavede gaver, breve fra min afdøde bedstemor, venner og familie.Og nå ja, så min vielsesring.spis&amp;bo@pol.dk 
DET INSPIRERER MIG KARINA SCHMITT LUND Karina Schmitt Lund står bag Winterspring, der laver gourmetisdesserter. Til sommer åbner hun landets første dessertbar i indre by. Inspirationen til nye ideer hentes især i heftig læsning.
På Svanemøllestranden på Østerbro i København blev der i går bygget sandslotte, lavet hovedspring og slikket sol. Bl. a.nød en norsk familie det sommerlige vejr i vandkanten. Far Christian og døtrene Iben og Noora på ni og syv er på besøg i Danmark.Også Kongens Have i København var fyldt med mennesker, der var taget ud for at nyde det gode vejr.Nogle andre i de københavnske gader, der både nød vejret og lidt alternativ tobak, var deltagerne i en stor demonstration, Global Marijuana March. Demonstrationen er en del af en international begivenhed i protest mod forbuddet mod cannabis. Og solen varmede.I Nordjylland var temperaturen helt oppe på 21,4 grader, og generelt lå temperaturerne omkring 18-21 grader, oplyser DMI. Men ' sommeren' bliver kort.Køligere luftpå vejAnja Bodholdt, vagthavende hos DMI, fortæller, at vejret ændrer sig søndag aften, hvor køligere luftkommer ind over landet.»Der kommer til at ske et markant vejrskiftsøndag aften, hvor vi får en del kølig vind ind over os. Så mandag bliver ret kold,« siger hun: »Hele den kommende uge bliver ret kølig med ustadigt vejr. Vi kommer til at få en del byger og mere udbredt regn. Man kan roligt sige, at det bliver noget vådt.«.pbid@bt.dk 

Hvor bor du? »Jeg bor på Svanholmsvej på Frederiksberg.Det, der er sjovt ved det her kvarter, er jo, at det jo på en måde er et frygtelig hipt kvarter. Da jeg flyttede hertil for 8 år siden, var der f. eks. en slagter på Værnedamsvej og flere små delikatessebutikker.Nu er det mere gået over til cafeer«. Hvad kendetegner dit kvarter? »Jeg kan godt savne bare at kunne gå med morgenhår og træsko, når jeg skal ned i Irma. Og det kan jeg jo selvfølgelig godt, men det er næsten helt sikkert, at jeg møder en, jeg kender. Det er lidt det samme med Værnedamsvej. Fordi der er kommet så mange cafeer, føles det tit, som om man går forbi folk, der har brugt tre timer på at gøre sig klar til at drikke kaffe med deres veninde i en time.Der er noget ved de proportioner, der er lidt skæve«. Er der noget, du hader ved dit kvarter? »Det er noget, der kendetegner Frederiksberg, som er helt forfærdeligt, og det er, at cykelstierne er for smalle. Det er jo vidunderligt at cykle på Nørrebro, hvor der nærmest er en femsporet cykelsti.Men her kan man ikke engang klemme sig forbi en christianiacykel«. Har du et stamsted? »Ja. Det er 90' eren, eller Vinstue 90, der ligger på Gammel Kongevej. Jeg drikker måske selv mest porter med citronvand eller en øl og en lille skarp, når jeg er der, men de har de her slow beers, som det tager et kvarter at skænke. Der er noget ved det sted, der indeholder en meget stor langsomhed, og det kan jeg utrolig godt lide. Det er en god blanding af en gammelbrun bodega og noget mere åbent, fordi man kan sidde udenfor«. Hvis du fik en stor pose penge, hvad ville du så forandre i byen? »Jeg ville skabe nogle billigere boliger.Ikke kun til studerende, men også til alle de par, der gerne vil bo i København, men ikke har råd til det. Jeg er meget kritisk over for den udvikling, som København har taget, hvor det i dag praktisk talt er umuligt for almindelige mennesker med jævne indkomster at købe en ejerbolig i København. Det er ekstremt problematisk, synes jeg«. Hvor får man den bedste kaffe? »Det gør man på Rist på Værnedamsvej.Folk møver sig ind på Granola, der ligger skråt overfor, men det er fuldstændig forfejlet. De skulle hellere gå ind på Rist, der i modsætning til Granola er en lille hule. Jeg ved ikke, om det er byens bedste kaffe, men det er der, jeg går hen«. Hvornår kan du blive allermest irriteret på København? »Det bliver jeg, når der er stilstand i byen.Når alle jyderne er taget hjem på påskeferie, er der fuldstændig stille i byen.Det har jeg det meget svært med. Jeg synes ikke, det hører en storby til, at der skal være lukket hele tiden. Der er mange, der godt kan lide, når alle er taget hjem, og man har byen for sig selv. Men jeg synes, der kommer en stilstand over byen, der er svær at holde ud«. Hvis du havde en bulldozer, hvad ville du så fjerne? »Jeg ville nok fjerne Strøget. I hvert fald den del op mod Rådhuspladsen. Der er jo mange smukke bygninger på Strøget, men det er også et meget nedslående sted. Det er ikke et sted, der gør noget godt for København. Det er ikke, fordi, alting skal være fancy, men det er virkelig noget skrammel, der bliver solgt der«.Hvad synes du, København mangler? »Jeg synes, den mangler udsyn og diversitet.Det er lidt morsomt, for hos mange københavnere er der lidt en tendens til at tro, at det er ud fra København, at resten af Danmark og verden for den slags skyld bliver defineret. Der er måske ikke så meget forståelse for folk, som bor uden for København. Man kunne godt sende alle københavnere på en årlig ud-flugt til provinsen, for man glemmer nemt, at der bor folk på alle mulige måder andre steder i Danmark«. Hvad har København for meget af? »Jeg synes, der er for mange frisører. Jeg kan forstå, at der også er mange, der sender deres børn til frisøren i stedet for bare at klippe dem selv. Det, synes jeg, er helt vanvittigt. Bare nede på Gammel Kongevej inden for 50 meters afstand ligger der måske de første fire frisører.Det er alligevel godt gået, at de alle kan løbe rundt. Der er også to barberer! Det er mig en stor gåde, hvor tit folk får klippet deres hår«. Hvor er byen grimmest? »Jeg vil sige, at Røde Mellemvej ude på Amager, den kunne godt komme på en liste over de grimmeste veje. Man tror nærmest, det er vejen til verdens ende.Det er helt skærsildagtigt at køre ud ad Røde Mellemvej«.pernille.jensen@pol.dk .
Forfatteren Dy Plambeck drømmer om at bulldoze Strøget. Til Kulturnatten læser hun op i Indre By.
Hovedstadens dyreste kontorlejemål finder man i Hellerup. Men det kan snart ændre sig: Hvis udviklingen i huslejerne i de forskellige bydele fortsætter, som den har været det seneste år, er det centrale København på vej til at overtage tronen.Det fremgår af tal fra Lokalebasen.dk, der opgør de gennemsnitlige udbudspriser på aktuelle lejemål. Tallene viser altså ikke prisen på alle lejemål, men kun på dem, som ejerne leder efter en lejer til.Det kan forklare nogle af de udsving, der fremgår af tabellen - det store fald i huslejerne på Frederiksberg kan således have som baggrund, at de nye og dyre lejemål ved Flintholm Station er ved at være udlejet.I nogle bydele er der også så få lejemål i udbud, at rene tilfældigheder kan skabe betydelige udsving fra år til år.Ikke desto mindre er det påfaldende, at mens der har været stigende lejepriser i det centrale København, har der været et lille fald, der hvor man finder de attraktive lejemål med udsigt til vand. Det gælder foruden Hellerup også Nordhavn og København V, der blandt andet omfatter Kalvebod Brygge og nybyggeriet bag Fisketorvet.Ikke længere topmoderneJakob Dalhoff, adm. direktør i Lokalebasen.dk, vurderer, at en medvirkende forklaring kan være, at der er kommet så meget af den slags byggeri, at konkurrencen presser priserne ned. F. eks. er Tuborg Havn i Hellerup i ordets bogstaveligste forstand ikke eksklusivt mere - man kan finde lejemål med de samme kvaliteter mange andre steder.For så vidt angår Tuborg Havn, kan det også spille ind, at byggeriet her er ved at have et årti eller to på bagen. Det er altså ikke længere helt nyt og topmoderne lejemål, der bliver udbudt.Derimod tror Jakob Dalhoffikke, at det har væsentlig betydning, at der bliver målt på udbudspriserne.Lokalebasen.dk's egne undersøgelser tyder på, at de i det store hele holder, selv om lejerne naturligvis vil prøve at forhandle priserne ned.»I rigtig mange tilfælde ender lejen højere end udbudsprisen, fordi lejerne ønsker nogle ændringer, som de så accepterer at betale ekstra for.Min klare fornemmelse er også, at der på de meget attraktive lokaliteter, som f. eks. i København K, ikke bliver givet afslag. De tider er forbi,« siger Jakob Dalhoff.
Udbudspriserne på kontorlejemål i det centrale København er steget med 10 pct. på godt et år. Derimod synes priserne i havnearealerne at falde en anelse - måske fordi der her er bygget så mange kontorer, at markedet er ved at være mættet.
- Jeg er godt klar over, at der findes finere madsteder i København, men dem er der skrevet så meget om, så nu kommer jeg med nogle anderledes bud.43-årige Nada Louise Cay er københavner på godt og ondt. Hun er født og opvokset i byen og har bortset fra fire måneder på højskole i Hillerød aldrig forladt København.Hun er bybonde med egen køkkenhave i gården, hvor hun dyrker grøntsager, og som madskribent udvikler hun opskrifter og skriver artikler om mad. På hendes egen madblog på lacucinanada.com har hun fokus på bæredygtighed, og hvordan man får mest ud råvarerne, så der ikke bliver det store madspild.Her kommer Nada Louise Cay med gode madtips til København.Billigt, men godt- Jeg lægger ud med Café Glad på Rentemestervej i Nordvest. Det er måske lidt atypisk, men det er en lille perle midt i et sted, hvor man ikke forestiller sig det. De har et ugentligt folkekøkken med økologiske råvarer, og de har også altid et vegetarisk alternativ. Jeg fik for eksempel vegetarisk biksemad, og jeg tror aldrig, at jeg ude i byen har smagt så god vegetarisk mad som dér, siger Nada Louise Cay og tilføjer: - Det handler om at få umami-smagen frem, og så skal man også føle, at der er substans, og det formåede de med svampe, og det smagte skidegodt. Jeg har også fået gode tærter, og alt er friskt, for de står og laver det, mens man er der. Stedet er bemandet af folk, der har udfordringer psykisk eller fysisk, men der er selvfølgelig også køkkenfagligt personale. Og så får man oplevelsen af fællesspisning, for man sidder på bænke ved langborde, hvor man jo også møder andre mennesker, som man falder i snak med, siger Nada Louise Cay.Café Glad, Rentemestervej 76, København NV.Gourmet-oplevelsenEr du ude på at spendere lidt mere, er mulighederne mange i København. Der findes adskillige lister over de bedste, de fineste og de mest prisbelønnede, men Nada Louise Cay har et lidt anderledes bud.- Jeg vil vælge et sted, hvor man kan få en klassisk dansk frokost, og et af mine favoritsteder er Restaurant Kronborg i Brolæggerstræde.De har respekt for, hvordan smørrebrød skal bygges op, men twister det alligevel lidt. De har for eksempel brugt havtorn som det syrlige element i stedet for det klassiske, og så panerer de løg i panko-rasp, så der er små noter af det moderne køkken. Men det er ikke som andre steder, hvor det er vendt helt på hovedet, siger siger Nada Louise Cay.- Hvis jeg skal forkæle mig selv eller spise frokost med andre, så synes jeg, at det er et superhyggeligt sted med ordentlige råvarer - og så har de byens bedste kartoffelmad. Det lyder åndssvagt kedeligt, men det er med ansjoser i stedet for ristede løg, og så er de håndfriturestegt i pankorasp med håndrørt mayo til. Og så laver de øvrigt snaps selv, og den er forskellig alt efter, hvad årstiden giver mulighed for at plukke.Restaurant Kronborg, Brolæggerstræde 12, København K.Den hurtigeLeder du efter den hurtige variation, er der to steder, du ikke må snyde dig selv for.- Den ene er hotdogs ved den økologiske pølsevogn Hanegal ved Rundetårn. Den er helt klassisk, og alt, hvad de laver, smager, som det skal. Ellers er der den pakistanske fastfood i Nordvest, hvor jeg vil anbefale Azeem's Tikka House, siger hun og kommer med et godt tip: - Spørg dem om egnsretterne, de steder de selv kommer fra - det er dem, de laver bedst.Det er sindssygt høj kvalitet, og jeg forstår ikke, hvordan de får det til at løbe rundt. Selve stedet er ikke så spændende at sidde i, så jeg anbefaler, at man henter maden eller får det bragt ud, men det er virkelig god mad, og så får man store portioner.Der findes naturligvis et menukort, men Nada Louise Cay foreslår, at man tager chancen og beder om noget, de bestemmer.- Når jeg har været dernede, så har de lavet noget, der ikke er på kortet - for ' mutter' dernede fornemmer, at jeg går op i mad, så hun er meget smigret og laver så noget mad, som hendes mor lavede. Derudover kan jeg godt lide deres kyllingeret med Tikka Masala, og så er der fladbrød og mangochutney til. Men igen: Gå i dialog med dem, for de brænder virkelig for deres køkken, siger madbloggeren.Den økologiske pølsemand, Købmagergade 50, København K Azeem's Tikka House, Frederiksborgvej 12B, 2400 København NV.Her skal du slukke tørstenEr du tørstig, så drik en øl på Lygtens Kro.- Det er lige meget, om du er gammel eller ung - det er en oplevelse at se den del af København.Det er sådan en lidt berliner-agtig knejpe med bartendere, der alle sammen ligner noget fra det kreative miljø omkring Ungdomshuset, siger Nada Louise Cay.- Der er ugentlige rockquizzer, men det bedste er udvalget af øl. De har absurd mange øl, særligt tyske, men de serverer også en lokalbrygget øl fra en gut i Nordvest. Indendørs er der gamle lamper og brune møbler, og udenfor er der en gårdhave med kulørte lamper. Der er også et ildsted, og der er sådan lidt afterskistemning.Er du mere et vinmenneske, anbefaler hun Spise/Bar i Rantzausgade.- De er gode til at forklare, hvad man får i glasset. De har mange argentinske vine, men udvalget er ret bredt, og de har også mad.- Ellers kan jeg anbefale en håndbajer ved søerne, hvor man kan sidde og se på liv. At sidde ved Dronning Louises bro og se på folk en sommeraften er dejligt - mindst lige så hyggeligt som at sidde på bar, siger Nada Louise Cay.Lygtens kro, Lygten 29, København NV Spise/Bar, Rantzausgade 20, København N Dronning Louises Bro, København.Det må du ikke gå glip af- Jeg missede det selv sidste sommer, men The Coffee Collective i Torvehallerne har en espresso-softice, der skulle være den bedste kaffe-is nogen sinde. De laver i forvejen den bedste kaffe, så kombinationen med is kan ikke gå galt.Og så vil jeg også pege på Copenhagen Cooking i august, hvor du ikke må gå glip af Frederiksberg Høstfest, hvis du er i København på det tidspunkt - en fællesmiddag ved langborde som i gamle dage, hvor man hylder høsten af afgrøder, siger Nada Louise Cay.The Coffee Collective, Vendersgade 6D, København K.Fakta: MADBLOGGEREN NADA LOUISE CAYS INTERESSE FORMAD opstod, fordi hendes mor ikke var så god til at lave det, da hun var kvinde i en tid, hvor pulver og konserves var moderne, og hvor man aldrig serverede rester.- Da jeg flyttede hjemmefra, tænkte jeg, at det måtte kunne gøres bedre, og jeg har altid syntes, at det var sjovt at lave mad, lige fra jeg som fem-årig var med til at lave syltetøj med min moster. Der var ikke mange madbloggere, da jeg startede med det, men flere og flere spurgte efter opskrifter, og så voksede det, siger Nada Louise Cay.
Er du til alternativ vegetar-mad, espresso-softice, special-øl og pakistansk kylling, bør du smage på København.
Hvor bor du? »Indre Nørrebro, tæt på Folkets Park. Her har jeg boet siden 2007. Jeg kan huske, at jeg fejrede min 25-års fødselsdag her, og jeg elsker det område, jeg bor i, det må jeg indrømme«. Hvad kendetegner dit kvarter? »Det er et meget komprimeret og mangfoldigt område, men stadig med mange åndehuller, hvor man kan tage en timeout.Og så er der landsbystemning: Jeg hilser på cykelhandleren, bageren og bartenderen, der holder pause på gaden.I de 10 år, jeg har boet her, er der sket virkelig meget. Der er kommet flere spisesteder og ølbarer, og det trængte området til. Heldigvis har det stadig bevaret noget af kanten modsat for eksempel Vesterbro, der er blevet mere poleret med tiden«. Hvor får man den bedste kaffe? »Når jeg går ud, går jeg ikke ud for at drikke kaffe. Så går jeg ud for at drikke øl eller drinks. Det er megaoptur med de mange ølbarer, der er skudt op: Ølsnedkeren i Griffenfeldsgade, Kølsters Tolv Haner i Rantzausgade og Himmeriget på Åboulevard. Og så har Kind of Blue i Ravnsborggade også en sindssyg white russian. Der er 7 cl sprut i! Jeg kan godt lide, at jeg ikke skal ret langt for at mødes med nogen til en øl - uden at det skal lyde superdovent. For man skal også huske at komme ud af sit kvarter, og jeg elsker også at blive præsenteret for nye steder«. Hvor i byen synes du, der lugter værst? »Værst? Når der er Distortion, og det er godt vejr dagen derpå, og solen bager ned på gader og stræder. Den der dunst af pis, når du kommer ud om formiddagen... og snuser ind. Wow! Den intense lugt af indtørret alkohol og tis. Det er virkelig intenst. Og så kombineret med bilos.Det er et miks, der kradser lidt i næsen.Og halsen egentlig også«. Hvor dufter der bedst? »Det bedste er at cykle gennem byen, lige når solen er ved at stå op en af de første sommermorgener, hvor alt er sprunget ud, og du kører ad nogle sideveje på Frederiksberg. Duften af asfalt og nyudsprungne blomster. Den er helt fantastisk«. Hvilken årstid i byen synes du bedst om? »Jeg er klart mest til efterår. Ikke det efterår, vi har nu, men det tidspunkt, hvor du stadig kan fornemme, at sommeren lige har været der. De dage, hvor du går ud ad døren og kan mærke, at der er noget anderledes i luften, der er kommet en klarhed i luften, og bladene begynder at skifte farve. Det er det bedste, jeg ved.Jeg vågner op efter en døsig sommer. Det er en meget kort periode, hvor ekkoet af sommeren stadig kan høres, og inden vi stiller uret en time tilbage, og det hele bliver mørkt«. Hvornår kan du bliver allermest irriteret på København? »Når der spildes ressourcer. Tænk på alle de penge, der bliver brugt på at være på Christiania for at fjerne hashhandlen og på at anholde almindelige mennesker, der ryger en joint. Det irriterer mig. Lad nu være med at kriminalisere folk for at ryge en fed«. Hvad synes du, København mangler? »Sporvognene. Dem gad jeg godt have genindført. Jeg kan se, når de renoverer vejene, at sporene jo ligger lige neden under asfalten. Der er selvfølgelig en lille nostalgiker, der taler i mig, men jeg synes også, det er bedre end busserne, der tøffer rundt og forurener«. Hvor er byen grimmest? »Steder, hvor der bliver bygget uden tanke på det arkitektoniske. Grimme bygninger i glas med luksuslejligheder og kontordomiciler. Bare ordet: kontordomiciler.Og så de der bannere med tekster som ' 1.000 m2 til leje', der altid hænger på dem. Det er ikke særlig inspirerende.Måske er jeg bare lidt sur. Jeg er lige blevet smidt ud af mit studie i Valby, fordi det skal rives ned. Jeg kan ikke lide, når der går penge i den. Jeg er ikke naiv og forstår godt, hvorfor man gerne vil tjene masser af millioner, men vi skal passe på ikke at fjerne alt det skæve«. Hvad har København for meget af? »Jeg havde nogle amerikanske venner på besøg. En dag var vi rundt i byen, vi var mange forskellige steder, og på et tidspunkt siger en af dem: »Is that Mikkeller again?«. På den relativt korte gåtur kom vi forbi fire forskellige Mikkeller-steder, og vi endte ovenikøbet på et af dem. På Ramen to Biiru - som i øvrigt er et superlækkert sted. Men jeg kom til at tænke, wow, der er faktisk åbnet mange Mikkeller-steder i byen. Og det er måske en lidt farlig tendens. Også med Madklubben og Cofoco. Når det bliver til kæder, er det kedeligt«.malene.jensen@pol.dk 
Musiker Christian Hjelm holder mest af Nørrebro, men giver i aften koncert i Huset KBH i Indre By i anledning af Spil Dansk.
Dyt for et nej til overenskomsten, står der på det røde banner, som bliver båret frem foran den ventende bilkø hver gang lyskrydset ved Københavns Rådhusplads skifter til rødt for eftermiddagens fredagstrafik på H. C.Andersens Boulevard.Mange dytter, og lige så mange får stukket en løbeseddel ind igennem det forårs-nedrullede vindue. Solen skinner, det er lunt og mænd og kvinder i arbejdstøjet løber ind og ud imellem biler og cykler for at nå at leverer budskabet, inden lyset skifter farve, og trafikken fortsætter.Det er det tværfaglige initiativ, »Nej til 42 timer«, som har indkaldt til aktion overfor Industriens Hus, som huser den magtfulde arbejdsgiverorganisation Dansk Industri (DI), for at minde arbejdsgiverne om »hvem der egentlig skaber overskuddet i deres kasser«, som der står i begivenheden på Facebook.TYND OVERENSKOMST- Det er mange år siden, at der har været sådan en nej-stemning, og der er en reel chance for at vi kan stemme denne her overenskomst ned. For vi vil fanden mig hellere strejke, end vi vil finde os i så tynd en overenskomst, siger tømrersvend Helga Matiassen, som har taget ordet for at sige velkommen til de fremmødte.- Der er ikke noget kædeansvar, ikke noget værn imod social dumping.Det er ubegribeligt, når arbejdsgivere, der i ord bakker op om den danske model og er med til at indgå overenskomster, sidder og holder hånden over dem, der snyder og fusker og underbetaler.Også arbejdsgiveres mulighed for - med fire dages varsel - at påtvinge de ansatte fem timers ugentligt overarbejde får hårde ord med på vejen: - Det skal vi ikke finde os i. Fritiden, det er vores egen, og den må de gerne holde fingrene fra de der arbejdsgivere. Og så kigger vi på lønnen. Der er jo nærmest ingen reallønsfremgang i den nye overenskomst. Det er meget mærkeligt, når de danske virksomheder sidste år havde et overskud på 227 milliarder. Det kan de vidst godt dele lidt mere ud af.DUMME SVINPå den modsatte side af den brede H. C Andersens Boulevard står murerlærling Max Kejser Mortensen.Sammen med fire andre unge håndværkere har han lige hængt et banner op på Industriens Hus, med ordene »DUMME SVIN« malet med hvid maling på sort stof.- Jamen vi er her, fordi vores chefforhandlere har nikket ja til den overenskomst, der er blevet lagt frem. Problemet er bare, at det går sgu ikke længere. Vores bedsteforældre har kæmpet for, at vi kunne komme ned i arbejdstid og få en 37 timers arbejdsuge, hvor man før arbejdede om lørdagen.Nu vil man sætte arbejdstiden op til 42 timer.Udover udsigten til systematisk overarbejde, mener Max Kejser Jensen ikke, at overenskomsten afspejler den opgang, som byggeriet og industrien oplever.- Vi lærlinge har fået 1,7 procent, og der er altså seriøs opgang i både industrien og i byggeriet.Nogle af de penge burde altså dryppe ned på os. Når det regner på præsten, så drypper det på degnen, og det er bare ikke det, vi ser nu. Ved de sidste forhandlinger fik vi 1,9 procent. Hvis man kunne det i en dårlig periode, hvorfor kan man så ikke nu, spørger Max Kejser Mortensen, som er tidligere soldat og har været udsendt til Afghanistan to gange.- Jeg har sgu gjort noget for det her samfund. Så kan man være for eller imod den krig - fair nok - men jeg har altid været aktiv, og det vil jeg blive ved med. Det her det drejer sig om vores bedsteforældres kamp. Det er noget, som danskere er rigtigt dårlige til, synes jeg: at anerkende den kamp, som det samfund vi har i dag, har kostet. Blod, sved og tårer og dårlige rygge og dødstilfælde. Vi skal ikke have dårligere rettigheder, vi skal have bedre rettigheder. Derfor er jeg her.Max Kejser Mortensen er udmærket klar over, at et nej til OK17 vil betyde konflikt. Det er helt nødvendigt, mener han: - Vi bliver nødt til at gøre det helt klart for arbejdsgiverne og for resten af samfundet, at vi ikke gider finde os i mere pis.Vi vil fanden mig hellere strejke, end vi vil finde os i så tynd en overenskomst.HELGA MATHIASSEN, TØMRER.
OK17 Nej-aktivister på gaden Fredag rykkede Nej-kampagnen ind i Københavns indre by for at vise forbipasserende og arbejdsgiverne i Dansk Industri, at utilfredsheden med overenskomst 2017 er udbredt.
Romanen om Rosa i 80' ernes og 90' ernes Aarhus er førsteklasses. Som portræt af en kvinde, som portræt af en tid og som portræt af fænomenet street art.Vi kommer helt tæt på miljøet og personerne, både når det drejer sig om huset i Hjelmensgade, hvor Rosa bor med ss in venstreorienterede mor, Helle, og den homoseksuelle Krudt, der har fungeret som far for hende; gaden, hvor BZ'erne indtager de tomme huse med hættetrøjer og molotovcocktails; de smalle smøger, hvor de første spraymalede graffitiværker dukker op; og senere Berlin.Det er en roman om hemmeligheder og skjulte identiteter, om kampe og nederlag og om at folde drømmens faner ud, indtil virkeligheden selv begynder at flyve. Og her bliver Sissel-Jo Gazan muligvis en smule romantisk på den rørstrømske måde. Men hvad pokker! Sådan er tilværelsen jo også: fuld af sødmefulde overraskelser, heldigvis.Hemmeligheder allevegneRosa fortæller sin historie til et du. Først til sidst ved vi hvem. Reelt er der tale om bagudsyn, men hun er restriktiv, kender spændingen ved det tilbageholdte og fortæller, som om det er medsyn.Intet røbes før tid i den fortløbende fortælling.Historien løber ad sine egne uudgrundelige veje, styret af alle de mange hemmeligheder, som huserer i Rosas brogede familie. Alle lyver.Hvor har mormoren for eksempel sin formue fra, og hvem er Rosas far? Det sidste tumler Rosa med hele sin barndom og det meste af sin ungdom. Moren giver hende navnene på tre mulige sædleverandører, Rudi Dutschke er et af dem, men ikke engang på sit dødsleje afslører hun sandheden.Først da hun er i slutningen af trediverne møder Rosa sin far. Det er et regulært chok, som kommer, samtidig med at hun er i færd med at redde sig selv fra en anden afsløring, som kan lægge hendes fremtid i ruiner.Farlig kunstRomanen har ret beset to hovedpersoner. Den ene er Rosa, den anden er hendes anonyme idol Blækhat, hvis graffitiværker er frygtløse, politiske erklæringer, som får enorm omtale i verdens medier.Hvem er han, kunstneren, der i 2009 vover sig et par meter ind i Nordkorea for at opstille en glasfiberstatue af Kim-Jong-iI med titlen "Liar Liar"? Læseren er lige så mystifi-ceret som Rosa, og det er et glimrende litterært greb, som skaber den detektiviske fremdrift, som gør "Blækhat" til meget mere end en traditionel udviklingsroman om løsrivelse, besværlig kærlighed og moden afklaring.I begyndelsen var jeg forbeholden på grund af rammefortællingen, som er unødvendig, midtvejs blev jeg grebet, og til slut var jeg solgt." Blækhat" vokser på en.Ganske enkelt.kultur@jp.dk 
Anmeldelser Sissel-Jo Gazan trækker på sin opvækst i Aarhus' Øgadekvarter i sin skønne og kloge roman om Rosa, der taber sit hjerte til gavlmalerierne i indre by og snart er en berygtet graffitimaler.
Hovedstadens historie har været pakket ned i flyttekasser i snart to år, men snart bliver den løftet op af de mørke gemmer og ind i højloftede sale. Det sker, når Københavns Museum i dag overtager nøglerne til sit nye hjem, den markante hjørneejendom i Stormgade 18, som blev bygget i 1893-94 for at huse Overformynderiet.Den fredede bygning står efter en lang og besværlig renovering nu klar til et nyt liv som moderne museumsbygning. Der er indlagt elektricitet i runde luger i de gamle plankegulve, og en elevatorskakt er forsigtigt blevet muret op inde i bygningens kerne for at leve op til nutidens standarder for handikapfaciliteter, får vi at se på en rundvisning dagen før overdragelsen.Tilbage står kun en nænsom restaurering af de mange væg-og loftsmalerier, der optræder overalt i den historiske bygning. Dét arbejde skal varetages af specialister og kommer til at foregå, sideløbende med at museet pakker ud.København Museum lukkede på Vesterbrogade i 2015 for at flytte til en mere central beliggenhed, så det bliver et naturligt stop for internationale turister, der i forvejen skal i Tivoli, på Glyptoteket eller Nationalmuseet, som der er kig til fra Stormgade.Med den ny adresse og en moderne udstillingsprofil satser museet på at øge antallet af besøgende fra 60.000 til hele 150.000 årlige besøgende. De 2.000 kvadratmeter i Stormgade skal lokke besøgende til med både permanente udstillinger om hovedstadens historie, særudstillinger, museumsbutik, café og et arkæologisk værksted, hvor de besøgende selv kan være med til at børste fund fri for jord og skidt og være med til at vaske skeletfund rene.Men museumschef Louise Jacobsen indleder selv med at fortælle, hvad der ikke bliver plads til: den populære miniaturemodel af det gamle København, som generationer samledes om, da museet lå på Vesterbrogade.»Den spørger folk meget efter. Men modelbyen kommer altså ikke, for der er ikke plads. Men vi har lyttet, og også derfor kommer der en ny interaktiv bymodel med 3D-skanninger af ikoniske bygninger, så man nærmest bevæger sig inde i bygningen«. Helt konkret er der tale om et lokale med et nutidigt københavnerkort indlejret i gulvet og omgivet af en 360-graders projektion, så museumsgæsterne kan opleve en rejse gennem byens historie. Via nøgler kan man aktivere geografiske steder i byen, så der zoomes ind, og man får nye perspektiver på kendte pladser og bygninger.Men det er blot ét element. Stueetagen er dedikeret til særudstillinger, på førstesalen starter den kronologisk fortalte historie om København, der tager sin begyndelse 15.000 år før vor tidsregning under temaet ' Fødsel og genfødsel' og bevæger op i tiden og fortæller om ' Byen bag voldene' op til 1850. Hvis man tager trappen op til anden sal, får man kapitlet om ' Den moderne by' indtil 1945 og til slut ' Den gode by', der rækker frem til 2050.Udstillingen er designet ud fra et såkaldt kronotopisk design (en sammentrækning af ' kronologisk' og ' topografisk'), og det er feedback fra tidligere museumsgæster, der ligger til grund for det valg. De har nemlig efterspurgt nemt forståelige kronologiske forløb, og det har museet i sin ny version imødekommet og parret med det stedslige. Derfor vil man, når museet åbner for offentligheden i 2018, for eksempel kunne opleve en udstilling om, hvordan elektrificeringen af København skred frem med udgangspunkt i et konkret sted, Rådhuspladsen.»Tanken med de kronotopiske udstillinger er, at de skal være lette at afkode og samtidig give de besøgende mulighed for bagefter at gå ud i byen og se nærmere på den bid af historien, de netop er blevet præsenteret for på museet«, siger Louise Jacobsen fra Københavns Museum.Hun medgiver, at kronologi er et umoderne udstillingsprincip, men forklarer, at når eksempelvis skoleklasser fra Jylland kun afsætter en times tid til et besøg, skal det være nemt at gå til, og formidlingen skal være effektiv. Og her virker kronologi altså bare godt. For samtidig at holde udstillingen spændstig og moderne parres hvad-skete-der-så-grebet med temaer og københavnske landemærker.Hvor den gamle bygning på Vesterbro var nedslidt og kringlet at finde rundt i, er Stormgade-bygningen gennemrenoveret og har kun ét trapperum og seks fløje, så museet er nemt at overskue. Her er cirka lige så meget plads, som museet har haft på Vesterbrogade, men lokalerne er store, så der for eksempel er plads til at udstille en 13 meter lang skude under hvælvingerne, hvor der er omkring 6 meter fra gulv til loft.Endnu er der byggestøv på de grønne københavnerbænke i gården foran museet.Men når det ny Københavns Museum åbner i sensommeren næste år, vil her være en lille grøn oase i form af en byhave anlagt i samarbejde med lokale børnehaver.Den kommer til at at bestå af planter, der er spiret af frøsorter magen til dem, man har fundet i gammelt lort i latriner, der er dukket op rundt om i København under de seneste års metrogravearbejde.Gammelt lort får nyt liv, bogstaveligt talt, og byder velkommen til et nyt kapitel af Københavns museumshistorie.birgitte.kjaer@pol.dk Vi har lyttet, og også derfor kommer der en ny interaktiv bymodel med 3D-skanninger af ikoniske bygninger.Fakta: INDFLYTNING Københavns MuseumGrundlagt i 1901 og havde først til huse på loftet på Københavns Rådhus. I 1956 flyttede museet til Vesterbrogade i bygninger, der tidligere tilhørte Det Kongelige Kjøbenhavnske Skydeselskab og Danske Broderskab.Lukkede i 2015 på Vesterbrogade og genåbner i sensommeren 2018 på hjørnet af Stormgade og Vester Voldgade.Ejes og drives af Københavns Kommune, der i 2015 afsatte 53 mio. kr. til flytningen.Derudover har museet modtaget 20 mio. kr. fra fonde til at udvikle udstillinger.Museet holder åbent hus 28. september kl. 15-18 og kan også besøges på Kulturnatten.WWW cphmuseum. kk.dk.
Museum Københavns Museum overtager i dag nye gamle lokaler i Stormgade 18. Her vil besøgende om et års tid kunne træde ind og opleve ' kronotopiske' udstillinger og få lov til at vaske skeletter.
Det går godt i København. Der er vækst, befolkningen vokser, og tidligere nedslidte kvarterer som Nørrebro og Vesterbro er blomstret. Men ifølge Venstres spidskandidat til efterårets kommunalvalg, Cecilia Lonning-Skovgaard, er der særligt ét område, hvor det kunne gå bedre. De seneste par år er børnefamilierne begyndt at flytte fra hovedstaden. Og det skyldes, at byen er blevet for dyr at bo i, mener hun.»Derfor vil det være en god idé at komme børnefamilierne i møde ved at gøre det billigere at være københavner og sænke kommuneskatten,« siger Cecilia Lonning-Skovgaard.Hun præsenterer nu et centralt punkt i det program, hun vil gå til kommunalvalg på i november.København skal have landets laveste kommuneskat, lyder Venstres forslag, der vil sænke skatteprocenten fra de nuværende 23,8 til 22,4. Det vil bringe København lige under Rudersdal Kommune, der har en skatteprocent på 22,5.»Vi er selvfølgelig optagede af, hvordan vi kan gøre det attraktivt både at flytte til København, men også blive boende. Der vil vi hellere se på positive tiltag frem for de forbud, som venstrefløjen har foreslået,« siger Cecilia Lonning-Skovgaard og henviser til Enhedslisten, der bl. a. har ønsket bopælspligt i alle nye boliger.Venstres forslag kommer som optakt til et kommunalvalg, hvor partiet står særligt svagt i København. Tilbage i 2001 stemte tæt ved hver femte københavner på Venstre, i 2013 var det hver niende.Partiet har lige nu seks ud af 55 pladser i Borgerrepræsentationen - de er færre end både Enhedslisten og Radikale Venstre og på størrelse med SF.Cecilia Lonning-Skovgaard er derfor blevet udpeget til at stå i spidsen for et projekt, der går ud på at genopbygge partiets position i hovedstaden frem mod 2025.»Ved det kommende valg går vi selvfølgelig efter at cementere vores plads som leder af den blå opposition - og også gerne skubbe de Radikale væk fra pladsen som det tredjestørste parti i kommunen,« fortæller hun.Drøm om borgerligt segmentBåde ved de seneste kommunalvalg og folketingsvalg har København tegnet sig rødgrønt.Men med de mange tilflyttere i områder som Ørestaden og Nordhavn øjner Venstre nu chancen for at få større opbakning fra et nyt borgerligt segment.»København er vigtig for Venstre. Men det er klart, at vi også skal have realistiske forventninger; Rom blev jo heller ikke bygget på én dag. Men hvis man kigger på befolkningssammensætningen og de forandringer, der sker i København i øjeblikket, tror jeg, vi har et ret stort potentiale i hovedstaden,« siger finansminister og næstformand Kristian Jensen.Han opfordrede i januar kommunerne til netop at sænke skatten, efter at flere af dem efterhånden er ved at have opbygget en stor kassebeholdning. Derfor kalder han det også et »glimrende« forslag, Venstre i København nu spiller på banen.Forslaget om at give københavnerne landets laveste boligskat vil ifølge partiets beregninger koste 1,5 mia. kr. Penge, de vil finde ved at effektivisere og skære på antallet af offentligt ansatte i kommunen. I dag er der ca. 40.000 ansatte i Københavns Kommune, men Venstre er klar til at sænke antallet med 3.000 på fire år.Derfor møder forslaget også hård modstand fra Socialdemokratiet og overborgmester Frank Jensen.»Det er lovligt flot med et pennestrøg at sige, at vi kan undvære 3.000 medarbejdere.3.000! Det svarer til, at Venstre vil fyre næsten alle vores ca. 3.200 lærere i de københavnske folkeskoler. Og det er jo ikke et lille indgreb - selv ikke i en stor kommune som København,« siger han.Langt de fleste ansatte vil dog kunne forlade kommunen ved naturlig afgang, mener Cecilia Lonning-Skovgaard, fordi ca. 6.000 ansatte hvert år enten skifter job, går på pension eller bliver sygemeldt. En del af disse stillinger skal så ikke genbesættes, hvis det står til Venstre.»Det vil være naturligt at se på, hvem der sidder i de mere administrative funktioner og så selvfølgelig se på den produktivitet, vi har på forskellige områder. En gennemsnitlig samtale varer 25 minutter på et jobcenter, men vores medarbejdere når i snit kun 2,2 samtaler om dagen. Der må være ting, der kan gøres smartere,« siger Cecilia Lonning-Skovgaard.Hun mener også, at man ved at se på Frederiksberg, der ser ud til at have en mere effektivt drevet kommune, vil kunne hente effektiviseringsgevinster på op mod to milliarder kroner.Er der noget konkret, du kan pege på og sige: Dér skal vi i København gøre som på Frederiksberg? »Nej, men jeg mener, vi skal gå ind og sammenligne område for område og se på, hvor de klarer sig bedre. Hvis de f. eks. kan klare byggesagsbehandlingen bedre, hurtigere og med færre ansatte, må vi kunne kigge på det,« siger hun.Nuværende effektiviseringerDe Konservatives spidskandidat, Jakob Næsager, er meget enig i Venstres forslag. Men det undrer ham, at de ikke også melder sig klar til at sænke den kommunale boligskat, grundskylden, og fjerne dækningsafgiften for erhvervsejendomme.Ifølge Næsager tvinger de både borgere og virksomheder til at flytte fra byen.Cecilia Lonning-Skovgaard går dog i første omgang efter at sænke kommuneskatten, fordi det i hendes optik kan være »mere spiseligt« for Socialdemokratiet.Men Frank Jensen kalder Venstres plan ufi-nansieret og påpeger, at kommunen allerede nu effektiviserer for 300 mio. kr. årligt for at følge med befolkningsfremgangen.»Der, hvor vandene skiller os socialdemokrater fra de borgerlige, er, at de bevidstløst vil give skattelettelser, mens jeg vil give velfærd,« siger han.monu@berlingske.dk Vi skal gå ind og sammenligne område for område og se på, hvor de klarer sig bedre.Cecilia Lonning-Skovgaard (V), om Frederiksberg Kommune.
Venstres spidskandidat går til valg på et forslag om at gøre københavnernes kommuneskat til landets laveste. Et »centralt punkt« for partiet, der øjner en chance for at genvinde tabt terræn i hovedstaden.
På en prominent adresse i det indre København ligger en bygning, som har to spir. Den ligner nærmest et palads, og her, på tredje sal, har Rikke Hertz sin professionelle residens.Rikke Hertz har bygget en forretning op som karriererådgiver og erhvervskonsulent, men hun er ikke en helt almindelig en af slagsen, for hun benytter sig ikke kun af sin indsigt i forretningsverden.Hun er nemlig clairvoyant og bruger også sine evner til at hente informationer fra en anden verden end denne, når hun rådgiver sine klienter.Er man klient hos Rikke Hertz, bliver man vist ind i et stort og lyst tårnværelse, hvorfra man har udsigt til flere af byens søer. Her bedes man tage plads i en cognacfarvet Arne Jacobsen-klassiker, Ægget, og snurrer man rundt i stolen, ser man i lokalet både en lyserød krystal, en metalafstøbning af et enormt Buddha-hoved og en lille, gennemsigtig glaskugle, der leder tankerne hen på en spåkones profetier. Der er nu ikke meget fodformet filantrop over Rikke Hertz, som har sin faste plads i rummets andet cognacfarvede æg. Hælene er høje, kjolen er i silke, og ikke et hår sidder forkert.Rikke Hertz er en af de efterhånden flere clairvoyante i Danmark, der har gjort det til en levevej at bringe det spirituelle ind i erhvervslivet. Hun hjælper virksomheder og privatpersoner med emner som rekruttering, forretningsstrategi, ledelsesudvikling, samarbejdsvanskeligheder og jobsøgning. Og så har hun levet af at være erhvervsclairvoyant i syv år og kan fortælle, at kalenderen er fyldt op tre år frem.Clairvoyance stammer fra det franske " klarsyn." Ofte forbindes clairvoyance med en synsk evne til at se ind i fremtiden, og det er denne evne, som Rikke Hertz siger hun besidder, og som hun bruger til at fremme udvikling og vækst hos de klienter, der kommer hos hende." Nogle af mine kolleger i branchen arbejder for eksempel med kontakt til afdøde - det kan man se som en måde at bevise nogle evner på.Jeg arbejder sådan set ikke med bevisførelse og er i virkeligheden ligeglad med, om mine klienter tror på clairvoyance eller ej. Så længe de er åbne for at lade sig inspirere," siger Rikke Hertz.En af de klienter, som har siddet i cognacægget over for hende, er erhvervsleder og entreprenør Allan Muff. Han er blandt andet direktør i tøjvirksomheden State of Wow og plakatfirmaet Kortkartellet.Allan Muffstiftede første gang bekendtskab med clairvoyance omkring 20-årsalderen, hvor en interesse for spirituel og alternativ tænkning begyndte at optage ham. I dag er den spirituelle interesse intakt, men årsagen til, at Allan Muffhar søgt rådgivning hos Rikke Hertz, er i virkeligheden ganske nøgtern: " Hvis jeg som erhvervsmand skal præstere i et kompetitivt marked, skal jeg i bund og grund hele tiden være dygtigere og hurtigere end mine konkurrenter. Så hvis jeg, helt koldt og kynisk beregnet, kan få en fordel ved at gå til en clairvoyant, som mine konkurrenter ikke har, griber jeg den mulighed," siger Allan Muff.Danskernes søgen inden for det spirituelle og alternative kan stort set kategoriseres inden for to felter. Det forklarer Iben Krogsdal, der er forfatter, salmedigter og tidligere religionsforsker og har skrevet flere bøger om danskernes spiritualitet.I det ene felt ses en mere indadvendt selvrealiseringsspiritualitet, som især handler om det enkelte menneskes mærken efter i sit indre og sigen fra over for ydre pres. Og i det andet felt ses en selvudviklingsspiritualitet, som særligt trives i erhvervslivet." Den slags spiritualitet har først og fremmest til formål at optimere folks præstationer inden for erhvervslivet og knytter an til en kapitalistisk tankegang om vækst, som ikke kun kommer til udtryk i et økonomisk perspektiv, men også i et psykologisk, der handler om, at vi som mennesker aldrig bliver færdige med at udvikle os," siger Iben Krogsdal.Men hvad er det helt konkret, der sker, når Rikke Hertz bruger sine clairvoyante evner? " Jeg stiller ind på klienten ved at slappe af i kroppen og i mit sind gøre mig klar til at sige noget, som giver mening og skaber værdi og udvikling for den anden. Det handler ikke om mig, det handler alene om, at jeg stiller mig til rådighed for at være den bedste kanal," siger Rikke Hertz.Det, som hun er kanal for, er informationer, der kommer til hende som en blanding af billeder, følelser, ord og fornemmelser.Ifølge hende kommer informationerne fra det, hun kalder " guider" - sjæle, der har levet for mange tusinde år siden på jorden, og som ikke har nogen krop, men som kan se tingene fra et andet og mere strategisk perspektiv." De vil hjælpe os mennesker med at være mere kærlige og hjælpsomme over for hinanden. Og jeg har valgt at stille mig til rådighed for det, de vil fortælle os," siger Rikke Hertz, som dog ikke vil bruge sine evner til at forudsige lottotal eller for den sags skyld død og ulykke - det ville være uetisk og ikke bidrage til at forbedre verden, mener hun.Men hvad tror Allan Muff, der sker? Hvis han skal være kynisk, vil han udlægge det, Rikke Hertz kan, som en ganske almindelig, men udviklet evne til at aflæse ham og det, han udtrykker." Men jeg tror også på en større virkelighed, og at der er opsamlet nogle informationer et sted, som hun muligvis har et sugerør ind i," siger Allan Muff.Allan Muffkalder sig selv " ret skeptisk" og fortæller, hvordan han derfor er mødt op til sine clairvoyantaftaler med en forventning om, at Rikke Hertz skal bevise sine evner over for ham - at hun skal kunne fortælle ham noget om hans situation, som hun ikke kunne have vidst på forhånd." Ved et møde fortalte jeg hende, at jeg i den næste periode havde en rejseaktivitet, og spurgte, om hun kunne sige noget om det," fortæller Allan Muff." Hun kom frem til, at det drejede sig om to koreanere, jeg skulle til forretningsmøde med. Og hun sagde, at hun så den ene som en slange og den anden som en bjørn.Hvis slangen så en mulighed for det, ville han hugge til, hvorimod bjørnen var forbundet med åbenhed og mulighed for et godt samarbejde.Jeg vidste præcis, hvilke personer hun snakkede om, så derfor var jeg efterfølgende opmærksom," fortæller Allan Muff.Samarbejdet med den person, han selv identificerede som slangen, var i forvejen problematisk, og Allan Mufftog derfor Rikke Hertz' rådgivning som en anerkendelse af den frustration, han selv oplevede." Hvis man grubler over noget, kan man enten gruble videre selv, eller man kan finde nogen at tale med. Det kan være en partner, en kollega, en psykolog eller en clairvoyant.Men i bund og grund handler det for mig om at have en dialog med et menneske, som kan hjælpe mig videre," siger Allan Muff.Han forestiller sig da også, at nye besøg hos Rikke Hertz kan blive relevante for ham i fremtiden - også, selvom nogle i hans erhvervsverden synes, han lyder som en " klaphat," når han benytter sig af clairvoyance." Men ikke at drage universet og eksistensen ind i mit arbejdsliv ville på en måde være lige så fattigt som at se en film i sort-hvid, når jeg kan vælge at se den i 3D med farver," siger Allan Muff.Rikke Hertz peger på, at spåkoner og -mænd gennem alle tider har været brugt som rådgivere af magthaverne, og at det har givet de synske en magt, som har medført frygt og fordomme blandt folket.Og fordomme møder Rikke Hertz da også. Hun bliver spurgt, om ikke hun bare lukrerer på svage personer, bedriver hokus pokus-magi eller snyder og googler sig frem til de informationer, hun giver sine kunder." Når folk kommer til mig, gør jeg mig umage for at give dem en værdi, som de bliver glade for. Jeg står ikke nede på gaden og reklamerer for min forretning, for jeg lever af, at mine kunder anbefaler mig til andre," siger Rikke Hertz og peger på, at kunderne dermed må være tilfredse med produktet." Man beskylder jo heller ikke Netto for at lukrere på et sultbehov, når de sælger mælk og ost og leverpostej.På samme måde dækker jeg et behov, og hvis mine klienter ikke er tilfredse, giver jeg dem pengene tilbage. Det er dog kun sket omkring fem gange i min karriere," siger hun.Hokus pokus-skepsissen forstår Rikke Hertz, fordi mennesker med en sund fornuftkan have svært ved at tro på noget, de aldrig selv har prøvet." Men tidligere sagde folk, at ilden var hokus pokus, eller at smartphonen var hokus pokus. Det handler nok om, at det er nemt at putte det, vi ikke kan forklare, ned i en hokus pokus-kasse," siger hun.Men er der så snyd indblandet i Rikke Hertz' forretningsmodel? Hun griner, da hun svarer." Jo, man kan da godt sige, at det er lidt snyd, at jeg har helt gratis adgang til nogle guider, som bare leverer det hele til mig."tandersen@k.dk Fakta: Serie: Et kig i krystalkuglenTelepati. Magiske sten.Healing. Alternative og spirituelle måder at tyde tilværelsen på optager danskerne.I en artikelserie hen over sommeren har Kristeligt Dagblad taget pulsen på de nye måder at tro og tolke livet på, som vinder frem sammen med, ved siden af og i opposition til den lutherske kristendom i disse år. Dette er den sidste artikel i serien.Tidligere skrev vi blandt andet: 21. juli: " Den alternative tro har bidt sig fast" 22. juli: " Folkekirken er særligt åben for det alternative" 24. juli: " Hvorfor er kvinder mere spirituelt søgende end mænd?" 27. juli: " Ukritiske medier blåstempler åndelige vejledere" 27. juli: " Clairvoyante hitter i tv og ugeblade".
Hun er muligvis dronningen af erhvervsclairvoyance i Danmark, han er erhvervsmand og en af hendes kunder. Rikke Hertz og Allan Mufffortæller fra hver deres side af bordet om brugen af clairvoyance til erhvervs-og karriererådgivning.
...

2020 År 2020 vil britiske Oxford som den første by i Europa forbyde såvel benzin-som dieselbiler i indre by. 

Sikken voldsom trængsel. Midt i Indre by. Og det er ikke pga. Sale 30-50 procent på Auping og Hästens at sove ud på efter årstidens mange familiesammenkomster. Side 30. 
TRAVLHED.
Denne torsdag kan man opleve Anne Linnets søn Xander på scenen i Tivoli.Xander er aktuel med EPen Indre By, som han sendte på gaden i oktober sidste år. Teksterne er Xanders egne beretninger om tilværelsen på godt og ondt.Xander Orangeriet i Tivoli Torsdag kl. 19
Koncert.
Hele weekenden har stået i karnevallets tegn i København.Hvert år starter karnevallet med en kæmpe parade, der går gennem Indre By og fylder gaderne med sambarytmer og farverige kostumer. Herefter rykker dans og musik til Fælledparken, hvor der er musik og dans for både store og små.

Bandekonflikten i København er dybt bekymrende, og jeg er rasende over bandemedlemmers livsfarlige opførsel. Men jeg undrer mig over, at Amnon Lev i Berlingske 14. august slår plat på situationen ved at kæde bander og skudepisoder sammen med nattelivet i Indre By.Der er helt klart gener fra nattelivet: Støj, affald - og vold og kriminalitet. Jeg har selv gået rundt om natten med beboerne og forstår deres frustration. Men det vil klæde Amnon Lev ikke at bruge bandekonflikten til at skabe opmærksomhed om sit syn på nattelivet i Indre By. Jeg har svært ved at se, at der er en sammenhæng mellem længere åbningstider for barer i Indre By og den bandekrig, vi ser i andre dele af København. Her er uskyldige forbipasserende blevet livsfarligt såret, og politiet opfordrer unge mænd til at tænke over, hvor de færdes.Sådan er situationen ikke i Indre By, og vi lytter faktisk. 24. august skal Borgerrepræsentationen behandle en ny restaurations-og nattelivsplan, som skal begrænse generne fra nattelivet. Vi har styrket kommunens støjvagter og indført et stop for nye nattilladelser i Nørre Kvarter og Gothersgade. Jeg er åben for, at stoppet kan udvides til flere gader i Indre By for at sikre balance mellem et levende natteliv og beboernes nattesøvn.Som overborgmester er jeg lige nu mest optaget af situationen på Nørrebro, i Nordvest og andre dele af byen. Den handler om noget andet end larm i Indre By og skal først og fremmest løses af politiet. Fra kommunens side skal vi arbejde hårdt på at forebygge, at unge rekrutteres til bander. Jeg håber på, at politiet, med hjælp fra kommunen, snarest får sat en stopper for bandernes uacceptable fremfærd. Den prioritering håber jeg, at Amnon Lev kan se fornuften i. FRANK JENSEN, OVERBORGMESTER (S), KØBENHAVN.

Kraks Fond for Byforskning har lavet et nyt boligprisindeks for Storkøbenhavn. 

I København er priserne på ejerlejligheder siden 2014 steget mest i kvartererne Kongens Enghave. 

Rundt om Sveriges storbyer findes der i dag et bredt bælte af sparsom villabebyggelse. Grundene er ofte på samme størrelse som i den indre by.Men i stedet for de op mod 60 personer pr. grund, som på stenbroen, bor der sjældent flere end fem.Kommentar af Patrik Kronqvist, i svenske Expressen.

Politiet har optrevlet en gruppe på 13 meget unge for at stå bag en række gaderøverier og voldelige overfald i Indre By i København. Hovedparten, nemlig de 10, er 12-14 år og altså under den kriminelle lavalder.De sidste tre er over 15 år og er sigtet for gaderøveri og vold. Der er i alt 13 sager, som de unge knyttes til/ ritzau/.

Røverier: Politiet mistænker en gruppe på 13 meget unge mennesker for at stå bag en række gaderøverier og voldelige overfald i Indre By i København, oplyser Københavns Politi. Hovedparten, nemlig de 10, er 12-14 år og under den kriminelle lavalder og kan derfor ikke strafforfølges.Deres sager behandles af de sociale myndigheder.De sidste tre er over 15 år.De er sigtet for gaderøveri og vold/ ritzau/.

Hele Indre By bliver pakket ind i julelys i denne weekend. Festlighederne markeres på Amagertorv, hvor lysene bliver tændt i byens gader og restauranter kl. 16, hvor der tælles ned. Københavns Post Orkester stiller med 40 mand i røde uniformer, og de vil spille masser af festlig jule musik. Foruden musikken og den gode stemning er der smagsprøver på både juleburger og julemedister.Julelysene tændes Amagertorv Lørdag kl. 15.30-16.30.
Jul.
Boligpriser: Lejlighedspriserne i de mest eftertragtede dele af København har nu ikke været højere siden 2006; året hvor AGFrykkede ned i første division, Peter Brixtofte røg i fængsel og alle havde ret til et godt køkken. Det viser nye tal fra boligportalen Boliga, der har målt prisudviklingen siden 2006 korrigeret for in-flation. Stigningerne har været størst i bydelene Frederiksberg, Indre By og Nørrebro. Siden bunden i 2011 er priserne på lejligheder i København steget med 60 pct/ ritzau/.

Frem til september kan københavnerne se frem til ny asfalt på godt 21 kilometer cykelsti og 13 kilometer kørebane. Det er især Nørrebro, Amager, Indre By og Østerbro, der kan se frem til at få lagt ny asfalt. I alt 51 renoveringsmodne strækninger er blevet udvalgt, fordi belægningen har ligget længere end dens respektive levetid, og nu er begyndt at blive nedbrudt, skriver kommunen i en pressemeddelelse. 

Perchs Thehandel åbner i Københavns lufthavn, hvor kunder, der ikke nåede en tur forbi butikken i Indre By, kan købe te med hjem.Perchs har udviklet en særlig »Travel Tea«, men spring den over, med mindre du er til vammelsød vanille og køb i stedet Panyongtheen, som man muligvis kan blive træt af (men det tager mere end de 35 år, jeg foreløbigt har drukket den) perlejasmin eller den helt klassiske morgenthe. Butikken er åben frem til 2018. Skarum.
Shopping.
I de 26 år, Jazzhouse har eksisteret, har spillestedet ligget i Niels Hemmingsens Gade i Københavns indre by. I stueetagen i den historiske Kvindernes Bygning fra 1936. Men nu er det slut. 1. januar næste år flytter Jazzhouse til Nørrebro. Nærmere bestemt Nørre Allé 7 i det der hedder VerdensKulturCentret (VKC). Her skal Jazzhouse være en del af et fælles spillested med Global, som Jazzhouse allerede deler administation og ledelse med. JEBA. 
Koncertsted.
På side 2 i gårsdagens Business skrev vi, at det nu er slut med at købe frimærker på posthusene.Men det rammer kun midlertidigt posthuset i Pilestræde i Indre By. Man kan altså som hidtil købe frimærker og pakkeporto på alle PostNords over 1.000 posthuse. Posthuset i Pilestræde bliver i højere grad selvbetjent, og derfor er frimærkesalget midlertidigt flyttet til et posthus i Landemærket. PostNord arbejder på en løsning, så det igen bliver muligt at købe frimærker på Pilestrædes posthus.
SALT.
En hurtig tur rundt i Indre By i København fortæller allerede historien. Danskerne har taget burgere til sig i uhørt grad, og det har efterhånden skabt en regulær bølge af nye kæder og restauranter.Sanger Lucas Grahams bassist, Magnus Larsson, er også hoppet med på bølgen og skruer nu mere op for sin helt egen burgersatsning.Sammen med bl. a.musikerkolleger har han etableret mini burger-restauranten Sliders og rykker nu til Vesterbro sammen med sine medinvestorer, skriver food-supply.dk.
SØDT.
COPENHAGEN HALF MARATHON 2017I dag løber 25.000 løbere gennem Københavns gader til årets halvmarathon. Starten går kl. 11: 15 fra Øster Allé, og herfra går ruten over Østerbro, Nørrebro og Vesterbro til Frederiksberg og Indre By på en rute, der viser løberne det absolut bedste af byen - Kongens Nytorv, Frederiksberg Allé, Søerne, Østerbrogade og Nørrebrogade samt Marmorkirken, Børsen og Christiansborg er blot nogle af de attraktioner, man vil komme til at opleve i løbet af de 21,0975 kilometer. Foto: CPH Half.

Knap hver tredje - 30 pct. - af de bandemedlemmer, som er skyld i den nuværende bandekonflikt på Nørrebro og andre steder i København, er personer med udenlandsk statsborgerskab.Det skriver Berlingske, som har kigget i Nationalt Efterforskningscenter under Rigspoltiets database over bandemedlemmer.Den ældste del af Københavns indre by - den såkaldte middelalderby - kan i fremtiden blive helt fri for firhjulede køretøjer.Ifølge TV 2 Lorry fik borgerrepræsentationen i København torsdag med et rødt flertal stemt et forslag igennem om, at dele af indre by skal lukkes af for biltrafik. Først i 2018 kan den endelige beslutning blive truffet.Natten til fredag beslaglagde politiet cirka 320 kg hash under en ransagning af en adresse på Nørrebro, oplyser Københavns Politi. Politiet var rykket ud til adressen efter et tip om, at personen på adressen opbevarede en pistol. Pistolen blev ikke fundet under ransagningen. Til gengæld gjorde politifolkene det store hashfund.

Tillad mig som borger i det indre København - den mest »belastede« del af byen, når vi taler om arrangementer, der bryder dagligdagens vanlige ensformighed - at fremkomme med et par kommentarer til debatten om et eventuelt Formel 1-løb i København.Vi beboere i indre by har levet med og glædet os over VM i cykling, halvmaraton, helmaraton, Distortion og optog af forskellig art i mange år. Det har været med til at gøre byen levende og spændende med ting, som selvfølgelig ikke alle var de største fan af, men som man alligevel bakkede op om.Mange har sikkert glemt VM i cykling, hvor indre by var afspærret i over en uge, og hvor ind-og udkørsel skete via Christianshavn.En afspærring som en grænseovergang tillod kun biler med parkeringstilladelse i indre by at komme igennem. København fik en ubetalelig omtale, som vi almindelige borgere nok ikke har bemærket og ikke forstået den fulde betydning af med hensyn til turisttilstrømningen. Den kan opleves, når man ser, hvor mange nye hoteller der er bygget inden for de sidste 10-15 år, og behovet er ikke slut endnu.Et Formel 1-løb vil være det største, der til dato overgår København.Jeg har været til Formel 1 i udlandet og set og mærket den eufori, der er mellem de ca.200.000 glade fans, der kommer.Vi er jo i København heller ikke ukendt med bybaneløb. Copenhagen Historic Grand Prix, som er en årlig tilbagevendende begivenhed, tiltrækker tusindvis af tilskuere.Og til de skeptikere, der kun tænker på CO2-udslip og larm, så lad os lige slå fast, at alle sportsvogne i dag er udstyret med den sidste nye teknologi, der senere overføres til gadebiler. For at nævne et par stykker: Batterier til elbiler, forstærkede og sikrere karosserier, benzinøkonomiske motorer, bremser osv. Lad nu glæden over, at vi i første omgang har fået et ok til at gå videre med projektet, være med til at bakke op om et fantastisk stykke københavnerhistorie.ASGER REHER, RØMERSGADE 19, 3., 1362 KBH. K.

Københavnere har grinet lidt ad de betonklodser, der er stillet op omkring gågaderne Strøget og Købmagergade i Indre By. I folkemunde kaldes de Koranklodserne, og formålet med dem er at forhindre terrorangeb med lastbiler, der pløjer ind i folkemængder, som det er sket i London, Berlin, Nice, Stockholm og andre steder. Ofte er de dog skubbet lidt til side, for at netop varebiler og lastbiler kan komme igennem -de lastbiler der skal aflevere varer, eller som er i gang med vejarbejde eller lignende.HVORDAN MAN HOLDER lastbiler ude, samtidig med at man sørger for, at lastbiler kan komme ind, er noget af et dilemma. Ikke desto mindre har Københavns Kommune nu pålagt sig selv at løse denne vanskelige opgave.Kommunen går i gang med at finde løsninger, der skal beskytte byens indre mod angreb med lastbiler, skriver Politiken.dk.Der er afsat 1,9 million kroner til det indledende arbejde, som blandt andet involverer drøftelser i lokalområderne.POLITIETS Efterretningstjeneste mener, at truslen er størst på centrale pladser og gågader med mange mennesker og vurderer terrortruslen som alvorlig. I samarbejde med PET og politiet skal kommunens Teknik-og Miljøudvalg tage stilling til, hvordan hastighedsdæmpende foranstaltninger kan spærre for køretøjers adgang til middelalderbyen.Måske bliver noget af Indre By bilfri, og måske glæder det en borgmester fra Enhedslisten, men så må vi leve med det.Sikringen af borgerne må have førsteprioritet, og selv om vi aldrig helt kan sikre os mod terror, så skal vi gøre vores yderste for at besværliggøre den.I ØVRIGT ER trafikken i Indre By i forvejen kaotisk. Der er vejarbejde overalt, og om formiddagen kører lastbilerne nærmest i tre spor på Strøget. Det er på tide, at trafikken gentænkes fra grunden, og dette kan være en kærkommen chance for at gøre det. Især hvis de ansvarlige holder sig for øje, at det gerne skulle opfattes som en forbedring.Både for fodgængere, cyklister og bilister. Men ikke for terrorister.kark-.

Danmarks største ejendomsselskab, Jeudan, øgede omsætningen fra 298 mio. kr. til 312 mio. kr. i årets første kvartal sammenlignet med samme periode sidste år. 
HVEM: Per Hallgren, adm. 
Hvis man har brug for en udflugt, men ikke har mere tid end en frokostpause (og befinder sig i indre by, bevares) er District Tonkin i St. Kongensgade det perfekte sted at gå hen. En lille vietnamesisk café, der serverer klassiske retter som bahn mi, flutes med urter, grønt og kød, salater og pho, supper med nudler. Det smager urimeligt godt, betjeningen er altid sød, indretningen og servicet er virkelig pænt (og for mig betyder det meget. Mad smager bedre på smukke tallerkner), og kommer man alene, er der et godt udvalg af kogebøger at læse i. Den om Mission Street Food er fantastisk.www.district-tonkin.com.
Dejlig frokost.
Berlingske Business måtte i går rette en fadæse: ' Vi skrev, at nu er det slut med at købe frimærker på posthusene. Men det rammer kun midlertidigt posthuset i Pilestræde i Indre By.' ' Man kan altså som hidtil købe frimærker og pakkeporto på alle PostNords over 1000 posthuse.' Ja, selvfølgelig kan man det! Det, Berlingske prøver at sige, er, at en af bladets omtågede gamlinge ville sende et fælles kort fra redaktionen til prins Henrik. Men posthuset i samme gade som Berlingskes bladhus, Pilestræde, har midlertidigt selvbetjening. Og dét overgik naturligvis fuldstændig den udsendtes digitale snilde. Han gik i stedet hjem og svinede PostNord til, fordi frimærkesalget nu er stoppet i hele landet. 

Venstres Cecilia Lonning-Skovgaard og Flemming Steen Munch kalder mig arrogant, fordi jeg helst så den sparsomme plads i København brugt på byliv, fodgængere og cykler i stedet for det pladskrævende mindretal, der foretrækker at køre i bil. Jeg lytter såmænd bare til de mange henvendelser fra københavnere, som inderligt efterspørger mindre biltrafik i deres nabolag, lavere hastighedsgrænser på vejene og flere grønne arealer i byen. Et budskab, der virker til at være sunket ind hos selv Venstre, der gik med til at nedlægge 80 parkeringspladser i Indre By ved årets overførelsessag, og som bidrog til, at den tunge bilparkering på Frederiksholms Kanal kunne erstattes med en skøn promenade. MORTEN KABELL, TEKNIK-OG MILJØBORGMESTER (EL). 

Engang var det et sted, man skulle tilbagelægge adskillige kilometer for at nå, hvis man befandt sig i Indre By. Efter at Inderhavnsbroen er åbnet, ligger strandklubben »Halvandet« på Refshaleøen kun ti minutters cykeltur væk, hvilket gør det noget mere overskueligt at drage på lille aftentur på den tohjulede. Nu åbner Halvandet tilmed en udendørs scene, som i morgen bliver indviet af bandet Duvé, der bl. a. har vundet P3 Guld og adskillige priser ved Danish Music Awards. Hen over sommeren optræder i alt 13 bands, og for de magelige vil der være bådtransport fra Skuespilhuset. Pris: 100 kr. i forsalg (150 kr. inkl. sejlads tur-retur). Billetto.dk. 
Musik.
Bevogtning: Bevæbnet politi var onsdag eftermiddag til stede ved statsminister Lars Løkke Rasmussens (V) bolig i Nyhavn.Desuden er Heibergsgade, som statsministeren bor på hjørnet af, afspærret, fortæller øjenvidner til Ritzau. »Det, jeg kan sige, er, at vi undersøger et mistænkeligt forhold og derfor har afspærret et mindre område i indre by,« siger vagtchef Henrik Stormer fra Københavns Politi. Han vil ikke komme nærmere ind på, hvad det mistænkelige forhold går ud på. Ifølge Ekstra Bladets netavis har politiet anholdt en person, men det vil vagtchefen hverken be-eller afkræfte.Desuden har Forsvarets Ammunitionsrydningstjeneste undersøgt en bil på hjørnet af Herluf Trolles Gade og Holbergsgade i nærheden af Lars Løkke Rasmussens bolig, skriver eb.dk/ ritzau/.

DE ER BEGYNDT AT VÆNNE SIG TIL SYNET af den i Aarhus. 100.000 kilometer har den nye letbane i Aarhus kørt, men indtil i går klokken 11 var det uden passagerer.Derefter fik århusianerne lov til at stige om bord på toget på ruten gennem indre by.Og det var i dagens anledning gratis - fra i morges klokken 04.50 kørte letbanen efter ordinær køreplan mellem stationen i Aarhus og Aarhus Universitetshospital i Skejby. Der er 12 stop på ruten. Det var i første omgang kun den såkaldte indre strækning, der begyndte at køre i går. Strækningerne mod Odder og Grenaa bliver taget i brug efter årsskiftet, oplyser Aarhus Letbane.På billedet ses toget ved den første afgang mod Skejby i går/ ritzau/.

I dag den 20. december vedtager et flertal i Folketinget, at Danmark ikke længere vil modtage kvoteflygtninge." Det er et brud med det internationale samarbejde om at hjælpe de svageste FN-flygtninge! Det er er brud på indbegrebet af international solidaritet," skriver SF og Enhedslisten i deres indkaldelse til et møde på Rådhuspladsen i Slagelse i dag klokken 17.Deltagerne tænder lys og går i fakkeloptog rundt i indre by i Slagelse.Janne Toft Lind fra Enhedslisten og Helle Blak fra SF holder tale.Medbring gerne fakler og skilte eller bannere med teksten: " Vis hjerterum", " Ja tak til kvoteflygtninge", " Det er dansk at hjælpe" og så videre. Optoget slutter klokken 18: 30.
MANIFESTATION I SLAGELSE Folketinget vedtager i dag, at Danmark ikke længere vil modtage kvoteflygtninge. SF og Enhedslisten indkalder til protestoptog.
Cykelløbet Ride4Women sætter fokus på forebyggelse af livmoderhalskræft.Rytterne starter i Oslo og har målstreg i Wien - og nu på fredag kommer de forbi Rigshospitalet i København, hvorfra alle kan køre med på første del af ruten gennem Indre By over Amager til Sydhavnen og Valby, den såkaldte Havnering.Cykelløbet hedder Ride4Women og er arrangeret af den Europæiske Sammenslutning for Gynækologisk Onkologi (ESGO). Det bakkes op af Patientforeningen KIU - Kræft i Underlivet, Rigshospitalet, Kræftens Bekæmpelse og Sundhedsstyrelsen.Fredag den 7. juli mellem klokken 9 og 10 ved Rigshospitalets hovedindgang kan du lytte til taler, mens du drikker en kop kaffe og får tjekket cyklen. Lige før start giver musiker Sara Grabow rytterne en sang med på vejen.
CYKELLØB MOD LIVMODERHALSKRÆFT.
Mangel på p-pladser får håndværkere til at sige nej til opgaver i København. Ifølge den administrerende direktør for Håndværkerforeningen, Christoffer Susé, kan håndværkerne ikke slæbe materialer og værktøj over lange afstande, når de ikke kan parkere nær kunden. Teknik-og miljøborgmester Morten Kabell fra Enhedslisten kan ikke efterkomme et ønske om p-pladser for håndværkere, men han arbejder da for at få færre biler i byen, hvorfor der måske bliver plads til håndværkerne. Groft sagt er enig. Der er ikke behov for håndværkere i København, med mindre de kører i hestevogn.Det er nemlig miljøvenligt, og uden vedligeholdelse kommer indre by alligevel snart til at ligne en ægte middelalderby.

Byens bedste spillested lukker ved årets udgang. Ganske vist vil Jazzhouse leve videre i samarbejde med spillestedet Global, men de mageløse lokaler i Indre By kan næppe erstattes. Heldigvis er der rig lejlighed til at komme og sige farvel. 1. september spiller saxofonisten Colin Stetson. Da han sidste år besøgte Roskilde Festival med sin kone Sarah Neufeld, spillede de, så tårerne trillede på tilhørerne. Til oktober kan du opleve både Den Sorte Skole og Big Thief. Højdepunktet må dog være amerikanske Mount Eerie, der med »A Crow Looked At Me« har lavet et af årets albums.De spiller 7. og 8. november.

Nanna Hastrup Clemmensen, Farumgade 11, København: Sidste år lykkedes det Københavns Kommune at finde penge til at holde byen bilfri på fem gader i fem timer. I søndags var vi så nede på én gade i fem timer. Det er godt nok en slatten bilfri søndag! Hvorfor holder vi ikke mange flere bilfri dage - eller endda bilfri Indre By? Luftforureningen i København overskrider hvert år EU's grænseværdier, og vi har forpligtet os internationalt til at nedbringe CO2-udledningen.Desuden er borgerne vilde med at få lov til at tegne med kridt og dyrke pilates på de tomme gader. Vi behøver ikke altid at favorisere privatbilismen.

Det svenske ejendomsselskab Heimstaden har investeret i 55 lejligheder i Skovkvarteret i Ørestad Syd.Skovkvarteret ligger  op til Kalvebod Fælled. ... direktør i Tetris A/S (billedet). 

Hvad vil det betyde, hvis en central del af Københavns Indre By bliver lukket for trafik? Det vil københavnske politikere gerne have undersøgt, oplyser den regionale tv-station TV 2 Lorry.Et rødt flertal i Borgerrepræsentationen i København har stemt ja til at indlede forundersøgelser af et forslag om at lukke en central del af byen for biltrafik. Efter planen skal politikerne så tage endeligt stilling til forslaget i 2018.Teknik-og Miljøforvaltningen og Økonomiforvaltningen i Københavns Kommune forventer, at det vil koste mellem 80 og 120 millioner kroner.Baggrunden for forslaget kommer efter en række anbefalinger fra Politiets Efterretningstjeneste (PET) om foranstaltninger til at sætte hastigheden ned.Det er for eksempel betonklodser i byrummet. De skal sikre København mod mulige angreb med køretøjer.Ritzau.

Torsdag: Kig på motorcykler I dag åbner Bakken! Derfor følges byens motorcykelklubber traditionen tro derop i samlet trop. Men inden da kan cyklerne besigtiges af alle os andre på Den Røde Plads kl. 17-19.WWW noerrebrolokaludvalg. kk.dk Fredag: Gratis koncert på Bremen The Rumour Said Fire - ja, dem med ' The Balcony' - er tilbage. Fredag gæster de Bremen Teater til en gratis late night-koncert kl. 23.WWW natbar.dk Lørdag: Højtlæsning i Indre By Formiddagen står i børnenes tegn hos Gyldendal, Pilestræde 51, når der bliver læst højt fra ' Cykelmyggen Egon' og ' Bogstavtyven' kl. 10.30.WWW gyldendal.dk Søndag: Tangotimer Lær at danse tango eller swing, når Kulturhuset Indre By på Charlotte Ammundsens Plads afholder gratis danseundervisning kl. 12-16. Du skal bare møde op.WWW tangoforeningen.dk Mandag: Filosofisk start på ugen Københavns Hovedbibliotek er vært, når Eksistensfilosofisk Akademi inviterer til forelæsning ved Carsten Fogh Nielsen kl. 17-19.WWW bibliotek. kk.dk Tirsdag: Kritikersalon på Nørrebro Kl. 18-20 taler Klaus Rothstein og Mette Høeg i Møllegades Boghandel om Thomas Korsgaards ' Hvis der skulle komme et menneske forbi' og Christina Hagens ' Jungle'.WWW moellegadesboghandel.dk Onsdag: Stumfilmkoncert Stefanskirken på Nørrebro inviterer til stumfilmkoncert, når orglet akkompagnerer Carl Th. Dreyers ' Jeanne d'Arc' kl. 19-21.WWW stefanskirken.dk.
GRATIS GUIDE Weekendens gratis glæder involverer både motorcykler, en stumfilmkoncert og Cykelmyggen Egon.
Om kort tid kommer krydstogtskibene igen til København.Det er nærmest et ragnarok i spidsbelastnings-perioderne hver sommer, når tusindvis af passagerer og deres bagage i busser skal fragtes igennem Københavns middelalderby imellem lufthavnen og kajpladserne.En ret stor andel af disse passagerer har grundlæggende ingen interesse i transporten via Kongens Nytorv eller ad andre ruter i indre by.De skal i grunden bare transporteres hurtigst og lettest fra A til B.Tænk, om man oprettede en færgerute med hurtiggående både som hydrofoilbåde, katamaraner eller lignende, som fragtede passagerer og deres bagage direkte fra krydstogt-kajen til lufthavnen og omvendt? Turen ville blive langt hurtigere og behageligere.Og Københavns middelalderby slipper for en stor og unødvendig miljøbelastning.Morten Dreyer Ålegårdsvænget 27 Dragør.

Det er simpelthen gået op for mig, at der er ved at blive lavet en ' spin off' af ' Prinsesser fra blokken'. Åh, det var så dejligt som Indre By-dame at få indblik i de skønne kvinder fra Vestegnen.Deres hardcore tip til at blive brun med orange kulør, neglemoden nu og her, hvad koster extensions, og hvor tit skal man egentlig have udskiftet sine implantater? Og nu kan man snart følge Siri Køster, der tager skridtet videre ud af blokken og selv vil til at skønhedsbehandle.Det kræver selvfølgelig mindre end 100 procents fravær i skolen, men mon ikke det lykkes? Med min dejhvide krop og pænt slaskede babser bliver jeg måske ikke kernekunde i hendes skønhedssalon, men mon ikke hun har klientel nok til de helt lange negle med swarowski-sten og påmalede vandfald? Jeg bliver i hvert fald kunde på DR3, hvor successen skal fortsætte.

Bevæbnet politi var i går eftermiddag til stede ved statsminister Lars Løkke Rasmussens bolig i Nyhavn.Desuden blev Heibergsgade, som statsministeren bor på hjørnet af, afspærret, fortæller øjenvidner til Ritzau.- Det, jeg kan sige, er, at vi undersøger et mistænkeligt forhold og derfor har afspærret et mindre område i indre by, sagde vagtchef Henrik Stormer fra Københavns Politi.Han ville ikke komme nærmere ind på, hvad det mistænkelige forhold gik ud på. Ifølge Ekstra Bladets fotograf på stedet blev en person anholdt. Bevæbnet politi råbte ham an med ordene: ' Hænderne op, og læg dig fladt på jorden'.Undersøger bilEkstra Bladets udsendte fortæller også, at politiet undersøgte et mistænkeligt forhold i en bil på hjørnet mellem Herluf Trolles Gade og Holbergsgade.Omkring klokken 17.30 i går afblæste politiet ifølge Ekstra Bladets mand på stedet aktionen, efter de havde undersøgt et mistænkelige køretøj med en bomberydder.Allerede tirsdag aften rykkede Københavns Politi talstærkt ud til adressen, da fi-re personer kravlede rundt på et stillads. Personerne var væk, da politiet nåede frem.Ekstra Bladet har uden held forsøgt at få en uddybende kommentar fra Københavns Politi.mbom@eb.dk ;nbm@eb.dk 
Et mistænkeligt forhold fik politiet til at sende betjente og indsatsleder til statsministerens bolig.
4 10 år med Madklubben Få historien om restauranten og restauratøren, som har forvandlet den københavnske restaurantscene.6 Madanmeldelse Mmm... Madklubben? Not so much.Anmelder Joakim Grundahl er vred efter et måltid på den nyeste filial.9 Min by med hotdog-John »Vi har det pissegodt her i København.Året rundt, mand«.10 Løve set i Indre By! Et vilddyr i plys blev ramt af skud fra fotograf Brian Berg.12 Cafekontrol af Fovl Nordvest-cafeen scorer på flipperspil, orangevin og masser af personlighed.14 Mød Gents »Det er så fedt, at man kan stille sig op og te sig sådan. Være sådan nogle krukker. Uden at man undskylder for sig selv«. Interview med popduoen, der er helt forgabt i 1980' erne, rosevin og hestevæddeløb.17 Listen Du kan jo godt lide det.17 Weekendguide DMI lover 20 grader lørdag, så var det noget med en iste?.

Fra mit kontor på Vimmelskaftet har jeg udsigt til et sørgeligt træ, som her i starten af maj stort set er afgået ved døden. Træet er symbol på Københavns Kommunes manglende interesse for nyplantninger og smukke grønne områder i indre by. Eksempelvis er der ikke ét træ på strækningen fra Nyhavn over Kongens Nytorv og Strøget til Rådhuspladsen.For ganske få dage siden kunne man i nærværende avis læse, at Frederiksberg Kommune er ved at erstatte en række lindetræer på Frederiksberg Allé. I den kommune har man forståelse for træers betydning for borgerne.I Københavns Kommune har Teknik-og Miljøforvaltningen kun jagten på bilisterne i tankerne! Det er på tide at få byen op på et æstetisk niveau, der minder os om, at der er tale om en smuk og charmerende storby.Alt imens står træet på Vimmelskaftet med knækkede grene overalt - suk! MORTEN RIISEKNUDSEN, VIMMELSKAFTET 49, 2.SAL, 1161 KØBENHAVN K.

Normalt er det stille andagt, salmesang og de etiske spørgsmål i livet, der tales om i Indre Missions Bethesda-center i København.Men tirsdag aften var det det nære, der blev talt om - og det i ganske karske vendinger. Emnet var ikke ro, men larm.Restaurationsbranchen, beboere og en enkelt borgerrepræsentant pryglede gennem et par timer Københavns Kommune verbalt for mangeårig laden stå til over for voldsomme problemer med larm og svineri fra nattelivet i byen, den ikke har fået kontrol over.»Det vil være et lille plaster på såret at få dømt Frank Jensen for overtrædelser af menneskerettighederne ved at have stjålet min nattesøvn igennem de seneste otte år«, sagde en af mødedeltagerne, en jurist med bopæl i Indre By.En lang række beboere og foreninger har taget det første skridt til at rejse en retssag mod kommunen for overtrædelse af miljølovene og menneskerettighederne ved ikke at have grebet ind over for støj fra værtshuslivet.Københavns overborgmester, Frank Jensen (S) understreger, at han er fuldt ud klar over problemerne.»Jeg har fuldt fokus på, at beboerne i byens mest festplagede områder er ekstremt generede af larm og møg fra nattelivet, ikke mindst i Indre By. Det er derfor, jeg har bedt om, at der bliver lavet en samlet plan for, hvordan vi kan sikre en hård opbremsning i nattelivet.Det er en balance mellem, at København skal være en levende storby også i aften og nattetimerne - og at det skal være til at holde ud at bo i Indre By«.Byens politikere skal nu tage stilling til en plan, der netop skal dæmme op for nattelivets gener.Og det handler ikke om store arrangementer i sig selv, men den råben og skrigen og forarmelsen af boligområderne, støjen og affaldet resulterer i.»Det burde ikke være nødvendigt at anlægge en sag mod de politikere, der skal varetage folks tarv.Det er ikke bare Distortion. Det er hele tiden. Det er ikke lige nu. Det er de sidste otte år«, sagde juristen, der fik opbakning fra Søren Rud, der er formand for Nørre Kvarters Beboerforening, der samler indbyggerne i latinerkvarteret.»Det er forfærdeligt, at Københavns Kommune ikke gør sig klart, hvad vi vil med vores by. Det har været forfærdeligt i otte år. For fire år siden sagde politikerne, at grænsen var nået. Det siger de også nu«.Borgmester: Skyldes fortiden synder Kultur-og fritidsborgmester Carl Christian Ebbesen (DF) betegner problemerne for de hårdt plagede københavnere i Indre By som et resultat af beslutninger truffet af den tidligere overborgmester og teknik-og miljøborgmester.»Der er ingen tvivl om, at det skyldes fortidens synder med Ritt Bjerregaard og Klaus Bondam med deres ' gang i byen'-politik gav bevillinger til gud og hvermand, hvor de havde lyst til at åbne en bar. Det kammede over. Det er selvfølgelig et kunstgreb at få det rullet tilbage, så man kan få skabt en balance mellem at gå ud og have det sjovt i byen, kombineret med at der skal kunne bo mennesker«, mener han.Planen om en indsats mod nattelivsgener sendes i høring blandt byens borgere om kort tid.soren.astrup@pol.dk Det er ikke bare Distortion. Det er hele tiden.Det er ikke lige nu. Det er de sidste otte år Jurist ved borgermøde.
STøjgener Beboere og branche er utilfredse med bystyrets indsats for at få løst store problemer med støjen fra festligheder i gaderne.
Claus Petersen, Antilopevej 35, Ejby: Jeg giver de mange indlæg ret i, at der ikke opnås noget positivt ved at afholde formel 1-løb i Københavns indre by, en flok benzinslugende uhyrer i de gamle gader med de smukke bygninger. Jeg håber, at vores politikere i Borgerrepræsentationen fravælger dette stunt.Der skal være kommunalvalg til efteråret, læg pres på dem, så de ikke falder for argumentet om, at det vil gøre København kendt verden over... ja, som byen, der var så idiotisk at forplumre sit renommé som en ren, cyklistvenlig og sikker hovedstad i et miljøbevidst land.Der skal være kommunalvalg til efteråret, læg pres på dem, så de ikke falder for argumentet om, at det vil gøre København kendt verden over... ja, som byen, der var så idiotisk at forplumre sit renommé som en ren, cyklistvenlig og sikker hovedstad Claus Petersen.

Jazzelskere. Forfatteren Merete Pryds Helle lider i disse dage, hvis hun ellers opholder sig i København. I modsætning til en kvart million mennesker mener hun, at den årlige jazzfestival forpester Indre By og føles som en lang måned med »rigtig, rigtig kedelig musik«. Men nu er musikalsk smag som bekendt en smagssag, og for mange af os andre, der må blive tilbage på arbejde og få samfundshjulene til at snurre, er Copenhagen Jazz Festival et opløftende moment i en i øvrigt trist ferietid.Så hvad med at lægge vejen forbi Kongens Have i eftermiddag og opleve det gendannede fusionsband Bagdad Dagblad, der foruden at tryllebinde talrige gymnasiepiger i senfirserne også kunne spille? Eller høre Bill Frisell i næste uge, hvis man er til intellektuel guitarjazz? Der er tilbud nok, og søger man star quality, kommer Woody Allen med klarinet og »uforfalsket entusiasme for musik«, siger filmmanden til Information: »Jeg elsker det. Jeg formår bare ikke at forvandle den passion til stor musikalsk følelse på hornet«.hans.davidsen@pol.dk .

Grillfest, fri bar og verdens vildeste hotdogs er blot nogle af årets højdepunkter på Copenhagen Cooking.Landets største madfestival er klar til at rulle ud fra 18.-27. august. Hele byen vil summe af alskens kreative, provokerende og velsmagende events. Hvor festivalen i mange år havde fokus på et voksende antal events, har den i år en lidt anden tilgang. Der er skåret ned på antallet af ting, der sker, men niveauet er så tilsvarende hævet. Israels Plads fungerer i år som Copenhagen Cook ings bankende hjerte lige i centrum og har masser af sager på programmet. Her kan man - lige ved siden af Torvehallerne - gå til og fra og blive klogere på ting, man ikke anede, man interesserede sig for. Se hele programmet på Copenhagencooking.dk Copenhagen Cooking Israels Plads, Indre By Fra i dag-27. august.
Madfestival.
Højhuse er et hot emne denne sommer. Der skrives næsten dagligt i diverse medier om dette emne - både pro et contra. Ikke mindst i København er emnet superaktuelt, men også i flere gamle provinsbyer råder en vis højhuseufori, f. eks. i Aarhus, Esbjerg, Silkeborg og Sønderborg.Ud fra de forskellige indlæg i debatten kunne man tro, at folk enten bare er for eller imod denne form for iøjnefaldende bygningstype.Sådan forholder det sig nu nok ikke helt, og sådan ser vi heller ikke i Landsforeningen for Bygnings-og Landskabskultur på det spørgsmål. Vi er ikke inkarnerede modstandere af højhuse. Der findes flere fine eksempler landet over på god højhusarkitektur.Således er det Landsforeningen, der i marts 2013 rejste fredningssag for landets første højhusbebyggelse: Bellahøjhusene, der blev opført midt i 1950erne. Denne sag er endnu uafsluttet, men så sent som i november 2013 fik vi held med at gennemføre fredning af Irmas kafferisteri i Rødovre fra 1968.Hvem vil bruge ferien i Ørestaden?Vi kæmper for bevaring af al slags arkitektur, når blot den har kvalitet, og ikke på en eller anden måde ødelægger eksisterende bygningsværdier som f. eks. i højhusbyggerierne i Ørestaden på Amager. Her er der tale om en helt ny bydel, som bogstaveligt talt er skudt op på Herrens mark og er blevet til på nutidens egne betingelser med mulighed for bygherrers og arkitekters realisering af forestillinger om, hvordan arkitektur bør udformes, når der ikke lægges snævre bånd på.Der er da sikkert en del af disse nye himmelstræbende bygninger, som vil blive skønnet fredningsværdige om nogle år, men Ørestaden bliver nu nok ikke de første mange år et sted, hvor man vil tilbringe sin ferie bare to-tre dage.Derimod er København med sin velbevarede indre by stadig en turistmagnet. Især i den gamle bykerne med det middelalderlige gadenet og den overvejende klassicistiske bebyggelse på maksimalt fem etager er der et menneskeligt miljø, som uanset ærinde gør et ophold her til en spændende oplevelse.Det har Københavns bystyre heldigvis indset for flere år siden, hvorfor højhuse i selve bymidten efter politisk beslutning ikke kan tillades.Bevæger vi os op i luftlagene, er det stadig sådan, at København har en skyline, der er ret unik i verden med byens mange slanke, historiske tårne og spir - men hvor længe endnu? Efter at finanskrisen fra 2008 er klinget af, er der i de sidste par år dukket flere højhusprojekter i København op. Nogle af dem er gennemført såsom Mærsk-tårnet på Nørrebro og Bohr-tårnet i Carlsberg Byen (det første ud af ni højhuse i alt) samt Axel Towers overfor Tivolis hovedindgang.En forværring af Københavns skylineHer vil vi forholde os til et par projekter, der endnu er i støbeskeen, og som begge omfatter områder ret tæt på den indre by: Banegraven ved Vesterport Station (dog lagt i mølposen til efter kommunevalget) og Postgrunden syd for Københavns Hovedbanegård, hvor sagen var i høring indtil 1. juli, og hvor processen endnu skrider planmæssigt frem.Begge projekter berører historisk værdifuld bebyggelse. Det første Paladsteatret, og det andet Wencks Centralpostbygning, men adresserer den forskelligt. Paladsteatret skal ifølge planerne væk, mens Centralpostbygningen dog skal forblive.I banegravsprojektet opereres med fire højhuse med en bygning på 105 m som den højeste, og på Postgrunden skal der bygges syv højhuse, betegnet som tårne, og fire »taghuse« med en bygning på 115 m som den højeste, dvs. højere end byens nuværende højeste bygninger: Københavns Rådhus og Christiansborg Slot.Der er lavet fine visualiseringer af højhuskolonien på Postgrunden fra mange vinkler, bare ikke inde fra den indre by.Hvorfor mon? Det er vores opfattelse, at de påtænkte højhusbyggerier på afgørende vis vil forandre Københavns skyline til det værre, for at sige det mildt.Landsforeningen undrer sig over, at det skulle være nødvendigt at bygge så voldsomt i højden. Det er noget af en myte, at et højhus kan løse problemerne med, at der ikke er tilstrækkelige byggearealer. Alt er jo som bekendt relativt. Således peger arkitekten Karsten Pålsson i sin nyligt udgivne bog »Humane Byer« på, at tætte bebyggelser på fem-seks etager som regel kan opfylde det samme boligbehov som et enkelt højhus! Højhuse skal være velkomne, men ikke på bekostning af den byggede kulturarv, det nære byrum eller smukke byprofiler.Karen Margrethe Olsen er landsformand for Landsforeningen for Bygnings-og Landskabskultur.Der er lavet fine visualiseringer af højhuskolonien på Postgrunden fra mange vinkler, bare ikke inde fra den indre by.Hvorfor mon?.
Kommentar.
www.licitationen.dk BOLIGER I Kista, som ligger nord for Stockholms indre by, er et nyt boligbyggeri i 21 etager på vej, og det bliver C. F. Møllers svenske kontor, der skal stå for arkitekturen.C. F. Møllers projektforslag, " Geysir", er netop kåret som vinder af arkitektkonkurrencen og er udset som en vigtig brik i udviklingen af den stockholmske bydel.Det 15.000 kvm store højhus inddeles i to volumener, som er forskudt sektionsvis.Det giver bygningen en genkendelig silhuet og sikrer læ på den grønne tagterrasse.Bygningen kommer til at rumme cirka 220 lejligheder i varierende størrelse samt cirka 2.000 kvm erhverv.Fællesrum i top og bund De to nederste etager udgør en Food Court, hvor områdets beboere kan mødes.På taget etableres en fælles tagterrasse. Flere af lejlighederne har egen altan og panoramakig over Stockholm.Bygherrer på projektet er Aros Bostad og Vasakronan.
Det 15.000 kvm store hus er et led i udviklingen af bydelen Kista.
Tak til Frank Slemming for indlægget i Weekendavisen den 20. oktober.Også jeg har med en blanding af undren og harme set, hvor højt og tæt der bliver bygget i de nye kvarterer.Siden Københavns brand i 1795 har man med stigende konsekvens indført regler om forholdet mellem gadebredde og hushøjde. Har man fuldstændig afskaffet disse regler om afstande mellem huse, til lys og luft, eller har man bare ignoreret dem for kynisk at presse så mange mennesker sammen på et så lille areal som muligt eller i et naivt forsøg på at ligne en storby? Det kan være meget godt, at man vil holde den indre by fri for højhuse, men prøv at stå på Tietgensbroen og se ned mod havnen; udsigten til horisonten er fuldstændig lukket af massive byggerier. Hvordan kan politikerne undre sig over begrebet »politikerlede«, når de accepterer, at hovedstaden på den måde ødelægges i en overskuelig fremtid? Mod dumhed kæmper selv guderne forgæves; hvem kan kæmpe mod politikere og grådige bygherrer?.

Hvad vi taler om på Parnasset netop nu:1 Fiskeriministre: Abemåse, bovlamme bladanblandere, lumskebukse, lurendrejere, lusepustere, snotaber, snyltere, sortbørsgrossererere, torskepander, vandaler, væggetøjsbefængte varyler, æselmassører..2 Ubådsmysteriet: Alle teorier er efterhånden vendt og drejet, alle vittigheder - også de platte, dumme og upassende - er kommet op til overfladen. Ingen er endnu kommet til bunds i historien: Hvad skete der? Hvad nu? 3 Pride: Det er ikke længere en mulighed ikke at være en del af Pride-ugen i København. Kampen for retten til at være anderledes er blevet ligeså blodfattig, kønsløs og selvfølgelig som licensbetalt flow-tv og indkomstskat.4 Bandeskyderier: Det er jo simpelthen sandt: Mænd mellem 17 og 40 med træningstøj, kasketter og hætter skal helst undgå at vise sig på gaden i Tingbjerg, Nordvest, ydre Frederiksberg, Nørrebro, Indre By, Valby, Vanløse og Amager. Utroligt, men sandt.5 Terror: Here we go again. Sommerferien er forbi, også for jihadister med stort kørekort.

I en behagelig temperatur på 18-20 grader og en lettere lammeskyet blå himmel blev Københavns Karneval skudt i gang pinselørdag under mottoet ' Slip din indre gøgler løs.Karnevallet har været afholdt i landets hovedstad siden 1982, men i dag er det kun paraden lørdag, fra Kongens Nytorv til Kultorvet, der foregår i den indre by.Når deltagerne har givet den samba-gas med svajende hofter og brasilianske trommerytmer gennem Københavns centrum, foregår resten af festen, inklusive søndagens populære børnekarneval, i Fælledparken på Østerbro.Her er der optræden med lokale samt internationale samba-orkestrere på to scener samt en række dj's.Festen slutter 22.00 i dag søndag.Den traditionelle parade under pinsekarnevalet i København begyndte på Kongens Nytorv og endte på Kultorvet.kse@bt.dk 

Slaget om Bispeengbuen har fået ny aktualitet, efter at to tunge Christiansborgpolitikere er gået aktivt ind i kampen for at fjerne monumentet over 1960ernes fejlslagne trafikpolitik. Tanken om at smide 125 millioner gode danske skatteyderkroner i en levetidsforlængelse af skampletten synes ubærlig. Broen bør erstattes af en tunnel, og det fredelig-og frigjorte areal anvendes til byudvikling.Længere nede af Boulevardlinjen ligger endnu en tikkende bombe under Københavns image som en velfungerende, klimavenlig og bæredygtig by, H. C. Andersens Boulevard, som råber på at blive befriet for den gennemkørende trafik. Også her er en tunnel løsningen. Hvis de igangværende undersøgelser af en mulig havnetunnel øst om indre by viser sig at have gang på jord, tegner der sig et kommende system af underjordiske trafikforbindelser, som vil betyde et kvantespring fremad i løsningen af den stadigt ekspanderende hovedstads tiltagende trafikproblemer.Måske er tiden inde til, at staten, kommunerne og private aktører i fællesskab opretter et udviklingsselskab, der skal stå for planlægning, udførelse og drift af et samlet tunnelsystem, hvor alle finansieringsmuligheder og indtægtskilder endevendes. JAN KOED, ARKITEKT MAA, VALBY.

DEBAT - Danske akitekter stikker af, men heldigvis er det i den rigtige retning. Der er en del debat om høje huse i København, Banegraven ved Vesterport og Palads-biografbygningen, som mange gerne ser bevaret, kritik af "legoklods"-byggeriet ved havnefronten ved Knippelsbro og mange andre gode initiativer, som især danske arkitekter står for. 

Musik. Begge verdensnavne aflyste deres koncerter i storbyen St. Louis i staten Missouri, efter at demonstranter i weekenden marcherede på gaderne med skilte som ' Am I next?' for at protestere mod frikendelsen af en hvid politimand, der skød en sort mistænkt i 2011. Det begyndte ellers fredeligt nok fredag aften, hvor omkring 600 demonstranter samledes i St. Louis' indre by, men hen på aftenen blev protesterne ophedede, og der blev kastet med mursten og maling mod politiet. 13 blev arresteret, og 11 politifolk blev såret. Lørdag gentog scenariet sig.U2 skulle have givet koncert lørdag, men via deres hjemmeside aflyste de showet med forklaringen om, at St. Louis' politi ikke kunne stille med nok mandskab for at sikre en tryg koncert.Samme forklaring kom fra Ed Sheeran, som skulle have optrådt i byens ishockey-arena the Scottrade Center i går aftes.birgitte.kaer@pol.dk 

Frank Jensen overtog i 2010 overborgmesterposten i København efter Ritt Bjerregaard. Posten har, så langt tilbage øjet rækker, været en vandrepokal i Socialdemokratiets rækker. Tidligere vandrede den mellem levebrødspolitikere, rundet af det kommunale arbejde i København - Urban Hansen, Egon Weidekamp, Jens Kramer Mikkelsen - men siden Ritt Bjerregaard er posten på amerikansk vis blevet brugt som aftrædelsespost for falmede stjerner uden en sådan forankring i København og uden den fornødne kærlighed til og respekt for byen og dens borgere.Nu søger Frank Jensen mandat for four more years, oven i de otte han allerede har regeret.Og politikken? Jo, Frank Jensen greb den bold, som Ritt Bjerregaard og Klaus Bondam servede i slutningen af nullerne, kaldet "Gang i København". Og det er der kommet. Sandelig.Nattelivet i Indre By har under Frank Jensen fået sig et gevaldigt boost, man strøer om sig med natværtshusbevillinger, som forlener visse kvarterer med en stemning, der minder om en tredjeverdensby i opløsning. Som prikken over i'et kommer nu bandekrigen.Den indre bys faste beboere har løbende klaget over den lovløshed, der præger nattelivet. Uden held. Senest har en beboer i Pilestræde, Amnon Lev, i en velargumenteret kronik i Berlingske peget på sammenhængen mellem natteliv og bander, især betydningen af »de såkaldte fem-bevillinger, der overalt i København har erstattet de tidligere to-bevillinger. To-bevillingen betød, at beværtningen skulle lukke kl. 02 om natten; en fem-bevilling betyder, at en natklub skal lukke kl. 05. Men da det følger af restaurationslovens § 28, at steder, hvor der sælges drikkevarer, må holde åbent fra kl. 05, giver en fem-bevilling reelt adgang til at holde åbent døgnet rundt.« Frank Jensen afviser over for avisen alt og »undrer sig« over, at Amnon Lev sådan »slår plat« på situationen ved at kæde bander og skudepisoder sammen med nattelivet i den indre by. Det »ville klæde« Amnon Lev ikke at bruge bandekonflikten til at skabe opmærksomhed om »sit syn« på nattelivet i den indre by.Han har nok ikke, som Amnon Lev, oplevet narkohandlere i kvarterernes opgange på alle døgnets tider. Og det siger vel sig selv: Hvor der er narkohandel, er der bander.»København er i voksealderen,« skriver Frank Jensen stolt på sin hjemmeside.»Hvert år siger vi velkommen til rundt regnet 10.000 nye københavnere.Det er en fantastisk succeshistorie, at vores by, der for tyve år siden befandt sig på fallittens rand, i dag er blandt de mest populære byer i verden.« Men der er en tid for vækst og en tid for stabilisering. Måske er det på tide med en ny strategi for København. Den kunne passende hedde "Styr på København". Men det kræver en ansvarlig overborgmester, der drager omsorg for byens borgere.For igen at citere Lev Amnon: »Problemet er, at Frank Jensen ikke er en politiker af den støbning.Det har vi set alt for mange gange i løbet af hans embedsperiode. Jeg skal ikke kunne sige, om forklaringen skal findes i hans person eller i den omstændighed, at Socialdemokratiet har siddet så længe på magten i København, at det har glemt, at det med politisk magt er noget, man skal gøre sig fortjent til.« For Frank Jensen handler politik om at blive siddende. Der er, for at citere en John Lennon-tekst, "ingen fluer på Frank". Det er aldrig Franks skyld. Skyderier og konflikter på gaden i København er politiets ansvar, siger han: Kommunens egen indsats har ikke fejlet. Hvor byens lovlydige borgere ser en by, der sejler, ser han »en fantastisk succeshistorie«.Måske er det på tide med en ny strategi for København. Den kunne passende hedde "Styr på København". Men det kræver en ansvarlig overborgmester, der drager omsorg for byens borgere.
Taarnet.
For 139 år siden, i 1878, startede sommerkørsel med " Skovtog" fra Østbanegården til kroen med broen - Sjette Frederiks kro, som dengang hed Salonen, skriver intiativtagerne til en underskriftindsamling og fortsætter: »I 1933 åbnede kommunen Den Permanente Badeanstalt - en folkelig succes. I 1990' erne etablerede DSB nærbanestoppested ved Den Permanente Badeanstalt. Det blev så stor en succes, at man lukkede stoppestedet igen - med den begrundelse at toget skulle holde for længe, når de mange passagerer skulle af og på! Med de nye eldrevne letbanetog får man så stor acceleration, at forsinkelsen ikke kan genere.Aarhus Kommune planlægger et stort " tilgængelighedsprojekt" i form af " den blå rambla" fra lystbådehavnen til Den Permanente Badeanstalt, og man planlægger også tilgængelighed i form af ramper og adgang for handicappede.Det vil være helt tosset, at man undlader at gribe anledningen til at forbedre tilgængeligheden i form af et stoppested - så folk fra den indre by og fra de nordøstlige forstæder kan bruge Den Permanente uden at skulle bidrage til parkeringskaos på Salonvejen.«skriv under - senest 15. juni: skrivunder.net/ letbanestop_ ved_ den_ permanente_ i_ risskov.
UNDERSKRIFTINDSAMLING Skriv under for togstop ved Den Permanente!
PROMENADE Københavns indre by langs Frederiksholms Kanal har fået et nyt opholdsrum. Og filosofien er klar: Ud med bilerne og ind med byens borgere.Byrumsprojektet langs kanalen i København består blandt andet i, at kommunen har nedlagt 80 parkeringspladser for at skabe bedre muligheder for at opholde sig langs kanalen i den historiske gade.Projektet med at genoprette de gamle brostensgader i Indre By har været en spændende ingeniørteknisk udfordring med vægt på bedre forhold til cyklister, tilgængelighed for alle uanset fysisk formåen og genbrug.Once in a life time-projektIngeniør Steffen Hvidbjerg Laxby fra den rådgivende ingeniørvirksomhed Niras har fulgt projektet på tæt hold - fra de første streger på plantegningerne til brolæggeren højtideligt lagde den sidste brosten i promenaden.- Det har været en stor tilfredsstillelse at se projektet tage form og stå til ansvar for sine egne streger og forslag.Det har været som at tegne sit eget hus og så selv bygge det bagefter, siger Steffen Hvidbjerg Laxby i en pressemeddelelse fra virksomheden.Steffen Hvidbjerg Laxby mener, at projektet har været " once in a life time", idet man sjældent får lov til at være en del af at renovere centrale bymiljøer med klassiske brosten. Virksomheden har været med fra start til slut og renoveret fortov samt udskiftet asfalt i kørebanen med brosten i klassisk Københavner-look.Genoprettet fortovI hele gaden er der således genoprettet fortov langs husfacaden. Udformningen er blevet opdateret, så fortovene er tidssvarende i forhold til tilgængelighedskrav.Det betyder, at også folk med handicap og gangbesværede fremover får nemmere ved at færdes i gaden.- En rollator er ikke det nemmeste på brosten, og det var en svær opgave at opfylde moderne krav og løsninger med gamle, klassiske materialer, siger Steffen Hvidbjerg Laxby.En anden ingeniør-og entreprenørudfordring var at genbruge eksisterende materialer, som lå under asfalten.- Vi fandt mange brosten, men de passede overhovedet ikke sammen i størrelser og farver, så der blev brolæggeren også udfordret, men det er løst rigtig pænt, siger ingeniøren.Hos rådgiverne er man glad for erfaringerne med at lægge klassisk kørebanebrolægning.Det er nemlig blevet en trend i flere danske middelalderbyer at renovere og byfornye i autentiske stil og skabe flotte byoplevelser.kargaard.Det har været som at tegne sit eget hus og så selv bygge det bagefter Ingeniør Steffen Hvidbjerg Laxby, Niras.PromenadenPromenaden langs Frederiksholms Kanal har samlet kostet cirka 13 mio. kroner. Halvdelen er genopretningsmidler til brosten og fortov.På strækningen Stormgade - Ny Kongensgade er belægningen langs bolværket lagt om, og kørebanen omlagt fra asfalt til brosten. På strækningen Ny Kongensgade - Bryghusgrunden er der tale om genoprettelse af brostensbelægningen fra fortov til bolværk.Der er opstillet nye traditionelle Københavnerbænke og affaldsspande langs promenaden.Gaden har fået 95 cykelparkeringspladser og der er nedlagt 80 parkeringspladser langs kanalen.Der er lagt ca. 4.500 kvm granit, heraf er ca. 3.500 kvm brosten.300 meter genanvendte såkaldte bordursten, det vil sige kantsten, som man benyttede i 1800-tallet.Kilde: Københavns Kommune.
Frederiksholms Kanal i København har fået ny indbydende promenade. Det har ifølge rådgiverne givet et attraktivt byrum.
Jesper Egevang er er chef for internationalt udlændingesamarbejde i Udlændinge-og Integrationsministeriet. Han bor et par hundrede meter fra Blox og har altid været engageret i København og kulturbevaring. Han har fra starten kæmpet imod byggeriet.»Allerede fra præsentationen mindede det om et containerbygeri, og det kunne godt have nogle kvaliteter, hvis det lå i Nordhavn eller Sydhavnen, men at placere et kæmpebyggeri på så lille en grund i et af de mest kulturhistorisk følsomme miljøer i København er efter min opfattelse en katastrofe. Fra starten kunne man læse om den fantastiske verdensarkitekt Rem Kolhaas, og jeg tror, at grunden, til at det projekt overhovedet fik tilladelse, var, at der var tale om et globalt navn, som med det her projekt har vist, at stjernearkitekter ikke altid tegner stjernehuse,« siger Jesper Egevang.»Når man står på Langebro, er det ifølge kulturpersoner det eneste sted, hvor man kunne kigge ind over byen hen over Slotsholmen og Indre By og se, hvordan byen havde udviklet sig fra Stranden og ind i landet. Det indblik er nu fjernet. Og godt nok er huset ikke helt færdigt, men uanset fra hvilken vinkel, man ser det nu, virker det som en kæmpekolos, et markant fremmedelement i et meget følsomt kulturmiljø i København. Og det er grunden til, at jeg synes det er en kæmpefejltagelse.« Men skal der ikke fornyelse til i det indre København? »Jeg tror da, vi alle sammen er interesseret i, at byen udvikler sig løbende -jeg synes bare, det er vigtigt, når man taler om området indenfor voldene, at man har særligt store krav til, at det, man foretager sig, ikke sker på bekostning af det eksisterende miljø i byen. Påstanden om, at formålet med byggeriet er at trække liv fra Indre By og ned til havnen - det, tror jeg, er tvivlsomt, »siger Jesper Egevang.Han påpeger, at byggeriet har fået flere dispensationer - blandt andet så der kunne bygges ud i vandet og tættere på Chr. 4. s Bryghus.»Jeg tror, at baggrunden for byggeriet er, at kommunen var interesseret i, at RealDania investerede nogle af sine mange milliarder i kommunen på det tidspunkt, hvor det blev besluttet.Og Realdania har da også skudt en del penge i en række projekter i København siden,« konkluderer Jesper Egevang.
Et fremmedelement og en fejltagelse, der skæmmer det kulturhistoriske København, mener Jesper Egevang om Blox, som han bor tæt på.
Det er velfortjent, at det ihærdige Teater Hund har fået status af ' lille storbyteater' i Københavns Kommune.Teatret har eksisteret som turnéteater siden 2003, men nu har Teater Hund fået sin egen kurv på Biblioteket på Rentemestervej i Nordvest. Og nu skaber Teater Hund heller ikke længere kun teater for ' børn og deres voksne' af den kunstneriske leder Methe Bendix, men har også fået en voksenafdeling ledet af instruktøren Petrea Søe.Teater Hund har indtaget Biblioteket med et ordentligt vov! I samme storbykulisse med husfacader og asfalt spilles både børneforestillingen Den store jagt på lykken og voksenforestillingen Drømme om noget andet.Børneforestillingen for de 5-12 årige bærer et umiskendeligt præg af Methe Bendix' humor og karikerede spillestil. Her spiller Zaki Nobel Mehabil den ensomme søn, der gerne vil hygge sig. Men den tavse far spillet af Folmer Gry Kristensen vil hellere læse om cykelløb på computeren, mens den eksalterede mor (Anne Dalsgaard) har travlt med at lægge familielivet ud på Facebook. Det er sjovt.Så er der dybere tanker i Petrea Søe og Julie Maj Jakobsens Drømme om noget andet for de voksne. En slags ' ensomhedscabaret' med mennesker, der aldrig får talt sammen om det, de virkelig føler. Her er hverken begyndelse eller slutning. Formen er dristig.Det eneste, der binder skæbnerne sammen, er pianisten Bent Lundgaard, der spiller danske hit med stilfærdig fortrolighed - med ryggen til.De tre skuespillere skaber et forrygende ensemblespil. Mette K. Madsen både som barsk psykiater og følsom gravid, Karin Bang Heinemeier som skilsmissetruet præst og kramtrængende junkie - og Morten Brovn som forhippet lokalpolitiker og apatisk kæreste.Mennesker, der kun eksisterer, når de drømmer sig væk - og synger indeni. Det er mystisk og smukt.Nabo til NettoHvordan ser fremtiden ud for Teater Hund? Imponerende oppe fra bibliotekets tagetage med kig til den flotteste skyline. Men ret beset er teatret placeret drømmeløst ved en tankstation og en Netto mellem Københavns indfaldsveje.Det er forståeligt, at politikerne ønsker sig kunst i Nordvest. Uppercut Danseteater på Bispebjerg Torv har fået lækre rammer i Dansekapellet.Men Teater Hund har mest bare fået lov til at overtage en loftsscene oven på nogle reoler - og skabe liv der.Det bliver hårdt arbejde at bygge et publikum op her og at lokke indre bys teaterfreaks op i en bus 5c mod Hulgårds Plads. Godt, at Teater Hund er kendt for sin stædighed! Vov!.amc@information.dk Det bliver hårdt arbejde at bygge et publikum op her og at lokke indre bys teaterfreaks op i en bus 5c mod Hulgårds Plads.
Københavns nye teater på Biblioteket på Rentemestervej lægger ud med ambitiøs dobbeltforestilling om lykken. Både for børn og voksne.
Hvis den amerikanske præsident, Donald Trump, stillede op i Danmark i stedet for Lars Løkke Rasmussen, ville jeg stemme på ham.Og der er en eneste grund til, at jeg ville se bort fra hans kvindesyn. Nemlig at Trump er den eneste, jeg kan se kunne redde vores smukke, gamle København, hvis indre by er ved at blive smadret.DET ER ET HELVEDE, når nordafrikanske vilde drenge er fulde nærmest til bevidstløshed og skæve af stoffer og tjald, råbende som døende, sårede dyr og vælter rundt i pis og bræk i min gade, Sværtegade, hvor de arme skadede mennesker tilbringer alle ugens nætter, indtil værtshuset Moose lukker klokken otte om morgenen.I denne gruppe af syge drenge blander voldelige, vodkafulde polakker sig. De sparker på alle biler i gaden, slås korporligt og efterlader sårede mennesker på fortovene.DER ER OGSÅ EN SKIDEBALLE til åndssvage danskere, der ankommer til værtshuset i løbet af eftermiddagen. Når klokken nærmer sig fem om morgenen, går de ud på gaden og køber stoffer af en flok kulsorte drenge.Det er helvedes forgård, og det er hver aften - snart i hele indre by.København skræmmer turisterne væk, når klokken er over 22.JEG ER ØJENVIDNE til dette vanvid og ringer uafladeligt til politiet, der ikke kommer, fordi de intet mandskab har.Her er lovløst og livsfarligt at leve. Om morgenen følger forældre deres store børn på op til 16 år i skole. Blandt andet min overbo, for hun tør ikke lade sine store drenge gå gennem helvedes forgård alene om morgenen.Hvis man kommer til at genere disse vanvittige mennesker, åbner de bagagerummet på deres biler og trækker køller frem. Det har jeg prøvet flere gange, for jeg kan ikke lade være med at skælde ud, og så løber de efter mig med køller og råber: ' Gamle luder, gamle luder!' Jeg søger tilflugt i 7Eleven i Pilestræde, hvor de har en alarm-knap til politiet.Og hvor galningene hele natten har søgt tilflugt, når de blev forfulgt - eller bare ville stjæle.Der er kæmpe beboer-oprør, og i årevis har disse mennesker uden succes henvendt sig til myndigheder og pressen.Nu har de samlet penge ind til advokathjælp, så de kan lægge sag an mod Københavns Kommune.INGEN POLITIKERE eller andre magthavere tager problemet alvorligt, og en af de værste modstandere er selveste Københavns overborgmester, Frank Jensen (S), der intet godt gør for gamle, smukke København.Jeg har tilbudt ham min seng i helvedes forgård og lovet ikke selv at ligge i den, men han har ikke svaret.JEG VED GODT, hvorfor Donald Trump blev præsident. Det er, fordi han var den eneste, der forstod at lytte til mennesker i nød, som ingen andre tog sig af.Jeg har ikke brudt mig om at skrive, at de vilde dyr i min gade i mange tilfælde er sorte drenge, men det kan ikke være rigtigt, at jeg ikke tør det.Hvor sover de om natten? Hvem har opsyn med dem? Jeg spurgte en af dem forleden: ' Hvor er din far og mor?'.' I am all alone', svarede han.
verden ifølge KAREN Karen Thisted bor i indre København og er øjenvidne til et vanvid af druk, stoffer og vold. Myndighederne gør intet. Og det gør Thisted så vred, at hun ville stemme på Trump som statsminister i Danmark, hvis han stillede op. Trods hans kvindesyn.
INDERHAVNSBROENNyhavn, færdig i 2016 Inderhavnsbroen er formentlig de seneste års mest omdiskuterede bro i København. Det skyldes, at dens indvielse blev ramt af den ene forsinkelse efter den anden, bl. a. fordi der var udfordringer med belægningen.Sidste år åbnede den så endelig, og den er hurtig blevet særdeles populær. Ifølge Københavns Kommune krydser 11.000 cyklister hver dag broen, der forbinder Indre By med steder som Papirøen, Operaen og Holmen. I folkemunde bliver broen af nogle kaldt "Kyssebroen", da de to broklapper ligner tunger, der kysser, når de åbner og lukker sig skibe.Nærheden til Pusher Street har fået andre til at give den øgenavnet "Den Skæve Bro".MARMORBROENSlotsholmen, opført i 1739-45 Marmorbroen forbinder Slotsholmen med resten af byen. Den blev opført i 1740' erne, da rokokostilen var den dominerende strømning inden for moderne bygningskunst. Således blev opgaven med at tegne Marmorbroen lagt i hænderne på Nicolai Eigtved, der står bag flere af hovedstadens rokokobygninger, og som i dag anses for at være én af Københavns største arkitekter. Navnet kommer af det marmorbeklædte fortov, for selve broen er lavet med sandsten.Dens kendetegn er de tre flade buer, som man - hvis båden er tilstrækkelig lille - kan sejle under. På begge sider af de to bropiller ses portrætmedaljoner af menneskehoveder med vandplanter i håret.DRONNING LOUISES BRONørrebro, opført i 1885-87 Allerede i 1562 nævnes en fjællebro som forbindelse mellem Indre By og Nørrebro nær det sted, hvor man i dag finder Dronning Louises Bro. Mod slutningen af 1800-tallet begyndte København at vokse over evne, hvilket lagde et trafikalt pres på kvartererne uden for voldene, herunder Nørrebro. Man valgte derfor at erstatte den tidligere bro, Peblingebroen, med en mere massiv bro, der skulle opføres i granit. Sit navn fik den nye bro efter Dronning Louise, der var gift med Kong Christian 9. af Danmark. Også i dag er der trængt på Dronning Louises Bro. Den er nemlig blevet et populært samlingssted for unge mennesker, der mødes for at drikke øl og lytte til musik.temasektion@jp.dk Fakta: CIRKELBROENChristianshavn, indviet i 2015 Cirkelbroen er i lige så høj grad et kunstværk, som den er et stykke infrastruktur.Hjernen bag, den dansk-islandske kunstner Olafur Eliasson, har da også selv udtalt, at den er tænkt som en offentlig plads og beregnet til at nedsætte farten og tage en pause.Broen består af fem cirkelformede platforme, der er sat sammen, så de nærmest snor sig over den lille kanal ved den sydlige indsejling til Christianshavns Kanal. Den 40 meter lange svingbro forbinder Christiansbro med Appleby Plads, og når man åbner den for skibe, er der 9 meters sejlbredde. Det tager ca.20 sekunder at åbne broen.TIPEn anderledes oplevelse med at se broerne i Københavns Havn får du ved at leje en båd og sejle rundt som egen kaptajn.Det kræver ingen erfaring.VÆRD AT BESØGECirkelbroen Trangravsbroen Proviantbroen Inderhavnsbroen Cykelslangen Bryggebroen Gefionbroen Åbuen Dronning Louises Bro Børnehusbroen Snorrebroen Nyhavnsbroen Frederiksholmsbroen Langebro Knippelsbro Marmorbroen Stormbroen Holmens Bro Børsbroen Kilde: VisitDenmark.
Interesserer du dig for arkitektur, er her fire gode grunde til at tage på rundtur mellem hovedstadens broer.
Lejligheder med en kvadratmeterpris på mere end 50.000 kr. står i høj kurs i hele landet, men specielt i hovedstaden er det et marked i vækst. "Markedet for luksusboliger med kvadratmeterpriser fra 50.000 op til 120.000 har været stærkt voksende over de sidste fire år, og det forventes også at fortsætte i hvert fald de næste to år," siger Henrik Nissen, udviklingsdirektør i Gefion Group, og fortsætter: 

Københavnerne er tilsyneladende vilde med kombinationen af økologiske pizzaer og cocktails - og hvorfor skulle de ikke også være det, kunne man spørge.I hvert fald har der ikke ligefrem manglet gæster, eller naboer, som de kalder dem, på Neighbourhood Organic Pizza &amp; Cocktails, siden de åbnede biksen i Istedgade på Vesterbro i 2014.Til lyden af knitrende vinylplader serverer de friske cocktails og nogle ret så utraditionelle pizzaer. Du kan for eksempel få en Nordic Apples med friske æbler, bacon, comté, hvidløg, karameliserede løg og brøndkarse på toppen. Eller en Ham Blues med parmaskinke, Blå Kornblomst-ost, figenpuré, rødløg og frisk persille.Med andre ord skal du ikke forvente hverken Hawaii eller kebab, salat eller dressing. 90-100 pct. er økologisk, og de bruger kun halvt så meget dej som normalt, så bundene er helt tynde og sprøde.Nu udvider Neighbourhood så til endnu et nabolag. De åbner nemlig til sommer en filial på Frederiksborggade lige ved Nørreport. Konceptet er præcis det samme, pizza og cocktails, men der kommer til at være meget mere plads, så de kan imødekomme den store efterspørgsel.Faktisk skal der gerne blive plads til cirka 110 spisende gæster.Alle veje fører til NørreportDesuden vil der være et lounge-og barområde, hvor man kan hænge ud før eller efter maden. Og så vil de som noget nyt have frokoståbent i hverdagene.Til Ibyen fortæller restaurantchef Martin Beck Duedahl, hvordan området omkring Nørreport længe har haft brug for opbakning, men at det nu er ved at ændre sig.»Der begynder lige så stille at ske noget.Musling er åbnet, og Torvehallerne selvfølgelig. Det vil vi bare gerne være en del af. Og så er det jo et sted, som rigtig mange mennesker kommer forbi.Alle veje fører nærmest til Nørreport«. Med Neighbourhoods walk in-princip, hvor man ikke kan bestille bord, men bare kommer ind fra gaden, mener han desuden, at de kommer til at fylde et hul ud i Indre By.»I weekenden er det næsten umuligt at få et bord på bedre restauranter i Indre By, hvis man ikke har reserveret.Men hos os er der altid plads. Vi overtager nogle store flotte lokaler med masser af plads og højt til loftet. Og så har vi fundet nogle dygtige indretningsarkitekter, som forvandler rummet fuldstændig, så det bliver nogle lokaler, man bare har lyst til at være i«, fortæller Martin Beck Duedahl. »Det bliver superfedt«.Neighbourhood på Frederiksborggade 20 D, Kbh. K. åbner medio juni 2017.sebastian.f.wittrock@pol.dk 
PIZZANYT Den økologiske pizza-og cocktailbar Neighbourhood åbner ny restaurant ved Nørreport til sommer.
Vinsvindler vil stå fremVinsvindel: Verden hærges af vinsvindel, men nu synes én af de store svindlere klar til at træde frem - og nævne navne! En allerede dømt svindler, Alexsandr Iugov alias Alexander Amikin, har henvendt sig til hjemmesiden wine-searcher og bedt om 100,000 dollars for sin historie. Han tilbyder at afsløre det internationale marked for sjældne vine og udpege de vinhandlere, der har solgt ham de falske vine. Iugov har fået fire års fængsel for svindel med bl. a. ældre årgange Domaine de la Romanée-Conti.Eksperter vurderer, at op til hver femte af de flasker, der handles på markedet for de ekstremt sjældne og dyre vine, kan være falske.Nutella-café åbner i ChicagoNougatdrømme: Det måtte jo ske, så nu sker det: Verden første Nutella-café åbner i Chicago lige om lidt. Det skriver Chicago Tribune. Det er firmaet Ferrero, der står bag, og avisen beskriver den nye café som at træde ind i et glas med Nutella: »Den varme, cremede hvide farve på væggene suppleres af de dryppende Nutella-farvede udsmykninger i loftet, accentueret af hængende lys i form af hasselnødder. Alt i caféen er inspireret af en krukke med chokolade og hasselnøddelækkerier.« Det skal tilføjes, at dette ikke helt er den første Nutella-café. Eataly-markederne har budt på Nutella-barer, og der har været uofficielle forsøg i Toronto og Brooklyn, men dette er den første café, der direkte drives af firmaet selv.Ikke alle numre på menuen indeholder Nutella, men alle serveringer er inspireret af en eller flere ingredienser, og caféen fortsætter således den efterhånden gamle trend med dekonstruktion af kendte chokoladesucceser.Aamanns i Indre BySmørrebrød: Adam Aamann har fornyet det danske smørrebrød, har forsøgt sig i New York og er kendt fra tv. Han har succes med Aamanns på Øster Farimagsgade i København, og nu åbner han også i Indre By, nærmere betegnet Niels Hemmingsens Gade 19-21 (lige ved Gråbrødretorv) - tidligere beskyttelsesrum, læsesal og meget andet.Navnet på den nye restaurant bliver Aamanns 1921, og der bliver plads til 130 gæster og også til husets egen stenkværn; den skal sørge for friskmalet mel til både rug-og hvedebrød.Aamanns 1921 har planlagt åbning i juni 2017.

Vi vil kradse lakken af EU-propagandaen og se, hvad der er under, skriver Folkebevægelsen Indre By/ Christianshavn i indbydelsen til et offentligt debatmøde i morgen torsdag den 15. februar klokken 19 til 20: 30 i Tordenskjoldsgade 21, stuen til højre.Afsættet for debatten er en pixibog udgivet i 2017 af DEO, som står for Demokrati i Europa Oplysningsforbundet, med titlen: " Hvordan demokratiserer vi EU?" DEO erklærer ikke at have en særlig politisk linje eller specifikke holdninger, som man ønsker at fremme. Ikke desto mindre er det bogens gennemgående linje, at der bliver snakket uden om kendsgerningerne, mener debatindleder Egon Laugesen fra Sydvestkomiteen i Folkebevægelsen mod EU: - I EU har vi altså en regering (Kommissionen), der ikke er valgt, og som har monopol på at fremsætte nye lovforslag på baggrund af en traktat, de fleste borgere aldrig har stemt om. Vi har et parlament, der ikke må stille forslag, og et ministerråd, der styres af toppolitikere fra de store lande. Det er sagens kerne, udtaler Egon Laugesen til Arbejderen.- Mange mennesker synes, at det med EU er så indviklet. Det er egentlig såre enkelt.Debatmødets emne er EU og demokrati med udgangspunkt i bogens indledning og sidste kapitel.Bogen kredser om den selvforståelse, der hersker i EU, og er derfor egnet til at komme bag om de mange fine ord og floskler.
OFFENTLIGT DEBATMØDE I KØBENHAVN En bog udgivet af DEO - " Hvordan demokratiserer vi EU?" - danner afsæt for en debat om EU's karakter. Alle er velkomne.
RENOVERING Københavns Universitet råder over en samlet bygningsmasse på godt en mio. kvadratmeter samt tilhørende forpladser og grønne områder.Universitetet har nu udvidet et team med arkitektfirmaet Dissing + Weitling i spidsen til at stå for den tekniske rådgivning omkring drifts-og vedligeholdelsesopgaver på godt halvdelen af bygningerne.Rammeaftalen omfatter det såkaldte Science-område på omkring 450.000 kvm, og i aftalen indgår drift og vedligehold af blandt andet Botanisk Have, og de omkringliggende bygninger, deriblandt Botanisk Museum og Geologisk Museum, bygningerne i Universitetsfirkanten, som for eksempel indeholder Zoologisk Museum, samt hele området ved Landbohøjskolen på Frederiksberg.- Bygningsmassen på Science omfatter blandt andet en del laboratoriefaciliteter, og derfor har vi valgt at styrke vores kompetencer ved at tilknytte laboratoriespecialisterne fra RH Arkitekter som underrådgiver, fortæller partner Kresten Kirkegaard fra Dissing+ Weitling i en pressemeddelelse.To underrådgivereUd over RH Arkitekter er rådgiverholdet suppleret af landskabsarkitekt Kristine Jensens tegnestue, der også skal fungere som underrådgiver.Niras vandt rammeaftalen for ingeniørrådgivning på Science og skal derfor arbejde tæt sammen med Dissing+ Weitling på de forskellige opgaver.Dissing+ Weitling har de seneste fire år varetaget rammeaftalen om teknisk rådgivning på City Campus, som omfatter de historiske og fredede bygninger i indre by ved Vor Frue Plads samt bygningerne ved Østre Vold.Her har tegnestuen blandt andet stået for istandsættelser på Kommunehospitalet, Palmehuset i Botanisk Have samt Geologisk Museum.TeametRådgiver: Dissing+ Weitling Underrådgivere: RH Arkitekter og Kristine Jensens tegnestue Ingeniører: Niras.
Et team med Dissing + Weitling i spidsen skal rådgive om renovering af halvdelen af universitetets bygninger.
Politiet i København ryddede tirsdag morgen tre lejre med udenlandske hjemløse.Lejrene lå ved Sankt Johannes Kirke på Nørrebro og ved Ørstedsparken og domkirken, Vor Frue Kirke, i den indre by.22 personer er blevet anholdt.De anholdte er alle rumænske statsborgere, oplyser Københavns Politi i en pressemeddelelse. De er sigtet for overtrædelse af ordensbekendtgørelsen og vil alle få en bøde på hver 1.000 kr. Fire sager er blevet overdraget til Udlændingestyrelsen med henblik på at få de pågældende sendt ud af Danmark.Siden en ændring af ordensbekendtgørelsen trådte i kraft den 1. april i år, har politiet haft mulighed for at give personer bøder for at opholde sig i lejre, der kan skabe uro. Det har resulteret i flere målrettede aktioner i København.Uhumske forholdVicepolitiinspektør Jacob Søndergaard fra udlændingekontrolsektionen i Københavns Politi siger, at politiet vil fortsætte året ud med at rydde lejre med udenlandske hjemløse.»Vi har netop fra et stort flertal i Folketinget fået nye værktøjer, som gør det lettere for os at gøre det så uattraktivt som muligt for disse hjemløse at slå lejr og skabe utryghed og uhumske forhold rundt om i byen,« siger han.Politiet vil målrette indsatsen de steder, hvor lejrene skaber mest utryghed.»Vi vil stadig opfordre borgerne til at anmelde disse lejre til os, hvis de skaber utryghed i et område,« siger Jacob Søndergaard.I 2016 ryddede poltiet ifølge DR 60 såkaldte hjemløselejre rundt omkring i Danmark. JP/ ritzau/.
22 rumænere blev tirsdag anholdt og sigtet for at overtræde ordensbekendtgørelsen. Politiet vil have udsendt fire af de anholdte.
GRANIT - Det bliver rigtigt lækkert. Vi bruger masser af smuk granit, og fortovene bliver belagt med de gule klinker, som vi kender fra den indre by.Sådan siger formand for teknik-og miljøudvalget Frode Sørensen, om Havbokvarteret i Sønderborg, der skal fornyes og danne porten til havnen.Nu går arbejdet i gang med at omdanne veje, pladser og fortove til et indbydende offentligt rum, som giver forsmag på indretningen af arealerne på Byens havn.Om få dage kører gravemaskinerne i stilling for at tage hul på ledningsarbejdet.Infrastrukturen under overfladen skal nemlig være på plads, inden den egentlige ansigtsløftning finder sted fra midten af maj.Allerede nu mødes borgerne af en vejspærring kort før Chr. d. X's Bro for at arbejdsholdene kan få fred og ro til de dybtgående kosmetiske ændringer, som forvandler kvarteret fra forsømt havnekvarter til et indbydende offentligt byrum.Fornyelsen af kvarteret sker i etaper og gaden belægges med ny asfalt, fortovene anlægges med gule klinker, og de øvrige arealer dækkes af i granit i samme design, som er brugt med renoveringen af en plads bag fiskerhusene.Spadserende på promenaden langs vandet får smukke gule klinker at gå på.- Når vores kosmetiske operation er gennemført, vil borgerne få et godt indtryk at hele havnearealet. Vi har lagt vægt på at skabe en helhed ved hjælp af et gennemgående design af de åbne rum. Det får kvarteret til at hænge sammen, siger Inger Plauborg, næstformand i udvalget.Når arbejdet i Nr. Havnegade er færdigt, starter fornyelsen af Havbogade bag fiskerhusene. Den vil få granitbelægning i hele sin udstrækning.kargaard.
Fornyelse af Sønderborgkvarter med granit og gule klinker.
K øbenhavns Kommune er blevet præsenteret for et højhusprojekt hen over Vesterport Banegrav, Hammerichsgade og Palads Teatret. Derfor gennemføres nu en offentlig høring for at ændre kommuneplanen til højhusbyggeri.Det er oplyst, at da det er meget svært at bygge over banegraven, vil projektet kun kunne betale sig, hvis man bygger meget højt og tæt. Til gengæld slipper man for synet af den åbne banegrav.Nu er det jo ikke alle, der synes at hverken den åbne banegrav eller manglen på højhuse er noget problem. Tværtimod er det en lise, at der ikke er proppet med huse over det hele, og fint, at børn og voksne kan kigge ned til togene og se, hvordan byens infrastruktur blev skruet sammen for 100 år siden.Det er prisværdigt, at Københavns Kommune hidtil har undgået højhusbyggeri inden for voldene og dermed sikret byens enestående skyline af slanke tårne og spir.Til gengæld er det ærgerligt at kommunen kompromitterer samme skyline ved at acceptere højhuse lige uden for voldene.For mange højhuse vil kvæle byens smukke skyline - som bjørneklo i et rosenbed.I det gamle København har husene menneskelige dimensioner. I forhold til disse synes byens tårne og spir at stræbe mod himlen - så længe der ikke rager monsterstore højhusklumper op og får alt det gamle til at se sølle og småt ud.Derfor må politikerne sige nej til flere højhuse i den indre by så vi kan undgå at »udviklerne« afvikler den by, vi kender og holder af. KAI THAARSLUND, TRAFIKOG BYPLANLÆGGER, PILETOFTEN 9, 3070 SNEKKERSTEN.

MASKINER Vej &amp; Park i Fredericia har forskellige områder, man dækker med Vej &amp; Park afdelingen. De er det grønne område, det sorte område og det grå.Det grønne siger sig selv, det drejer sig om parker, og grønne områder. Sidstnævnte gælder for eksempel voldanlægget rundt om den indre by. Det sorte område er asfalt og veje, men der er klare aftaler for, hvor meget afdelingen må lave.Det gælder kun reparation af huller i vejene, ikke belægninger som sådan. Det grå område er fortove som løbende skal retableres eller forandres, fordi der har været gravet ned til ledninger nedenunder.- Vi har store såkaldte Trimaxklippere til boldbanerne, vi har maskiner fra Rimas Vitra og Nimus. Desuden har vi tre New Holland traktorer, en Valtra, en Massey Ferguson samt en minigraver, forklarer Bo Christiansen.- Vi laver fortove og gør ligeledes klar til cykelstier, inklusive rendestensbrønde, så asfaltdrengene kan komme til, tilføjer han.Kommunen har dog undtaget den del af byen der ligger uden for den ydre ringvej.Her har man lavet et funktionsudbud, som firmaet Lämmenkäinen kører.- Tidligere indlejede vi gravemaskiner, når vi havde behovet, men det blev for besværligt, fordi der gik tid med at hente og bringe, og udgiften var for høj i forhold til, at vi selv har en minigraver til arbejdet. Så dyr er sådan en heller ikke i anskaffelse, og når det bliver brugt, så går det an, siger han.
Vej &amp; Park i Fredericia udnytter maskinerne til maksimum, inden de udskiftes.
Karin Løhde, 70Kunsthandler, fhv. borgmester, Birkerød, bliver 70 år 8.februar.Hun er født og opvokset som fjerde generation i Birkerød med færøske aner på mødrene side. Tog efter skolegang en handelsuddannelse som senere førte til styrkelse af sprogkundskaberne i USA. I midten af 70erne arbejdede hun i Ministerrådet i Bruxelles og fik derefter ansættelse som sekretær i Arbejdsministeriet.Interessen for politik blev skærpet i 80erne, hvor hun blev 1. suppleant til Birkerød Byråd i 1986 for Venstre, hun indtrådte midt i valgperioden i 1988 og blev i 1989 valgt til borgmester og opnåede genvalg som borgmester 1994-1998 og betegner selv sin politiske periode som en tid, hvor store fornyelsesprojekter på skole-og kulturområdet fandt sted.Karin Løhde valgte i 1999 at forlade politik til fordel for en ny tilværelse som kunsthandler med dansk kunstindustri og især »det hvide guld« - porcelæn fra Den kongelige Porcelænsfabrik -som dagligt omdrejningspunkt. En interesse hun har haft siden sine helt unge år. Hendes forretning, Porcelænskælderen, i Københavns indre by, besøges dagligt af samlere og interesserede fra hele verden.I dag ledes forretningen i samarbejde med hendes mand, Ole A. Jacobsen, med hvem hun har en søn og en datter.Den politiske interesse er gået i arv til datteren, Sophie Løhde, der er minister for offentlig innovation og medlem af Folketinget for Venstre.Siden 2013 har Karin Løhde været medlem af menighedsrådet for Birkerød Sogn og har fra 2016 været formand.Derudover bruges fritiden ofte på at studere porcelæn i andre lande, ligesom havearbejdet og slægtsforskning også tager en del tid.

Vi er på vej ind i maratonsæsonen, hvor Europas store byer på skift lukker dele af den indre by af for at lade tusindvis af løbere trampe asfalten ned i gaderne. Der er dog også en alvorlig side af at presse kroppen til at løbe de legendariske 42,195 kilometer. Det hænder især ved de største maratonløb, at løbere falder om med hjertestop.Det fænomen er blevet endevendt af forskere, og til ethvert maraton står læger og ambulancer standby for at kunne hjælpe løberen tilbage til livet.Hvad man derimod har overset er, at folk i nærheden af et maratonløb også kan få et hjertestop, og med halvdelen af byen spærret af kan det pludselig blive vanskeligt at nå frem til hospitalet i tide.Harvard-forskere har sammenlignet overlevelsesraten for personer, der fik hjertestop på løbsdagen, med dem, der faldt om fem uger før og efter løbet. Den uhyggelige konklusion er, at et hjertestop på en dag med maraton i byen øger risikoen for at dø med 15 procent.Forklaringen er med stor sandsynlighed, at ambulancen i gennemsnit var 32 procent længere tid om at nå frem til hospitalet, når veje var spærret af på grund af løb.Forskerne opfordrer til, at arrangører af både motionsløb, festivaler og andre byarrangementer i samarbejde med sundhedsmyndighederne lægger planer for, hvordan katastrofekørsel på dagen kan foregå uhindret. guve New England Journal of Medicine, 12. april.

Torsdag: Releasefest hos SigurdHør ny dansk hiphop, når hiphopduoen The Palace holder releasefest for deres debutalbum, 'Imani', på Sigurdsgade 39. Aftenen byder både på dj's og koncert med The Palace selv. WWW sigurdsgade.comFredag: We'll always have NatbarDanse natten lang, bekymre sig en anden gang! Fra klokken 23 bliver foyeren i Bremen Teater tryllet om til Natbar, og hele fredag nat er det Mathias Mesteño, der er dj. WWW natbar.dk  Lørdag: Rock i Huset-KBH Der er dansk alternativ rock på programmet, når Leaving Yellowstone og Quite Blue gæster Huset i Magstræde. Dørene åbner kl. 20, og musikken går i gang kl. 21. WWW huset-kbh.dk  Søndag: Spiderman i WestMarket I tidsrummet 13-16 kan børn blive malet i ansigtet i WestMarket. Om voksne også kan koloreres, vides ikke. WWW westmarket.dk Mandag: Brætspil i Indre ByRiv dine medmennesker rundt i en ond omgang mandagsludo, når Bastard Café i Rådhusstræde fra kl. 16 inviterer til brætspilsaften. WWW bastardcafe.dk Tirsdag: Brætspil på VesterbroI Absalon på Sønder Boulevard er der skak- og backgammonaften fra kl. 20-23.45. Der lukkes for tilmeldinger kl. 19.45. WWW absaloncph.dk Onsdag: Lyden af AfrikaPå Café MellemRummet i Ravnsborggade er der koncert med koret Baobab Sisters, der synger smukke sange fra det sydlige Afrika. Koncertstart kl. 20. WWW ms.dk /mellemrummet
GRATIS GUIDE Denne uges gratis glæder involverer ansigtsmaling, afrikansk korsang og brætspil til op over begge ører.
Torsdag: Interview med SUT Martin Krasnik interviewer Søren Ulrik Thomsen på 1. sal hos Arnold Busck i Købmagergade.Det begynder kl. 18.30.WWW arnoldbusck.dk Fredag: Filmfest i Nyhavn Dokumentarfilmfestivalen CPH: DOX fejrer sig selv og sin egen åbning med en fest på Charlottenborg.Løjerne begynder kl. 18.WWW cphdox.dk Lørdag: Øl &amp; poesi i Nordvest På cafeen Fovl på Sneppevej er der oplæsning med forfatterne Lea Marie Løppenthin og Nanna Storr-Hansen fra kl. 20.WWW facebook.com Søndag: Højtlæsning for de små Øbro Bibliotek på Jagtvej inviterer til højtlæsning for de 3-6-årige kl. 10-10.40.WWW bibliotek. kk.dk Mandag: Forårskoncert med kor Plej den sløve mandagssjæl med korsang, når cafeen Salonen på Østerbrogade inviterer til forårskoncert med korsang kl. 18.30-19.30.WWW facebook.com Tirsdag: Motorcyklisten fortæller På Café Globen i Indre By er der foredrag 17.30 ved Esther Jensen, der er kromutter i Holstebro - samt motorcyklist. De seneste 11 år har hun besøgt 48 lande fordelt på 6 kontinenter.WWW cafegloben.dk Onsdag: Besøg Thorvaldsens Onsdag er der fri entré til Thorvaldsens Museum, hvor du for tiden kan opleve særudstillingen ' Det tabte paradis', der er baseret på Thorvaldsens egne værker, men også viser kunst fra hans egen samling.WWW thorvaldsensmuseum.dk.
GRATIS GUIDE Den kommende uge byder på litteraturoplevelser i rigt mål. Men der er også plads til kunst, foredrag og korsang.
For bare 30 år siden var København en by med store industriområder, faldefærdige bydele og en by i økonomisk morads.Siden er det gået stærkt. Bysanering har for alvor presset boligpriserne i hovedstadens brokvarterer og indre by op til nærmest astronomiske højder, og den tunge industri er noget nær ikke-eksisterende. I stedet er de tidligere industriområder forvandlet til eksklusive boligområder, og København har fået nye bydele i både Ørestad, Nordhavn, Sluseholmen og på Carlsbergs tidligere bryggerigrund i trekanten Frederiksberg, Vesterbro og Valby, der udvikles til Carlsberg Byen.Sidstnævnte område har for alvor været i vælten den seneste uge, efter en række erhvervsdrivende har været nødt til at lukke deres butikker i Carlsberg Byen grundet lav aktivitet og høje huslejer.At der ikke er den store aktivitet i området er måske ikke så mærkeligt, i og med at der fortsat ikke er mange beboere i området. Og det erhverv, som allerede er etableret har ikke været nok til at trække udefrakommende til.Det vil altid være en satsning for en erhvervsdrivende at etablere sig i nye byområder.Men der ligger også et ansvar for byudviklere i at give virksomheder og beboere fornuftige vilkår. Selvfølgelig skal developere gerne tjene på deres investering. Ellers var der ingen byudvikling. Men der påhviler dem også at tænke mere langsigtet, så beboere og forretninger ikke jages bort. For ellers står man bare med store spøgelsesbyer. Og det kan hverken kommuner eller udviklere være tjent med.
Leder.
Restaurant Flammen begyndte sin udbredelse i Jylland, men de seneste par år har kæden set sig sulten på Sjælland.  I næste uge slår Flammen dørene op til en ny restaurant på Nyropsgade i København, men det bliver næppe den sidste i hovedstadsområdet, fortæller medejer Martin Rosenfeldt-Sunddal. 

Ole Bang gik på pension i 2003, men han er langtfra færdig med at lade den røde, humanitære tråd spinde gennem sit liv.61 år med humanitært arbejde er i dag vekslet til en plads i Indre Bys Lokaludvalg som repræsentant for det københavnske område Gammelholm.Her agerer han borgernes talerør til politikerne på rådhuset.»Lykken i mit arbejde har været, at jeg altid har været i nærheden, når der var brug for sådan én som mig til løsning af vigtige samfundsmæssige og humanitære opgaver,« siger Ole Bang.Den største opgave I dag huskes han dog især for sine mange år som direktør i Kræftens Bekæmpelse.Karrierens største opgave, lyder det fra hovedpersonen selv.Det lykkedes ham at udvikle den dengang lille landsforening med et budget på 48 mio. kr. til en national og international kræftorganisation med årlige indtægter på 350 mio. kr.Men den store succes blev vendt til nederlag, da en årelang konflikt med kræftforskere kulminerede med hans afskedigelse i 1994.»Jeg ser tilbage på min tid i Kræftens Bekæmpelse med stor glæde, ikke mindst fordi de uenigheder, som gav anledning til min fratræden, efterfølgende er blevet løst til min fulde tilfredshed,« siger Ole Bang.Han formåede dog at ryste nederlaget af sig.Især i 1996, da den daværende miljø-og energiminister Svend Auken opfordrede ham til som bestyrelsesformand at stå i spidsen for Elsparefonden.En post, som han bestred indtil sin pensionering i 2003/ ritzau/.

En undersøgelse har vist, at 80 pct. af borgerne ikke ønsker højhuse i København. Det kan derfor undre, at alle de folkevalgte i Borgerrepræsentationen ser ud til at gå imod hovedparten af vælgernes ønske. Ved førstebehandlingen på Rådhuset af højhusbyggeriet over Banegraven ved Vesterport var der ingen specielt kritiske røster - ikke engang imod en nedrivning af Palads Teatret.Det er ganske mærkværdigt, at selv Enhedslisten ser ud til at gå ind for en forøgelse af bebyggelsesprocenten fra 185 til 400 for at gøre byggeriet interessant for bygherren. Det virker ærlig talt som om, at Borgerrepræsentationens medlemmer ikke forstår deres vælgere.Indre By Lokaludvalg afholder et såkaldt offentligt »Borgermøde« for alle interesserede om det voldsomme højhusbyggeri. Det finder sted tirsdag 14. marts kl. 18.30 i Palads Teatret, Sal 9. Her bliver det spændende at høre, hvordan partiernes politikere vil forsvare byggeriet og den forøgede bebyggelsesprocent - hvis de altså møder op. Det bliver også interessant at få opklaret, hvorfor der fra politisk hold er så lille en forståelse for at bevare 99 år gamle Paladsbygning, der er en af Københavns mest ikoniske bygninger og har en enorm stor betydning for københavnerne. Borgerrepræsentanterne er desværre generelt ikke særligt interesserede i at deltage i denne slags møder. Det ville dog klæde politikerne om alle partierne på Københavns Rådhus ville deltage på tirsdag og melde klart ud. HOLGER HAGELBERG, TALSMAND FOR TIVOLIS VENNER, SVEJAGERVEJ 9, 2900 HELLERUP.

01 Film Gensyn med Wes AndersonklassikerI Cinemateket kan du i dag se eller gense Wes Andersons film om lobbydrengen og den legendariske hotelconcierge på »The Grand Budapest Hotel«. Billetter koster 80 kr. på dfi.dk.The Grand Budapest HotelCinemateket, Gothersgade 55, Kbh K I dag kl. 16.45.02 Spil Kom til torsdagsbanko i Indre ByI Peder Oxes kælder på Gråbrødretorv spilles der bingo-banko torsdag aften, og der er gode præmier på højkant. Det er gratis at spille med, og man kan have op til tre plader.Sulten kan stilles med sliders, og der er drinks og hjemmelavet punch at skylle efter med.Bingo-banko Peder Oxes Kælder, Gråbrødretorv 11, Kbh K Torsdag kl. 19.03Scene Dybdegravende komedie på NørrebroTo mænd skal grave et hul, og det kan ikke blive dybt nok. Det er udgangspunktet i komedien »Hullet«, som kan opleves på Teater Grob torsdag aften. Undervejs kommer forestillingen omkring alt fra biler og kærlighed til imploderende planeter og walkie-talkier. Billetter fra 40 kr. på teaterbilletter.dk.»Hullet« Teater Grob, Nørrebrogade 37, Kbh N Fra torsdag.04 Spis &amp; drik Varm vintermad popper op hos MikkellerDet sociale madkoncept Hot Pot Republic popper op på Mikkellers restaurant Hyggestund. Her kan man spise dampende varm hot pot-suppe og tilberede sin egen mad ved bordet.Der er selvfølgelig Mikkeller-øl til måltidet. Bestil bord på mikkeller.dk.Hot Pot Republic Copenhagen Hyggestund, Viktoriagade 6, Kbh V 2.-31. januar.

Hvor bor du?»Nørrebro. Jeg har boet her i sådan cirka 23 år. Men jeg flytter til Christianshavn til september«. Hvad kan du lide ved Nørrebro? »For mig er det bare tryghed. Det er hjem. Jeg kan godt lide det multikulturelle miljø, der er her. Før der kom mange døgnåbne butikker rundt om i byen, var der altid grønthandlere på Nørrebro, der havde døgnåbent. Der har altid været gang i den. Der er liv og bevægelse, og det giver mig ro. Folk her er gode til at tage imod hinandens forskelligheder og acceptere dem«.Hvad kan du ikke lide ved Nørrebro?»Jeg synes, det er ærgerligt, at boligpriserne stiger her, fordi Nørrebro er blevet fancy. Fordi det er fancy at være slum. Så det er synd for dem, der altid har boet her, når huslejen stiger hele tiden«.Hvad kunne København lære af udlandet?»Det er svært at sige på en dag som i dag, hvor solen skinner, og jeg synes, København er verdens bedste by. Vi har mange festivaler og alt muligt om sommeren, men om vinteren sker der ikke så meget.I andre storbyer sker der noget hver dag - også om vinteren. Der kunne godt være flere aktiviteter i København om vinteren - noget, der taler til forskellige mennesker, får folk lidt ud af deres komfortzone, så de blander sig mere med forskellige mennesker«.Tager du nogle gange ud og hører musik?»Det sker. Jeg er ikke så god til at gå til koncerter, fordi jeg tit kommer til at overanalysere folks optræden, så det falder tit til jorden for mig. Men når jeg gør, er det mest for at høre danske musikere.Jeg har ikke et fast sted, jeg kommer. Jeg jager mere koncerten, end jeg jager venuen.Det ærgerlige ved venues i København er, at der er sindssygt dårlig lyd. Jeg har oplevet dårlig lyd i Pumpehuset, og det nye Tap1 har heller ikke været så godt. Jeg synes, steder som Vega og Royal Arena har god lyd«.Har du et stamsted?»Hele Indre By er mit stamsted. Jeg bevæger mig meget rundt i Indre By med mine venner. Vi har ikke nogen plan for dagen, men vi mødes vilkårlige steder, som for eksempel Israels Plads. Vi spiser pizza i Gothersgade på Pizzahuset eller tager på Fredco's og får en sandwich«.Hvor går du i byen?»Ja, det har jeg jo gjort lidt i. Jeg tager mest på klubber som Chateau Motel eller Arch, hvor vi har vores ugentlige gang. Det er i hvert fald tæt på hver uge.Der skal jo ske et eller andet. Nogle gange tager vi også på Toga Bar og drikker øl«. Hvad har København for meget af? »Vejarbejde«.Hvad ville du vise udenlandske gæster?»Jeg ville tage dem med til steder, jeg betegner som typisk danske eller københavnske.Som Nyhavn, Christianshavn og Christiania. Selv om det er super kliché, er det stadig kun os, der har de her steder. Men jeg ville ikke vise dem Den Lille Havfrue, for det viser ikke mit København.Og her den anden dag opdagede jeg et nyt sted. Jeg gik en random tur forbi Ofelia Beach, slottet, hvor dronningen bor, og kom også forbi Bibliotekshaven, hvor jeg aldrig har været før. Det burde man vise turister. Det er ikke en park, men meget dansk og majestætisk og flot«.Hvad irriterer dig ved København? »Når arrangementer som maraton spærrer hele byen af. Der er mange andre fede steder, man kunne løbe, der ikke nødvendigvis er Indre By. Måske Ørestad, hvor der er mere åbent. En anden ting er, at man skulle have udvidet og vedligeholdt den gamle Israels Plads i stedet for at rive den ned og lave noget helt nyt. Den gamle plads havde noget charme. Den nye er mere futuristisk«.Hvis du fik en kæmpe pose penge, hvad ville du så ændre i byen?»Jeg ville bygge nogle store multihaller, så vi kunne lave flere arrangementer i løbet af vinteren«. Hvorfor har du valgt, vi skulle mødes på Israels Plads? »Jeg havde et forhold til den gamle Israels Plads. Jeg har altid hængt meget ud her som teenager med mine venner. Måske fordi der var en basket-og fodboldbane.Og uanset om man boede på Østerbro, Nørrebro eller Frederiksberg, så mødtes vi her, for så kunne vi nemt finde hinanden. Den sidste folkeskole, jeg gik på, var Zahles, og så blev det jo også min folkeskolegård, og på en måde endte jeg med at bruge hele min dag her. Israels Plads har været et omdrejningspunkt for min ungdom«.tine.kirkensgaard@pol.dk 
Rapperen Kesi flytter til Christianshavn efter 23 år på Nørrebro. Torsdag fylder han 25 år og fejrer det med koncert på Vega.
I går satte politiet nye betonklodser op i Nyhavn. Formålet er at forhindre ' onde hensigter', forklarer ledende politiinspektør i Københavns Politi Peter Dahl.»Vi ved godt, at flere ingeniører og andre har kritiseret, at de ikke vil kunne tilbageholde en eventuel terrorist med høj fart. Men vi har ikke et ønske om at afspærre indre by fuldstændig. Vi har et ønske om at lave nogle foranstaltninger, der kan gøre, at man sætter hastigheden ned. Hvis man har en ond hensigt, så bliver man i hvert fald bremset.Det vil give folk muligheden for at komme hurtigere væk, og politiet muligheden for at komme frem,« siger han om de nye afspærringer.Centrale steder i København De første betonklodser blev sat op centrale steder i København, efter en terrorist påkørte en menneskemængde ved et julemarked i Berlin i december sidste år. Blandt andet ved Strøget og indgangene ved Tivoli i København.Betonklodserne bliver sat op, fordi der med sommeren og det bedre vejr automatisk følger flere mennesker i bybilledet.Peter Dahl oplyser desuden til BT, at der med betonklodserne følger en større tilstedeværelse af politiet generelt i København.hped@bt.dk '' Hvis man har en ond hensigt, så bliver man i hvert fald bremset Peter Dahl, politiinspektør.

Det er grimhedens æstetik over for nuttethedens, når det københavnske byrum her i løbet af sensommeren er blevet forvandlet til en levende kunstnerisk scene. Kampen udfolder sig om de uskønne betonklodser, der er sat op rundt omkring i indre by for at forhindre terrorangreb i form af lastbiler. Flere steder har de betonklodser, eller betongrise, som de også kaldes, fået en makeover. I første omgang var det virksomheden TagTomat, der fik ideen til at gøre betonklodserne mindre ubehagelige at se på. De blev malet i flotte farve, dækket til af blomsterkasser eller ligefrem bygget helt om til bænke.Inden for den logik handler det om at sørge for, at betonklodserne ikke ligner, hvad de er, nemlig beskyttelse mod terror. Og det gør man for midt i en terrortid at dække den overhængende trussel lidt til, ignorere den og gøre det hyggeligere at opholde sig i byrummet.Allerede tidligere på sommeren meldte et helt andet kunstsyn sig i form af voldsomme reaktioner.Liberal Alliances Henrik Dahl var »grundvred«, da han første gang stødte på sådan en forskønnet betonklods i Nyhavn: »Hvem har dog fostret den syge idé at gøre beskyttelse mod salafistisk terror nuttet? Det, der burde stå på betonklodsen, er den rå sandhed: Engang behøvede vi ikke at beskytte Strøget mod salafistisk terror. Det gør vi desværre nu - og indtil den dag, den er bekæmpet,« skrev han på Facebook. Siden fulgte han indlægget op og sagde til Kristeligt Dagblad, at han savnede »en forargelse over, at vi nu er nødt til at beskytte os mod betonklodser. Det skal ikke gøres nuttet. Det er der intet nuttet over. Det svarer jo til, at man skulle have påsat smileyer på mørklægningsgardiner under krigen.« Lad os lige træde et skridt tilbage og få lidt perspektiv på den strid mellem dem, der vil forskønne og skjule og dem, der vil fremvise den rene og rå virkelighed. Striden har sin bund i to vidt forskellige kunstparadigmer og en ældgammel diskussion om, hvorvidt form og indhold skal være sammenfaldende. I forlængelse af den diskussion er der blevet bygget ismer og ført krige i kunstverdenen.Det handler altsammen om ornamentet: Må tingen have et skønt ydre, som stikker af fra dens egentlige essens eller funktion, eller skal der være et fuldstændigt sammenfald mellem form og indhold.Det var den berygtede østrigske arkitekt og teoretiker Adolf Loos, der i 1908 i essayet »Ornament og forbrydelse« formulerede det radikale opgør med ornamentet i kunsten og arkitekturen. Her tog han afsked med fortidens hang til forskønnelse af kunsten og prægede dermed det 20. århundredes mere funktionelle formgivning. Det var også Loos, der erklærede, at et tatoveret menneske, der ikke er fængslet, er en forbryder, der blot endnu ikke er blevet fanget, at trangen til ornamenter er kunstens »første lallen«, og når den trang lever videre hos det moderne menneske, så er der tale om en kriminel atavisme.Det er her, Henrik Dahl viser sig som en sand elev af Adolf Loos. Han går ind for den knaldhårde linje, at form og indhold skal være fuldstændigt sammenfaldende. Terroren er rå og grim, derfor skal betonklodserne også være det. Alt andet er løgn og forræderi.Nu har Københavns Borgerrepræsentation så for et par dage siden interveneret i den kunststrid og det vel at mærke på ornamentets side. De er klar med »en plan for permanente hastighedsdæmpende foranstaltninger, der skal begrænse risikoen og minimere skader ved angreb.« Og den plan går ud på i første omgang at udsmykke flere af betonelementerne og i anden omgang erstatte flest muligt med træer, cykelstativer, bænke og andet byrumsinventar.Adolf Loos og Henrik Dahl har tabt kampen, og ornamentet er tilbage i de københavnske byrum.Svaret på den salafistiske terrortrussel bliver ikke en ornamentløs og rå æstetik, men snarere en manifestation i bybilledet af, at man ikke underkaster sig terrortruslen og stiller den til daglig skue for borgerne i byen. Beskyttelsen forbliver, men man ønsker ikke at reklamere med terrortruslen og minde folk om det i hverdagen.Når man læser lidt videre i Borgerrepræsentationens plan, ser man også, at der sågar tales om »en lukning af Middelalderbyen for biltrafik«, altså at hele det indre København skal omdannes til sikkert område. Den gamle idé om at afspærre indre by for biler har man aldrig tidligere kunnet gennemføre, men tænk sig, hvis vi nu får en indre by fuld af grønt og beskyttet af træer? Er det så ligefrem salafisterne, vi skal takke for det? Det er en mærkelig og ubehagelig tanke.pen@information.dk Må tingen have et skønt ydre, som stikker af fra dens egentlige essens eller funktion, eller skal der være et fuldstændigt sammenfald mellem form og indhold.

Hvad skal der ske med kulturbudgettet i København? »Det skal øges, og det skyldes, at befolkningstallet de seneste ti år er vokset med 100.000 - og vi forventer, at vi bliver 100.000 flere. Det er klart, at når vi bliver flere om at bruge de samme faciliteter, bliver der alt for trangt, hvis ikke vi udvider.« Hvor er det, du mener, at der er trangt på kulturområdet? »Nogle af de steder, hvor der er rigtig trangt, er idrætsfaciliteter. Jeg har været til vælgermøder i Vanløse, Nordhavn og Østerbro, hvor det hotteste emne er manglen på idrætsfaciliteter.Det, der plager mig rigtig meget, er, at børn i København står på venteliste for at komme i svømmeklub og til at spille i fodboldklub. Og jeg mener ikke, at børn skal tilbringe deres barndom på en venteliste.Jeg har også mødt mange skuffede pensionister, der siger, at de er blevet udelukket fra kommunale idrætshaller, fordi børnene har fået deres pladser.Det er jo tudetosset, at kommunen ikke formår at stille faciliteterne til rådighed, når københavnerne gerne vil røre sig.« Er der andre emner på kulturområdet, som Konservative vil styrke? »Folkeoplysning. Vi har i forbindelse med budgetforhandlingerne for en måned siden fået løftet folkeoplysningspuljen med ti millioner kroner, og det skyldes, at der er rigtig mange, der gerne vil engagere sig, men hvor der ikke er penge til lokaler og undervisere.« Og når du siger folkeoplysning, hvad mener du så konkret? »Det forstås som private foreninger, der har aktiviteter for børn eller voksne, men som har brug for hjælp til leje af lokaler og til at betale undervisere. Det kunne være rollespil, spejderne og alle de klassiske aftenskolefag, hvor man kan gå til historie, spansk og guitarundervisning.Foreningslivet giver et fantastisk fællesskab.Og mange af foreningerne er drevet af ildsjæle, der gør det på ikke-kommercielle vilkår, og de når ud til mange børn og voksne, som kommunen ikke når ud til.« Hvis du skal fjerne støtten fra noget, hvad skulle det så være? »Hvis jeg skal finde stedet, jeg gerne vil skære, er det mange af de festivaler, som vi støtter år ud og år ind.En festival som Distortion kører som anpartsselskab, og når der kommer titusindvis af gæster, burde den efterhånden kunne drives uden kommunal støtte.« Har Københavns Kommune ikke en økonomisk interesse i at afholde store events som Distortion? »Jo, men man er også nødt til at sige, at de kommunale kulturpenge er begrænsede, og jeg vil gerne bruge dem til at løbe noget i gang. Festivaler og events vil få penge i en opstartsperiode, men der skal være en forventning om, at de kan være selvfinansierende i løbet af tre til fem år.« Skal der være flere højhuse i København? »Ikke i det gamle København, men jeg har ikke noget imod, at der er højhuse i Ørestad og Nordhavn. Vi skal ikke bygge i Middelalderbyen, og vi skal også være meget varsomme i brokvartererne.« Skal nattebevillinger spredes ud over byen, eller skal de centraliseres? »De skal centreres i regulære festområder, for eksempel Kødbyen.« Hvilke steder kunne det ellers være? »Man kunne forestille sig, at der er steder i Indre By eller de tættest beliggende brokvarterer, hvor der ikke ligger beboelse klos op ad. Men i øjeblikket, hvor der er klokken 05-bevillinger, og folk vælter ud på gaden klokken 05 om morgenen, ligger folk og sover på første sal. Det fungerer ikke. For os er vores motto, at København skal fungere i hverdagen. Og det fungerer ikke i hverdagen, når man har et værtshus nedenunder.« Nu siger du, at det også skal centraliseres i Indre By. Hvordan finder man områder i Indre By, hvor der ikke er beboelse? »Når vi skal give nye bevillinger, skal vi gøre det i områder, som ikke ligger klos op ad beboelse. Jeg tænker, at vi må se på, hvor vi kan finde de zoner. Man kunne godt finde områder i København, hvor man med fordel kunne skabe et restaurationsmiljø.« Skal København huse store events som Formel 1? København skal huse store events. Og jo flere events og konferencer og internationale idrætsarrangementer, jo flere gæster kommer der til byen. Det er godt for omsætningen i restaurationsbranchen, og det kan skabe arbejdspladser til ufaglærte.Jo flere penge udlændinge lægger i vores kommunekasse, jo mindre behøver vi at betale som københavnere.Dog er jeg betænkelig ved at få arrangementer, hvor vi skal spærre byen af. Derfor så jeg gerne, at vi havde flere konferencefaciliteter og større idrætsfaciliteter.«.madg@berlingske.dk Fakta: Blå bog Jakob NæsagerUddannet jurist fra Københavns Universitet, arbejder som kontorchef for Økonomiog Indenrigsministeriet.Medlem af Københavns Borgerrepræsentation siden 2010, hvor han er gruppeformand for Konservative og medlem af Økonomiudvalget.Svømmer tre gange om ugen og kalder Den Hirschsprungske Samling for uvurderlig.
Frem til kommunalvalget 21. november spørger Berlingske spidskandidaterne fra de opstillede partier til Københavns Borgerrepræsentation, hvad der skal ske på kulturområdet i København. I dag svarer Jakob Næsager, spidskandidat for Det Konservative Folkeparti.
Silkestrømpe! hvor er Du dejlig, de tror Du er hele personligheden, men der er én til! Den vibrerer under Din hud så let som et smørhul i grøden af tabte minder om da Du sidst lavede ballade med begge ben i vejret - Dine to personligheder, der leger sammen, gnider sig mod hinanden, Din glatte hud og strømpen - oppe på 4. sal, i kunstnerkvarteret, smørhullet i storbyens blævrede grød af tanker - vi leger skjul under månens pludselige skin dragende fra det ene ben til det andet med skygger af skyer gennem vinduet, som minder, der kommer igen - på en anden måde, med Dine to knæ, mægtigt ser det ud, som to kloder, der danser om hinanden med hver sit spil, der harmonerer sammen - et billede af os.Jens August Schade Kærlighed med strømper. Schade kunne få en hyldning af en silkestrømpe til at være en hyldest til kvinden og erotikken. De to ben som to personligheder, der gnider sig mod hinanden; de to knæ, der danser som to kloder »med hver sit spil«. Jens August Schade blev født i Skive 1903, men levede sit liv i København. Og digtede, så det hele hang sammen, kød og ånd, det ydre rum og den indre by.' Silkestrømpe!' står i Schades sidste digtsamling, ' Overjordisk', udgivet på Gyldendal i 1973, fem år før hans død.thomas.bredsdorff@pol.dk 

DRONNING LOUISES BRO, MELLEM NØRREBRO OG INDRE BYDen kontinuerlige strøm af cyklister, der tramper sig over Dronning Louises Bro, er et yndet motiv blandt turister, der vil dokumentere et af Københavns særkender. Om morgenen og i eftermiddagens myldretid er der trængsel og indædt positionskamp, når vintage-racercykler, Christiania Bikes og gamle herremodeller konkurrerer om at komme først frem og først hjem. Granitbroen, opført i 1887 af Vilhelm Dahlerup og navngivet efter dronning Louise (1817-98), er dog mere end blot en trafikåre. Den er også et socialt mødested, og allerede først på eftermiddagen samles folk med medbragte drikkevarer og musikanlæg på solsiden. Også de grønne anlæg mod henholdsvis Sortedams (øst) og Peblinge Sø (vest) inviterer til at blive hængende. Ud for sidstnævnte står Johannes Hansens skulptur Unge Mennesker som en smuk forgrund for Søpavillonen - endnu et af Dahlerups værker. Synes man, at denne del af byen har en snert af Paris over sig, er det ikke helt ved siden af. Broen munder ud i Søtorvet, hvis bygninger fra 1870' erne er skabt som palæer i franskinspireret renæssancestil.KNIPPELSBRO, MELLEM INDRE BY OG CHRISTIANSHAVNAt dømme efter de til tider anstrengte grimasser er det ikke alle, som giver sig tid til at nyde, hvordan byen folder sig ud på begge sider af Inderhavnen.Udsigten på stykket mellem de to kobberklædte brotårne med bl. a. Operaen til den ene side og Den Sorte Diamant til den anden fejler ellers ikke noget. Det gør stemningen under broen, hvor kajakudlejningen og baren Kayak Republic har til huse, heller ikke. Her kan man leje kajakker og i hele sommerhalvåret slænge sig i strandstole, få en drink og spise noget let. Alt sammen med udsigt til Christiansborg, Børsen og Nationalbanken. Dagligt tager mere end 40.000 cyklister turen over Knippelsbro. Det gør forbindelsesleddet mellem Indre By og Christianshavn til byens travleste cykelsti.Første Knippelsbro blev opført i 1620. Den nuværende er fra 1935 og designet af arkitekten Kaj Gottlob, der også står bag Langebro - begge broer er i dag fredet. Knippelsbro er opkaldt efter en af broens første bropassere, Hans Knip.Man kan fortsat være heldig at se broklapperne gå op.Kayak Republic: Børskaj 12. kayakrepublic.dk CIRKELBROEN, LANGS INDERHAVNEN MELLEM CHRISTIANSBRO OG APPLEBYS PLADS Et stenkast fra Knippelsbro ligger den skulpturelt interessante, scenografisk stemningsskabende Cirkelbro, som er opført i 2015. Cirkelbroen er skabt af kunstneren Olafur Eliasson og ladet med maritime symboler. Lige så meget et sted, man får lyst til at slå sig ned på som fare henover. Et nyt mødested i byen eller måske, ganske enkelt, et kunstværk. Broen forbinder Christiansbro med Applebys Plads over den sydlige indsejling til Christianshavns Kanal, og på den måde gør den det under alle omstændigheder lettere for københavnerne at gå eller cykle i en uforstyrret linje langs Inderhavnen. Et stenkast derfra spiser man godt hos No2, en budgetvenlig aflægger til Michelinrestauranten AOC.No2: Nicolai Eigtveds Gade 32. nummer2. dk E.INDERHAVNSBROEN OG TRANGRAVSBROEN, MELLEM NYHAVN OG CHRISTIANSHAVNHverken Inderhavnsbroen eller Trangravsbroen hører til verdens mest elegante broer, men sammen med Cirkelbroen (ovenfor) er de med til at binde hovedstaden sammen på en ny måde. Trangravsbroen har tre ben. Et til Grønlandske Handels Plads, et til Trangravsvej og et til Islands Plads. Den er skabt af den franske tegnestue Dietmar Feichtinger Architectes og opført i 2014.Den 180 meter lange Inderhavnsbroen, som stod færdig for et år siden, har mødt stor kritik. Budgetoverskridelser, kuldsejlede entreprenører, halvsløje materialer og dårligt design har været en del af den negative historie.Hvad der er ubetinget positivt er, at den engelske tegnestue Studio Bednarskis bro, som er delvist finansieret af A. P. Møller og Hustru Chastine Mc-Kinney Møllers Fond, nu binder Nyhavn og Havnegade sammen med Nordatlantens Brygge og Grønlandske Handels Plads.Restaurant Nomas aflægger, 108, ligger strategisk godt placeret mellem de to broer.108. Strandgade 108. 108. dk.LANGEBRO, MELLEM INDRE BY OG ISLANDS BRYGGESammen med Knippelsbro er den 252 meter lange Langebro den ene af de to centrale broer i København, der binder Indre By sammen med Amager. Historien går helt tilbage til 1686, hvor den daværende Kong Christian den V. lod en træbro anlægge mellem Vester Voldgade og Langebrogade.I 1903 byggede man imidlertid en helt ny svingbro på stedet, der bl. a. skulle føre Amagerbanens tog over Inderhavnen. På grund af den hastigt stigende trafik af biler og sporvogne ændrede behovet sig dog, og efter nogle midlertidige løsninger stod den nuværende Langebro endelig færdig i 1954. Det er en dobbeltfaget klapbro, som er tegnet af Kaj Gottlob. I dag er den kommercielle trafik stort set ikke-eksisterende, og i dag åbnes broen typisk kun tre-fire gange om ugen. Ved broen ligger bl. a. Copenhagen Danhostel i det gamle Europahuset. For få penge kan man her overnatte med en af byens bedste udsigter.Til næste sommer får København endnu en ny cykel-og gangbro parallelt med Langebro.Den skal forbinde Vester Voldgade med Langebrogade på Christianshavn, så cyklister og fodgængere får mulighed for at slå en bue uden om den tunge trafik.Danhostel Copenhagen City. H. C. Andersens Boulevard 50. danhostelcopenhagencity.dk BRYGGEBROEN OG CYKELSLANGEN, MELLEM ISLAND BRYGGE OG VESTERBRO Med Bryggebroen og Cykelslangen er Islands Brygge flyttet meget tættere på Vesterbro. Bryggebroen, som kun er for cyklister og fodgængere, blev etableret i 2006 som den første bro over havnen i mere end 50 år. Den er 190 meter lang og 5,5 meter bred og strækker sig fra Havneholmen bag indkøbscentret Fisketorvet til foden af beboelsesejendommen Frøsiloen. Bryggebroen er skabt som en buet stålkonstruktion spændt ud mellem de to havnemoler. Den kan åbnes for forbipasserende skibe ved, at et af brofagene svinges til side. Om natten danner armaturer i broens gelændere et fint, gyldent bånd tværs over havnen.I stil med broer som Pont de l'Archevêché og Pont des Arts i Paris har broen her fået karakter af kærlighedsbro - kærlighedslåse symboliserende den evige kærlighed mellem et par er låst fast i broens gelænder. Bryggebroen forlænges af Cykelslangen, som stod færdig i 2014. Med start ved Fisketorvet snor den 230 meter lange bro sig ind og ud mellem de omgivende bygninger i første sals højde. Begge broer er skabt af Arkitekterne Dissing+ Weitling.Fisketorvet. Kalvebod Brygge 59. fisketorvet.dk BELVEDEREBROEN, MELLEM FREDERIKS BRYGGE OG ENGHAVE BRYGGE Belvederebroen er det sidste nye skud på stammen i Havneringen, der gør det muligt at cykle, løbe eller gå hele vejen rundt om hovedstadens Inderhavn.Broen, som består af sammensatte elementer af foldede stålplader og en iøjnefaldende rød farve, der afspejler områdets tegl og rustne stål, forbinder Frederiks Brygge med Enghave Brygge i Sydhavnen. Den er opkaldt efter en gammel gård, der lå på den nuværende Sønder Boulevard, og tegnet af arkitektfirmaet SLA.rejseredaktione@jp.dk Om morgenen og i eftermiddagens myldretid er der trængsel og indædt positionskamp, når vintage-racercykler, Christiania Bikes og gamle herremodeller konkurrerer om at komme først frem og først hjem.At dømme efter de til tider anstrengte grimasser er det ikke alle, som giver sig tid til at nyde, hvordan byen folder sig ud på begge sider af Inderhavnen.Fakta: TOM NØRGAARDer forfatter til Turen går til København.CYKELUDLEJNINGBycyklen koster 30 kr. pr.time.For at leje en cykel skal man oprette en brugerkonto.Man kan også oprette sig direkte på skærmen.Tag hen til en Bycykelstation og tag en cykel ved at indtaste brugernavn og pinkode på cyklens skærm. Her kan man se antallet af ledige cykler og evt. booke en cykel i forvejen.Cyklen er udstyret med en elektrisk motor, der assisterer dig op til 24 km/ t. Et fuldt batteri holder til ca. 25 kilometers kørsel.Cyklen kan afleveres på en hvilken som helst af de mange ladestationer i København og Frederiksberg.Skærmen kan vise vej til dem, der er tættest på.Bycyklen har en lås, der giver mulighed for at parkere, hvor man vil, i løbet af turen. Timebetalingen fortsætter, indtil cyklen er sikkert hjemme i en Bycykelstation.Læs mere på bycyklen.dk.
København De seneste år er en række meget iøjnefaldende broer blevet indviet i København. De er med til at binde byen sammen på en måde, der gør det nemmere for cyklister og fodgængere at komme rundt og skyde genvej til nye kvarterer og store kulturoplevelser. Tag på brorundtur og oplev de nye bygningsværker og nogle af de andre ikoniske broer i hovedstaden.
Iejendomsbranchen bliver Ørestad i det sydlige København sommetider set som fejlslået, fordi der ikke er kommet det liv i området, som man oprindeligt havde håbet på. Men langtfra alle ser det sådan, og de seneste års byggerier i Ørestad tyder på, at det dårlige image er ved at vende. Hos udviklingsselskabet By&amp;Havn, der står for den overordnede udvikling og grundsalget i Ørestad, genkender direktør Jens Kramer Mikkelsen ikke billedet. »Man kan ikke sammenligne Ørestad med eksempelvis Nordhavn-området og Sydhavnområdet. Her bygger man op mod eksisterende byggeri, hvorimod man bygger på bar mark i Ørestad,« siger han og tilføjer, at masterplanen over Ørestad, som blev lavet tilbage i 1990'erne, har været god og robust, og at udviklingen er gået over al forventning. Der er kommet mere interesse, der er blevet bygget flere boliger, og byggeretten er solgt langt hurtigere, end man havde regnet med.»Vi har stort set udsolgt,« siger Jens Kramer Mikkelsen. Et af de nye store kvarterer, der er ved at blive udviklet, er Bellakvarter, som omkranser Bella Center i den nordlige ende af Ørestad lige ved Amager Fælled. Her er Solstra Development, som også er investor i Bella Center, i gang med at omdanne Bella Centers parkeringspladser til en ny bydel med FSB's almene boliger, private lejeboliger, ejerlejligheder, rækkehuse og kontorer til erhverv, fortæller Søren Raae Teisen, der er udviklingsdirektør i Solstra Development.»Vi omdanner de mange parkeringspladser til boliger, hvilket vil sige, at vi kun gør køb på asfalt og grus, ikke grønne områder,« siger han. I stedet vil der blive bygget nogle store parkeringshuse, så beboerne i området og Bella Centers konferencegæster kan parkere.Søren Raae Teisen genkender heller ikke den dårlige stemning omkring Ørestad. Faktisk fortæller han, at mange af de nye beboere i Bellakvarter, som flyttede ind sidste år, allerede kommer fra Ørestad-området. »De har været glade for at bo i eksempelvis 8-tallet, men nu vil de gerne have mere plads og køber et rækkehus i Bellakvarter,« siger han.Et grundtrækI Bellakvarter er der mange forskellige boliger til forskellige mennesker, fortæller Søren Raae Teisen. Boligerne spænder fra 50 kvm til 168 kvm som det største, der er afsat 20 pct. til almene boliger, og ejerboligerne har en kvadratmeterpris på omkring 33.000 kr.»Vi får den gode balance, der skal til for at få en levende og bæredygtig befolkningssammensætning,« siger Søren Raae Teisen. Og den miljømæssige bæredygtighed er tænkt ind i hele Ørestad, fortæller Jens Kramer Mikkelsen fra By &amp; Havn.»Det er faktisk lidt upåagtet, at bæredygtighed som f.eks. håndtering af regn- og spildevand er blevet et grundtræk i hele Ørestad,« siger han og forklarer, at alle de kanaler, der løber langs metroen, er et udtryk for, at Ørestad var forud for sin tid. »Vandet, der kommer fra bygningernes tage og ikketrafikerede veje, bliver ledt ud i kanalerne og ikke i kloakken.Ved ekstrem regn bliver kanalerne et opsamlingsdepot for vandet fra alle veje, så trykket på kloaksystemet ikke bliver for stort. Der har jo f.eks. heller ikke været problemer med oversvømmelser i Ørestads boliger ved de store regnskyl, som vi har haft over de seneste år,« siger han og fortæller, at både danske og udenlandske aktører kigger mod Ørestad i den henseende. Det nye byggeri på Amager Fælled, som er noget af det sidste, der skal udvikles ifølge masterplanen, bliver i øvrigt DGNB-certificeret (en bæredygtighedscertificering, red.), indskyder Jens Kramer Mikkelsen også.Inspireret af Indre BySøren Raae Teisen fortæller, at man rent arkitektonisk er inspireret af områderne i Indre By. »I Bellakvarter-designet er der primært taget hensyn til, hvor gående og cyklister skal opholde sig,« siger han og fortæller, at man kan køre med sin bil hen til bydelen og læsse varer af, men man kan ikke køre helt ind på stisystemerne.Og så er bygningerne tænkt i mindre skala end mange andre byggerier i nye områder. Det gør ifølge Søren Raae Teisen, at man får et andet forhold til sine naboer. »Når bygningerne ikke er så store, skaber det en anden stemning, og man får et andet tilhørsforhold til sine naboer, end hvis man boede i et etagebyggeri med flere hundrede lejligheder,« siger han. For at sikre så meget liv som muligt og ikke ramle ind i de samme problemer, som nogle af byggerierne i det øvrige Ørestad, hvor butikker og caféer har trange kår, skal stueetagerne i Bellakvarter på sigt bruges til erhverv, hvor små caféer og butikker kan åbne.Søren Raae Teisen vurderer, at kundegrundlaget er i orden, da Bella Centers konferencedeltagere allerede er ude i området. Derudover skal parkeringshusenes stueetager have udadvendte funktioner til glæde for områdets beboere.»Vi har kigget mod et område som Nordhavn, hvor man har aktiveret p-huset, og derfor skal p-husenes stueetage bruges til eksempelvis crossfit, cykelværksted og byttecentral,« siger han og forklarer, at selv om man som beboer ikke bruger faciliteterne, gør det en forskel, at der er liv i gadebilledet.70 pct. stigning i erhvervI forhold til det erhvervsmæssige i Ørestad er Jens Kramer Mikkelsen også fortrøstningsfuld. Selv om erhvervsbyggegrundene ikke er udsolgt endnu, ligesom boligbyggegrundene, tyder tidligere erfaringer på, at det ikke bliver et problem. »Under finanskrisen steg antallet af arbejdspladser i Ørestad med 70 pct., fordi mange virksomheder flyttede fra utidssvarende lokaler i Indre By til moderne lokaler i Ørestad, som har en optimal beliggenhed i forhold til offentlig transport og lufthavn,« siger han og nævner, at man i By&amp;Havn har taget initiativ til Ørestad Innovation City Copenhagen, der blev oprettet i januar i år. »Foreningen skal arbejde for, at Ørestad bliver det stærkeste knudepunkt for innovation, viden og kreativitet,« siger han.finans@finans.dk Man kan ikke sammenligne Ørestad med eksempelvis Nordhavnområdet og Sydhavnområdet. Her bygger man op mod eksisterende byggeri, hvorimod man bygger på bar mark i Ørestad. Jens Kramer Mikkelsen, direktør, By&amp;Havn
BYUDVIKLING: Ørestad bliver ofte set som skræmmeeksemplet på en ny bydel, men i disse år udvikles området konstant, og nye kvarterer skabes. Bellakvarter er et af dem.
De er på Strøget og Hovedbanegården, de er på busserne, og de er ved store begivenheder som 1. maj i Fælledparken og Distortion.Her, der og alle vegne i ikke mindst Indre By i København huserer lommetyve med så store fingerfærdigheder, at de i løbet af ingen tid kan tømme en taske for pengepung og betalingskort eller stjæle en mobiltelefon fra et udendørs cafébord.Lommetyvene hærger efterhånden hovedstaden året rundt; der bliver flere af dem, og deres ulovligheder er de seneste fire år i særdeleshed gået ud over de unge, lyder meldingen fra Københavns Politi.Ifølge politiinspektør Michael Wern huserer lommetyvene i dag i stort antal i hovedstaden såvel forår og sommer som vinter og efterår.»Vi har set en jævn stigning gennem hele 2016 fra januar til december,« siger han: »Det er det samme billede, vi ser i andre europæiske storbyer, hvor antallet af lommetyverier også stiger.« Ifølge en opgørelse foretaget af Danmarks Statistik (DST) for dagbladet Jyllands-Posten blev 30.743 personer i 2016 bestjålet af lommeog tasketyve i Københavns Kommune. Året før var tallet 21.979. På landsplan er antallet af anmeldelser af lomme-og tasketyverier de seneste ti år steget fra 29.652 til 45.701 i 2016, fremgår det af tal fra DST, hvor rekorden blev sat i 2013 med hele 51.560 anmeldelser fra personer, der havde fået stjålet genstande fra enten lomme eller taske.Det er uklart, hvorfor lommetyvene i særdeleshed er interesserede i de unge. Men ifølge Michael Wern kan det hænge sammen med, at der er forholdsvis mange unge på gader og stræder, ikke mindst i nattelivet, eller måske er de ikke helt så opmærksomme på de kriminelle, som de burde være.»Men vi kan konstatere, at der blandt de forurettede er en klar overvægt i aldersgruppen 18-30 år. Både i de tidlige morgentimer og i dagtimerne,« siger han.Ny forebyggelseskampagneDe unge er genstand for særlig opmærksomhed, når politiet i samarbejde med Københavns Kommune, DSB og en lang række andre aktører 8. juni indleder en ny forebyggelses-og oplysningskampagne om lommetyveri. Der er de senere år været lavet lignende kampagner mod lommetyve, men dette års kampagne bliver betydeligt større med et kommunalt budget på 225.000 kroner.»Lommetyveri er en kriminalitetsform, hvor forebyggelse, sideløbende med retshåndhævelse, er et effektivt redskab... Det er væsentligt sværere at være lommetyv eller tricktyv, hvis københavnere og turister er opmærksomme på deres værdigenstande,« hedder det.Lommetyvene er typisk østeuropæere, og niveauet er »fuldstændig uacceptabelt«, lyder det fra Michael Wern. Han erkender, at sager om lommetyveri er svære at efterforske og opklare. Blandt andet fordi tyverierne typisk først bliver opdaget et stykke tid efter, at de er blevet begået. Ifølge politiinspektøren er den såkaldte sigtelsesprocent i sagerne om lommeog tasketyveri blot omkring de 2,5 procent.Michael Wern oplyser, at politiet er i gang med »en stor operativ indsats« mod lommetyve.Blandt andet med uniformerede betjente i gadebilledet. Politiet har også udpeget en række områder, hvor risikoen for at få tømt lommerne er størst:? I dagtimerne i større trafikknudepunkter mandag-søndag, særligt fra kl. 13-17.? Nat/ morgen til lørdag og søndag i Indre By, når mange fulde unge går hjem fra byen.? Begivenheder som Distortion og 1. maj.»De er jo snu«70-årige Jette Johansen fra Østerbro er opmærksom på og tænker over, at hun kan blive udsat for lommetyveri, når hun er i den indre by.»Ja, det gør jeg bestemt. Det er næsten for meget af det gode. Men de er snu. De kan jo stjæle fløden op af ens kaffe,« siger hun, da Berlingske møder hende efter et bankbesøg på Kongens Nytorv: »Jeg stiller aldrig min taske fra mig, og når jeg er oprejst, hænger den her foran. Og jeg har ikke noget i lommerne, der er værd at stjæle.« Hun beklager stigningen i antallet af lomme-og tasketyverier i København.»Det er ærgerligt. De siger også nogle gange i bussen, at man skal passe på, men så begynder man at se skævt til sidemanden og tro, at alle er ude på at stjæle fra én. Det er sørgeligt, at det er blevet sådan,« siger hun.Ifølge politiet er cirka 20 procent af ofrene for lommetyve turister, hvorfor den nye kampagne også er på engelsk. Men gruppeformand Lars Weiss (S) i borgerrepræsentationen frygter ikke, at de mange lommetyve kan skade Københavns gode ry som turistby.»Nej, vi er ikke en særlig by, hvad angår lommetyve.København er grundlæggende en tryg by,« understreger han.Ifølge politiinspektør Michael Wern er det typisk let omsættelige ting, lommetyvene stjæler.»Vi ser også flere eksempler på shoulder sur-fing. Altså at man, når man hæver på dankortet, får sin pinkode afluret. Lidt efter bliver kortet så stjålet, og inden længe er der hævet flere tusinde kroner på kortet,« siger han.Hvad kan man gøre for at beskytte sig mod lommetyveri? »Man skal være ekstra opmærksom der, hvor der er mange mennesker samlet, og hvor man kommer tæt på andre, uden at det nødvendigvis opleves som en overskridelse af privatsfæren.For eksempel på Strøget i myldretid eller i en fyldt bus,« siger politimanden.Hvem er lommetyvene? »Der er mange østeuropæere blandt dem, der bliver sigtet,« siger han og vil ikke uddybe yderligere.I siger, at det er organiseret kriminalitet, hvordan det? »Når vi siger organiseret, mener vi, at der står en organisation bag. Der bliver sørget for, at tyvene har et sted at bo, og at de kommer til landet. Det er ikke bare tilfældige tyve, der sætter sig ind i bilen eller bussen til København for at stjæle og så køre hjem igen,« forklarer han.ejs@berlingske.dk matg@berlingske.dk 
Politiet i København kæmper med at få fat på det stigende antal lommetyve, som især går efter indholdet i de unges lommer og tasker.
To danske forretningsmænd har fået en millionforretning ud af at leje luksuriøse lejligheder i København ud gennem udlejningsportalen Airbnb.Det viser Berlingskes gennemgang af de mest lukrative Airbnb-forretninger i København på baggrund af estimerede indtægter fra organisationen InsideAirbnb, som indsamler data om brugen af Airbnb.I alverdens storbyer beskyldes spekulativ udlejning via portalen Airbnb for at konkurrere med hoteller på ulige vilkår og for at presse boligpriserne i vejret. Nu advarer flere organisationer om, at det samme er ved at ske i København.»De topprofessionelle, kommercielle udlejningsvirksomheder er kommet til København - og de har intet at gøre med deleøkonomi,« siger direktør Katia K. Østergaard fra brancheorganisationen Horesta om den stigende kommercialisering.»Den«, Dennis og DenisHistorien om de to forretningsmænd begynder med en Airbnb-vært, der går under navnet »Den«. Officielt udlejer »Den« aktuelt syv lejligheder i det centrale København på Airbnb. Værten har det seneste år haft en indtjening på mindst to millioner kroner på sammenlagt otte boligopslag, viser et estimat, som organisationen InsideAirbnb har foretaget for Berlingske.Det placerer »Den« helt i toppen af det Københavnske Airbnb-marked, hvor et stigende antal værter udlejer mere end en lejlighed og på den måde henter mere end en million kroner om året.Ifølge manden bag InsideAirbnb, Murray Cox, har samtlige af værtens otte boliger været lejet ud ad flere omgange i de seneste 12 måneder: »To af lejlighederne har hver især fået omkring 90 anmeldelser det seneste år. Mange gæster skriver slet ikke en anmeldelse, og mange har ophold på længere tid end en dag. Dermed kan vi gå ud fra, at boligerne er lejet ud til turister permanent,« siger Murray Cox.Bag profilen »Den« står to forretningsmænd ved navn Denis Borre og Dennis König. De ejer igennem to holdingselskaber sammen en virksomhed ved navn The Nordic Collection.Billedet på værten »Den« er identisk med billedet på den danske forretningsmand Denis Borres profil på LinkedIn. Han ejer halvdelen af virksomheden The Nordic Collection igennem det britiske holdingselskab DDB Nordic Holding Limited.Gennem Konig Est ejer Dennis König to etager i en ejendom på Gråbrødretorv.Samtidig ejer han sammen Denis Borre The Nordic Collection, der udlejer en bolig i samme ejendom via Airbnb. Hvis det er de samme boliger, er det i strid med reglerne. Dennis Königs lejligheder er nemlig kun godkendt til erhvervsformål.Foto: Sofie Mathiassen The Nordic Collection udlejer også en række »lejlighedshoteller« på hjemmesiderne Expedia, Booking.com og Hotels.com.To etager på GråbrødretorvHer har Berlingske via billeder identificeret fire lejligheder, som nøjagtigt svarer til de lejligheder, som værten »Den« udlejer på Airbnb.Mange af billederne af lejlighederne går også igen på Facebook-siden The Nordic Collection, der præsenterer sig selv som »Luxury Boutique Apartments«. Teknik-og Miljøforvaltningen er dykket ned i de ejendomme, hvorfra der udlejes lejligheder på både Expedia og Airbnb. På flere af etagerne i ejendommene er det ikke tilladt at leje ud, oplyser forvaltningen, men fordi Airbnb skjuler adresser, er det umuligt for forvaltningen endegyldigt at afdække, om udlejningen er ulovlig.En af de lejligheder, det kan være i strid med reglerne at udleje, ligger på Gråbrødretorv i Indre By.Her blev to etager på den pågældende adresse ifølge oplysninger i Tingbogen sidste år opkøbt af et selskab ved navn Konig Est for knap fem millioner kroner - et selskab, som er ejet af Dennis König, der ejer den anden halvdel af The Nordic Collection.Men de lejligheder, Dennis Königs selskab ejer på Gråbrødretorv, er erhvervslejemål, som kun er godkendt til kontor-og butikslokaler.Derfor må de slet ikke bruges til beboelse, og det er i strid med reglerne, hvis en af dem bliver brugt til udlejning via tjenesterne, oplyser Teknik-og Miljøforvaltningen i København.Forvaltningen oplyser, at der for nylig er blevet ansøgt om at omlægge flere af lejlighederne i ejendommene til hotelenheder, men tilladelsen er ikke givet, og så er det også i strid med reglerne, hvis der foregår udlejning til beboelse.Også i Airbnbs egne regler lyder det, at platformen ikke accepterer boliger, hvis primære formål ikke er beboelse.Airbnb afviser at stille op til interview, men talsperson Bernard D'Heygere skriver i en mail til Berlingske, at »vi minder værter om at tjekke og følge de lokale regler, før de slår en bolig op«.Mangel på boligerAirbnb deler i øjeblikket hverken oplysninger om værternes indtægt eller adresser med de danske myndigheder. Desuden lyder EU-reglerne for e-handel, at medlemslande ikke må pålægge tjenester som Airbnb selv at undersøge, om der foregår ulovlig aktivitet via tjenesten.Ifølge Københavns teknik-og miljøborgmester, Morten Kabell (EL), er det også problematisk, hvis erhvervslejemål bliver brugt til kommerciel udlejning. De er nemlig typisk billigere end almindelige lejemål og indgår derfor - i strid med reglerne - i konkurrencen på ulige vilkår.»Det er dybt forkasteligt, hvis de - som det ser ud til - udlejer erhvervslejemål til hotelformål i strid med reglerne. Det undergraver den lige konkurrence,« siger han.Berlingske har løbende sendt oplysningerne, der ligger til grund for artiklen, til både Denis Borre og Dennis König. De har ikke ønsket at stille op til interview, men siger, at de overholder alle regler.The Nordic Collection er ikke Denis' og Dennis' første erhvervseventyr. Tidligere har Dennis König været daglig leder af skrotbiludlejningen »Lej et lig«, mens Denis Borre ifølge LinkedIn har været ansat i hollandske ABN Amro Bank og i dag står bag firmaet Renouve, der laver hudplejeprodukter.skva@berlingske.dk mirk@berlingske.dk Fakta: Airbnb dominerer i Indre ByAirbnb-udlejningen foregår især i de mest centrale dele af København. I Indre By bliver syv procent af boligerne løbende brugt til udlejning via Airbnb.SERIE: AIRBNB Udlejning for millionerHensigten med Airbnb var at fungere som en platform, hvor almindelige mennesker kunne byde folk velkommen i deres egne, private hjem.Men Airbnb synes i stigende grad at blive brugt til professionel udlejning af et stort antal lejligheder. I Storbritannien står en enkelt udlejer bag 881 ejendomme og tjener næsten 100 mio. kroner om året, og i alverdens storbyer beskyldes Airbnb-spekulanter for at presse boligmarkedet.Men hvordan ser det ud i Danmark og i hovedstaden København? I en serie sætter Berlingske Business fokus på det voksende Airbnb-marked. Første artikel blev bragt lørdag 2. december og kan læses på Business.dk.
To forretningsmænd henter millioner på at udleje boliger i København - ejet af deres fælles virksomhed - via Airbnb og andre tjenester. Det kan være i strid med reglerne, og hotellernes organisation kalder det »en professionel, kommerciel udlejningsvirksomhed«.
En izakaya er japanernes svar på en kro, en bar eller en gastropub, om du vil. Altså et sted, man svinger forbi efter arbejde og drikker øl og sake, mens man snacker lidt hurtige retter, før man enten går rigtigt ud eller helt hjem. En fyraftensbajer med gastronomisk sidevogn, kan man sige. Om vi i Danmark nogensinde kommer til at kunne implementere ovenstående koncept 1:1, kan der kun gisnes om. Lad det være alderen, der taler, men jeg vil mene, at fyraftensbajeren i dag er blevet en forjaget affære, hvor der skeles til uret, for børnene skal hentes, mad-påenhalv-time-kasserne skal pakkes ud, og Netflix ser jo ikke sig selv.Heldigvis kan Midori besøges på mange andre tidspunkter, og det gjorde vi en regnvåd aften lige inden årsskiftet. At det østasiatiske køkken er rykket ind i det gamle københavnske bindingsværk i det inderste af Indre By er et vellykket paradoks. Øst møder nord på de to trange etager med fritstående bjælker, hængende planter og spinkle træmøbler. At de samme træmøbler viste sig at være temmelig ukomfortable, blev der ikke tid til at brokke sig over, for både køkkenet og serveringen var så effektiv, at vi spiste, drak og betalte på lidt over en time. Uden at vi af den grund følte os kørt over.Dele-snackingKortet er enkelt og overskueligt med hovedretter og sideserveringer. Der er forskellige variationer over dumplings, tempura, stir fry-serveringer, diverse salater, misosuppe, edamamebønner osv. Retterne er ikke nødvendigvis full size, og der lægges op til dele-snacking. Og det var netop, hvad vi gjorde. Dagens tempura med asparges, rejer, laks og courgette (89 kr.) havde et udmærket bid, men var til den blege side, og tempuradejen manglede salt. På siden en lidt neutral wasabi-yuzu-sauce.Dumplings serveres i et utal af variationer, og betegnelsen dækker grundlæggende over fyld pakket ind i stivelse, der efterfølgende undergår en form for varmebehandling. Hos Midori bager de deres dumplings, så de serveres sprøde. Aftenens udvalg var med svinekød, og de var både saftige og smagfulde (59 kr. for 4). Ved siden af fik vi den koreanske kimchi, som er, vil jeg påstå, den fødevare, der hurtigst og mest effektivt kan give helt fabelagtig dårlig ånde. Ikke desto mindre er blandingen af fermenteret kinakål, chili og kinaradise en for mig udsøgt on-the-side-spise, og Midori lavede en særlig god en af slagsen (29 kr.), for den var både spicy og aromatisk og ikke slimet, som den af og til kan være. Kinaradisen gik igen i den hjemmelavede pickles (19 kr.), og det var godt, sprødt og simpelt. Seaweed-salaten (39 kr.) var en købeudgave, men smagen var fin og konsistensen den besynderlige, men rigtige blanding mellem sprød og gummi-agtig.Vi havde drukket øl - jeg en økologisk japansk Iki med yuzu (49 kr.), der mest smagte af tynd pilsner med en lidt kunstig citrusnote. Min ledsager havde været klogere og lyttet til tjenerens anbefaling og var derfor endt med en The Tail of aWhale (49 kr.) fra bryggeriet Brutal Brewing i fra Sverige; den havde god fylde og en klar duft af citrus.Så fik vi serveret Midoris sake-tasting, der bestod af fire forskellige typer kold sake. De blev smukt serveret og med kyndig vejledning af den endda meget vidende svenske tjener. Hele herligheden kostede 129 kr., og det var en elegant indflyvning over sakens variationer. På tallerkenen en generøs lakse-sashimi til kun 99 kr. for seks flotte stykker laks. Ud over den gængse wasabi var der også en hjemmelavet sauce på frisk wasabi, og det var et - stærkt - hit. Herefter aftenens mest anonyme servering: en stir fried tun i terayaki-sauce med grønne bønner (89 kr.). Fin, men forglemmelig. Man kunne have drømt om lidt ris til at suge saucen op, da det var rettens bedste element, men det fandtes ikke på kortet.Midori har én dessert, der denne aften var en hjemmelavet is på miso og lime og chokoladestykker på toppen. En miso-is har jeg aldrig smagt før, men det var faktisk ikke en dårlig idé. Tænk saltet karamel og peanuts. Desværre var konsistensen grynet og en smule krystalliseret, og det tager jo en del af fornøjelsen. Foruden de to dygtige tjenere var der en håndfuld kokke på arbejde denne aften. Og jeg forstår ikke, hvordan Midori får regnskabet til at gå op, når to personer kan spise sig mætte og tilmed drikke sake og kvalitetsøl på en af byens dyrere adresser for i alt 651 kr. Men jeg håber bundlinjen stemmer, og at Midori dermed kan agere fint og billigt alternativ til Indre Bys mere kostbare spisesteder. Der er en god del uhm og noget mindre wow på Midori, og det er ikke nødvendigvis her, man skal gå hen, hvis man vil have udvidet sin gastronomiske horisont udi det østasiatiske. Men til den hurtige sult, som et åndehul i hidsige Indre By eller til en low key asiatisk start på en aften ude, er Midori i Grønnegade et godt bud. For det gives tre store hjerter.ibyen@pol.dk 
I Grønnegade ligger Midori, der for få penge, men uden de store overraskelser serverer sikre østasiatiske evergreens.
Projektmager Finn Bach Petersen er stødt på grund med sit fine forslag til bebyggelse af området ved Europaplads/ Fredensgade.Alle de gamle huse, som bare ligger der og er i vejen, skulle bare fjernes. Alle aftaler med rådmand og teknisk forvaltning var ellers tilsyneladende på plads, og de store linjer var tegnet.Alligevel springer rådmand og teknisk udvalg nu i målet og aflyser det hele.Og selveste stadsarkitekten har rost projektet og sagt, at det netop passer ind i kommunens ønsker om højhuse og fortætning.Det må være brandærgerligt for projektmageren og enormt frustrerende, når alle aftaler om byens regler og retningslinjer synes afklaret. Forslag til ændring af kommuneplan og udarbejdelse af lokalplan har sikkert været klar.Vi er garanteret mange borgere i Aarhus, der kan forstå omfanget af projektmagerens skuffelse og frustration, for sådan har vi også haft det i de foregående år op til 2017 med hensyn til byggeprojekter i Aarhus' indre by.Vi er mange borgere, der er chokerede.Forskellen er blot den, at tidligere var det borgerne, der blev snøret og løbet om hjørner med under forvaltningen af byens regler og retningslinjer for nye bastante byggeprojekter, hvor lokalplanerne blev ændret fra rekreativt område til bolig/ erhverv, så projektmagerne rigtig kunne komme til.De må næsten ikke have kunnet få armene ned over al den velvilje over for højhusbyggeri på bekostning af byrum og bykultur.Nu ser det ud til, at det er byens borgere, der er i medvind, her i 2017.Det forlyder, at projektmageren har brugt mange penge på projektet; ejendoms-og grundopkøb samt sagsbehandling og projektering.Også her kan vi som borgere forstå ærgrelsen.Vi er mange, der har anskaffet os en bolig i tillid til byens gældende retningslinjer og kommuneplaner, men som senere har måttet erkende et værditab som følge af delvis spoleret beliggenhed, når kommuneplaner blev ændret, og regler blev bøjet.Måske er sammenhængen mellem valgår og sagsbehandling af vidtløftige byggeprojekter gået op for byrådets toneangivende flertal.Men så kan projektmagerne slappe lidt af i 2017. De "gode tider" vender nok tilbage, når det truende valgår er ovre.

Mia Nyegaard er valgt som ny spidskandidat for De Radikale i København, efter at tidligere integrations-og beskæftigelsesborgmester Anna Mee Allerslev (R) onsdag trak sig.Det oplyser partiet.Spidskandidaten blev valgt på et ekstraordinært medlemsmøde fredag aften. Mia Nyegaard fik 52 procent af stemmerne.Anna Mee Allerslev har sagt farvel til politik i København efter beskyldninger om vennetjenester og kritik af, at hun i sommer lånte rådhushallen til sit bryllup.Flere af hendes partifæller opfordrede hende til at gå af.»I aften har vi givet håndslag på, at vi kigger fremad og samarbejder,« siger Mia Nyegaard og fortæller samtidig, at hun efter 17 år som medlem af partiet er meget beæret over at være blevet valgt som spidskandidat.Var allerede indleveretMia Nyegaard fik ved sidste valg 698 personlige stemmer. Hun er nummer fem på partiets kandidatliste til kommunalvalget og socialordfører for De Radikale.To andre var i spil som spidskandidat.Det var gruppeformand Tommy Petersen og Annette Thaulow.Selv om Mia Nyegaard er valgt til spidskandidat, kan kandidatlisten til kommunalvalget ikke ændres, fordi den allerede er indleveret. Det betyder, at Anna Mee Allerslev fortsat vil stå øverst på stemmesedlen.Kan blive sværtDerimod har valget af spidskandidat betydning for, hvem partiet vil skubbe forrest i valgkampen, og hvem der skal være borgmester, hvis partiet får nok stemmer til at beholde en post.Partiets succeskriterium er at opnå syv mandater ved kommunalvalget, men Mia Nyegaard forudser, at det kan blive svært. Et mere realistisk bud er fem eller seks kandidater, vurderer hun.»Men vi gør, hvad vi kan, for at nå det mål, vi har sat,« slår hun fast.Mia Nyegaard er valgt i Indre By, hvor hun også bor/ ritzau/.'' I aften har vi givet håndslag på, at vi kigger fremad og samarbejder Mia Nyegaard, ny spidskandidat for De Radikale i København.

Berlingskes omtale af Peter Olesens nye bog om broerne i København inspirerer til tanker om flere broer. Når metrostation Gl. Strand åbner, kan man stå ved Thorvaldsens Museum og drømme sig til et kæmpehop over kanalen til Metro - så nær og dog så fjern. I metroselskabets oprindelige skitser hed stationen Christiansborg, men var dog placeret på Gl.Strand. Den fadæse blev der navnemæssigt rettet op på, for som det er, har stationen intet med Christiansborg på Slotsholmen at gøre.Fra Gl. Strand til Slotsholmen og Thorvaldsen som det fremmeste, eller omvendt, har fodgængerens svære valg altid været: Nedenom ad Rådhusstræde eller op til Højbro - lige l-a-n-g-t. Hvis bare man kunne komme lige over? Og muligt ville det jo være med en lille byæstetisk Ny-bro. Med ca.350 meter er Frederiksholm Kanal mellem Stormbroen og Højbro den mest centrale, men længste bro-løse strækning. En gangbro vil være en tilgængelighedsforstærkende foranstaltning, der kan knytte byen og Slotsholmen sammen med videre stræk lige ned til Havnen.Ikke for ingenting hedder fortsættelsen af Gl. Strand Nybrogade. Indrømmet er historikken ikke helt klar, noget med 1600-tallet, mener somme, andre hælder til, at Nybro kunne være en kaj.Uanset forhistorie - Amsterdam kan det med småbroer, Sankt Petersborg og Venedig ligeså. Vi er da også ved at komme efter det, og Ny-bro ligger lige for som ren gevinst ved afslutningen af metrobyggeriet. Broen der som populær smutvej for fodgængerne forbinder Slotsholmen med Gl.Strand og indre by. BONNIE R.MÜRSCH, ADVOKAT, OG KAREN ZAHLE, ARKITEKT, KØBENHAVN.

Effektivitet, kvalitet og ordentlighed er tre nøgleord, som Ole Hasselgaard prioriterer meget højt.Det har han altid gjort.Både før han blev rigsadvokat, og nu hvor han sidder som chef for hele den danske anklagemyndighed.Ole Hasselgaard er født og opvokset i Vejle, hvor fodbolddrømmen blev vakt til live af byens fodboldstjerne Allan Simonsen, som rigsadvokaten fulgte troligt gennem sin barndom.I dag tjekker han stadig fodboldresultaterne dagligt, selv om han sidder bag skrivebordet i Københavns Indre By. Han forlod Jylland, da han i 1993 blev færdiguddannet som kandidat i jura fra Aarhus Universitet.Siden da har han arbejdet i Justitsministeriet - kun afbrudt af korte pauser - indtil han i 2012 blev udnævnt til rigsadvokat.En helt ny verdenHverken moren eller faren var uddannet akademikere, så da Ole Hasselgaard begyndte på jura, var det en helt anden verden, der åbnede sig for ham.Han har værnet om at holde fast i respekten for de mennesker, han arbejder med.»Selv den værste forbryder skal behandles ordentligt, for det er i sidste ende det, som viser, om vi er et retssamfund.Det er vigtigere, at sagen bliver behandler ordentligt, end om gerningsmanden får syv eller otte års fængsel,« fortalte Ole Hasselgaard til Anklagemyndighedens magasin i 2015.»Ordentlighed betyder dybest set, at vi skal have respekt for de mennesker, som vi har med at gøre.« Den respekt er kommet ind med modermælken ved en mor, der arbejdede som kontorassistent og en far, der var kriminalassistent i det lokale politi. Her oplevede han blandt andet, at da en kriminel, som faren havde taget vare på, selv skulle have barn, pakkede Ole Hasselgaards mor en startpakke med babytøj og tilbehør.En af goderne ved at være chef for hele Anklagemyndigheden er, at han har fået sine nærmeste medarbejdere til at planlægge dagens møder, så de passer til Ole Hasselgaards døgnrytme.For han er B-menneske.»De bedste beslutninger træffer jeg om eftermiddagen,« røbede han i samme magasin.Til daglig bor Ole Hasselgaard på Frederiksberg, er ikke gift, har ingen børn og bruger sin fritid på at læse bøger og løbe ture. / ritzau/ Ole Hasselgaard, Rigsadvokat, Frederiksberg.
Ordentlighed er et begreb, som rigsadvokat Ole Hasselgaard sætter meget højt. Også selv om han helst går i hættetrøje.

PROFIL. 
I følge beboere vil det nye tårn, som kong Christian IV planlægger i midten af København, ødelægge byens skyline, skygge for solen og skræmme turister væk.Et 42 meter højt tårn midt på Købmagergade, der kan bruges til at observere stjerner og andre himmellegemer med.Det er den ambitiøse plan, som Christian IV for nylig har lanceret i samarbejde med hof-astronomen Christian Longomontanus.Men et enormt observationstårn midt i byen er dog ikke noget, som huer de lokale, hvoraf mange kraftigt har protesteret.»Majestæten har fuldstændig undladt at inddrage undersåtterne i en inkluderende dialog om processen inden beslutningen blev truffet,« siger Povl Skomager, der er talsmand for gruppen »Kiøbenhavnere mod Overflødige Taarne«. »Det er et stort problem, eftersom tårnet vil komme til at kaste skygge over store dele af indre by og føre til omfattende anlægsarbejde på en af byens mest centrale gader i årevis, ja endda måske årtier,« fortsætter han.Københavns borgmester, Reinholt Hansen, er også stærkt skeptisk over for planen.»Rigtigt mange turister kommer til København fra både provinsen og udlandet for at opleve blandt andet det unikke, gamle bymiljø omkring Købmagergade, og jeg tror helt ærligt ikke, at de vil være særlig begejstrede for at få oplevelsen ødelagt af et gigantisk, hypermoderne tårn, som overhovedet ikke passer ind i omgivelserne, bare fordi kongen har fået lyst til at kigge på stjerner,« forklarer han.Foreningen »Nej til hestekræfter« finder det stærkt problematisk, at det planlagte tårn skal indrettes, så hestevogne kan transportere redskaber op i tårnet.»Ved at udelade et design med trapper vil flere hundrede københavnske arbejdsmænd gå glip af oplagte muligheder for et ærligt arbejde,« siger talsmand Jens Madsen, der også fortæller, at flere vejrkyndige har udtrykt frygt for, at vindstød gennem en snoet opgang kan skabe tornadoer.rokokoPosten har forgæves forsøgt at indhente en kommentar til protesterne fra majestæten. En anonym kilde ved hoffet siger dog, at kongen overvejer, om han skal inkludere de protesterende beboere i en konstruktiv fremadrettet proces om tårnet eller lade dem radbrække og lægge på hjul og stejle.RokokoPosten er en parodi på den aktuelle nyhedsstrøm. Alle RokokoPostens nyheder er således fiktive, selv om de er stærkt inspirerede af virkeligheden.

Den taktfaste lyd af hestehove markerer, at gardehusarerne er på vej i deres blå uniformer med hvide fjer på toppen af hovedet.Dronningens store guldkaret følger efter, trukket af seks hvide heste. Og som kronen på værket sidder dronning Margrethe i sin mørkebrune pels i kareten og smiler til de fremmødte, som bruger morgenstunden på at hilse på majestæten.I går morges blev dronning Margrethe kørt i guldkaret ad Store Kongensgade samt Holmens Kanal og over Holmens Bro eskorteret af gardehusarregimentets hesteeskorte.Målet var Christiansborg Slot og nytårskuren for officerer fra forsvaret og Beredskabsstyrelsen samt repræsentanter for større landsorganisationer og kongelige protektioner.Fulgt til dørsDer var bred enighed blandt de fremmødte i Store Kongensgade om, at det er betydningsfuldt og traditionsrigt at se Dronningen.»Dronningen er et samlingspunkt.Jeg har også været på Frederiksberg Slot og se dem træne. Så nu er det ligesom at følge det til dørs,« sagde Annie Kyndesen, som var taget fra Nørrebro til indre by for at se Dronningens karettur.Marna Nygaard var ikke taget langt, hun bor nemlig i Store Kongensgade, hvor kareten passerer. Så hun havde udskudt morgenkaffen og i stedet taget trapperne ned for at hilse på dronning Margrethe.»Det er jo festligt,« sagde Marna Nygaard, som gerne møder op, når der er mulighed for at vinke til Dronningen.»Det er en tradition. Og vi skal passe på vores traditioner,« bemærkede hun.Den mørkebrune pels, der holdt Dronningen varm i kareten, bar hun også ved nytårskuren for diplomatiet, der blev holdt på Christiansborg onsdag. Her var den nye amerikanske ambassadør Carla Sands blandt gæsterne, der kunne hilse på dronning Margrethe, kronprins Frederik og kronprinsesse Mary.Efter nytårskuren i går blev Dronningen eskorteret hjem til Amalienborg i guldkareten via Bredgade.
GYLDEN TRANSPORT Traditionen tro blev Dronningen fragtet i guldkaret til Christiansborg Slot forud for gårsdagens nytårkur.
RANDERS: En tvist mellem en 23-årig lejer, der ikke havde betalt husleje i to måneder, og en 56-årig udlejer, endte i et mindre slagsmål, og begge blev sigtet for vold. Lejeren skubbede udlejeren ind i en dør og tog halsgreb på ham.Udlejeren, der ville syne lejligheden, smed herefter lejeren ned ad trappen, så han ramte ind i en væg.AARHUS: En 46-årig kvinde blev taget i at stjæle børnetøj i H&amp;M sammen med en anden kvinde.En butiksdetektiv løb efter dem til en bil, men hun blev skubbet, da hun konfronterede den 46-årige med tyveriet.Bilen kørte væk med den anden kvinde, en passager og børnetøjet, mens detektiven holdt butikstyven fast. Hun blev sigtet for røveri.NYSTED: Under påskud af, at vandet i området var forgiftet, blev en kvinde lukket ind hos en 87-årig og gik med hende ud på badeværelset.Imens luskede en medsammensvoren ind i kvindens soveværelse og stjal kontanter og smykker.Politiet advarer mod at lukke folk ind, som hævder, at de skal kontrollere vandet.NÆSTVED: Fem biler udbrændte, og tre fik varmeskader, da der natten til tirsdag kl. 2.13 opstod brand i carporte på Figenvej.Brandvæsenet fik hurtigt kontrol over branden, og ingen kom noget til. Politiets teknikere undersøger brandårsagen.NEXØ: En ældre bus, der er ved at blive sat i stand, og hvor alle sæder netop var udskiftet, blev udsat for hærværk på Nexø Bustrafiks parkeringsplads.Mellem lørdag og søndag skrev en ukendt gerningsmand ' 365' på samtlige nakkestøtter.KØBENHAVN: Under endnu en aktion mod ' romalejre' i København blev 13 anholdt, da politiet tog rumænerne på ' sengen' for at overnatte i det fri.Politiet var i Landgreven, indre by, og på Blushøj og Haydnsvej i Sydhavnen.Rumænerne får 1000 kr. i bøde, der automatisk sættes ned til 500 kr, fordi de er fattige.HELLERUP: Kl. 4.11 tirsdag gik alarmen i en tøjbutik på Philip Heymans Alle.En patrulje kom til stedet, hvor ruden var knust med et koben, og en 17-årig dreng fra Frederiksberg var ved at samle tyvekoster sammen. Han kom ikke langt.

I mandagens anmeldelse af Ole Brandenborg Jensens bog om NSDAPs udlandsorganisation i Danmark fra 1932 til 1945 leverer Berlingskes Bent Blüdnikow eine grausame Salbe mod undertegnede og Weekendavisen. Anledningen er en artikel om Skt. Petri tyske skole, som jeg skrev i 2016, og hvori optræder passagen: »Når der overhovedet foregår noget som helst »nazistisk« på den tyske skole og kirkes område i Københavns indre by under krigen er det altså et udtryk for tvang fra besættelsesmagten.« Som påvist af Brandenborg Jensen var jødiske børn blevet presset ud og indimellem ilde behandlet i 1930rne, og skolen »blev en rugekasse for kommende partimedlemmer af NSDAP«. Alligevel må jeg melde hus forbi, og forklaringen ligger sådan set implicit i det citat af mig, som Blüdnikow fremhæver. Som skrevet står, er passagen møntet på situationen under besættelsen, og ikke tiden inden besættelsen, hvori størstedelen af det af Blüdnikow fremhævede foregik.Ordet »nazistisk« er i øvrigt udstyret med citationstegn, fordi jeg i virkeligheden henviser til aktiviteter eller forhold, som var forlangt eller ønsket af den tyske besættelsesmagt.Fokus i min artikel var den kongelige patron for den tyske kirke og skole, Gustav Bardenfleths, indsats under besættelsen, hvor det med held lykkedes ham at placere sig som et bolværk mod besættelsesmagtens evindelige lyst til at øve indflydelse på skolen under krigen.At det selvfølgelig ikke er hele historien om nazisterne og den tyske skole, er fuldstændig korrekt.Det fremgår i øvrigt også af oplysningen i min artikel om, at skolens musiklærer, Modis, i 1932 forsøgte at bruge sin stilling til at opbygge en nazistisk partiorganisation i Danmark som en gren af NSDAP i Hamborg. POUL PILGAARD JOHNSEN, JOURNALIST, WEEKENDAVISEN.

EJENDOMME På det østlige Amager erhverver pensionsselskabet PFA en fuldt udlejet erhvervsejendom, og frem mod midten af 2020' erne er planen at videreudvikle området med en kombination af erhverv og boliger.Planerne omfatter både renovering af eksisterende bygninger og nybyggeri, fortæller direktør i PFA Ejendomme, Michael Bruhn, i en pressemeddelelse.- Mange tidligere industriområder i hovedstaden er løbende blevet udviklet i retning mod erhverv og boliger og er derved blevet integreret som naturlige dele af København by. Vi har erhvervet en særdeles velbeliggende industriejendom, som vi ser frem til at udvikle til glæde for københavnerne, forretningslivet og ikke mindst vores kunder, som vi venter får et rigtig godt afkast af den her investering, siger Michael Bruhn.Få områder tilbageHan forklarer, at investeringen skal ses i lyset af, at der er tale om et af få tilbageværende industriområder tæt på Københavns indre by, hvor der samtidig er mulighed for bygge nyt.- Området er centralt beliggende med kun 1,5 km til København centrum. Mod øst har du Amager Strandpark og mod nord grønne, rekreative områder i form af Kløvermarken. Samtidig er man i umiddelbar nærhed af to metrostationer, det vestlige Amager og Københavns Lufthavne, siger Michael Bruhn.De eksisterende ejendomme på samlet 3.747 kvm var tidligere ejet af AGA A/ S, som altså nu har solgt bygningerne til PFA som led i en ' sale-lease-back' aftale.Den første renovering af ejendommen på Vermlandsgade 1 går i gang i 2020 og i Uplandsgade i 2023. Renoveringerne bliver foretaget i ' New Yorker'-stil.Transaktionen og den mulige arealudvikling gennemføres sammen med Thylander Gruppen og datterselskabet Sophienberg Gruppen.
Pensionsselskabet vil renovere ejendommen i ' New Yorker'-stil.
Mellemfolkeligt Samvirke, Røde Kors, Dansk Flygtningehjælp og Kræftens Bekæmpelse.Der kan nærmest ikke nævnes en dansk velgørenhedsorganisation, som Ole Bang ikke har været omkring.Ole Bang, som fylder 85 år i morgen, gik på pension i 2003, men han er langtfra færdig med at lade den røde humanitære tråd spinde gennem sit liv.61 år med humanitært arbejde er i dag vekslet til en plads i Indre Bys Lokaludvalg som repræsentant for det københavnske område Gammelholm. Her agerer han borgernes talerør til politikerne på rådhuset." Lykken i mit arbejde har været, at jeg altid har været i nærheden, når der var brug for sådan én som mig til løsning af vigtige samfundsmæssige og humanitære opgaver," siger han.I dag huskes han dog især for sine mange år som direktør i Kræftens Bekæmpelse." Karriererens største opgave," lyder det fra hovedpersonen selv.Det lykkedes ham at udvikle den dengang lille landsforening med et budget på 48 millioner kroner til en national og international kræftorganisation med årlige indtægter på 350 millioner kroner. Men den store succes blev vendt til nederlag, da en årelang konflikt med kræftforskere kulminerede med hans afskedigelse i 1994." Jeg ser tilbage på min tid i Kræftens Bekæmpelse med stor glæde, ikke mindst fordi de uenigheder, som gav anledning til min fratræden, efterfølgende er blevet løst til min fulde tilfredshed," siger Ole Bang.Han formåede at ryste nederlaget af sig. Især i 1996, da daværende miljø-og energiminister Svend Auken opfordrede ham til som bestyrelsesformand at stå i spidsen for Elsparefonden. En post, som han bestred indtil sin pensionering i 2003/ ritzau/.navne@k.dk 
portræt Ole Bang, der fylder 85 år i morgen, viede sit arbejdsliv til humanitære organisationer. Men også i pensionsalderen er han aktiv.
at man burde tage menneskers dna allerede ved fødslen med tanke på det antal uopklarede mord og forbrydelser, der sker i både Danmark og i udlandet. Måske er det et spørgsmål om etik, men er det ikke vigtigere at få opklaret sagerne? Paul Alring Kingosvej 49 Helsingør at når nu Sveriges eget politi åbent erkender, at kriminalitet og radikal islamisme er ude af kontrol, bør vi hurtigst muligt få nummerplade-scannere og stikprøvemæssig paskontrol på Øresundsbroen og i Helsingør.Nicolai Sennels København at det sås tydeligt til Socialdemokratiets kongres i weekenden, at der ikke er stemmer i syge og handicappede. Formand Mette Frederiksen nævnte ikke med et eneste ord, at hun ville rulle kontanthjælpsloftet og 225-timersreglen tilbage, hvis hun bliver statsminister ved næstevalg.Regina Hillerup Gildbrovej 68 Ishøj at det ikke kan passe, at en flok løbere skal have lov til at overtage hele indre by i København.I søndags måtte jeg og mange andre stæse forvirrede rundt i byen for at finde ud af at komme rundt. Det kan ikke passe, at vi andre skal indordne os under en flok motionister, der gerne vil vise sig frem.Ole Arnold Hansen Vigerslevvej 234 Valby at hvad hjælper penge, stilling og status, når man er ved at miste sig selv? Prins Henrik, jeg håber, du vil nyde dit otium. Du kan være stolt af din kone, dine børn, børnebørn og alt, hvad du har bedrevet.Må du blive behandlet med den værdighed, alle i sin alderdom fortjener. Alt godt til det sidste.Michael Unna Pottemagertoften 208 Højbjerg at jeg i dag blev overrasket af en stor flok af admiraler. Ikke i børneflok, ikke i inkassatorer eller som anden fiktion. Men sommerfugle - hvilket fascinerende syn, der gemmes for livet.Benny Silvert Skovåsen 27 Kr. Såby.

Det danske marked for investeringsejendomme er på rekordkurs i 2017, hvor salget af investeringsejendomme formentlig lander på 86 mia. kr. 

23-årige Amer Siddique, der er medlem af banden Loyal To Familia (LTF), er tirsdag blevet idømt otte års fængsel af Retten på Frederiksberg.Han er desuden blevet udvist af Danmark med indrejseforbud for bestandig. Siddique er blevet dømt for drabsforsøg og grov vold.Det oplyser Søren Harbo, der har været anklager på sagen.Det var i august sidste år, at han sammen med to til tre andre ukendte gerningsmænd forsøgte at dræbe en mand på en tankstation i Valby.Omkring klokken 02.00 overfaldt de manden, der sad i en bil, med kniv. Han blev stukket adskillige gange og var i livsfare. I alt fik han 26 knivstik. Snit i ansigt, på ryggen, ben og arme.Siddique havde ikke nogen direkte relationer til ofret. Motivet til overfaldet var tilsyneladende et tidligere slagsmål, fortæller anklageren.- 14 dage tidligere har der været et slagsmål inde i indre by. Det er det slagsmål, som det efter vores opfattelse var hævn for, siger anklageren og fortsætter: - Som der blev sagt under sagen: ' sådan går det, når man fucker med LTF'.Søren Harbo er tilfreds med dommen, der var i tråd med den straf, som han havde krævet.Ud over drabsforsøget blev Siddique også dømt for grov vold. Det skete, mens han sad varetægtsfængslet i Vestre Fængsel i juni i år.Sammen med syv andre medlemmer fra LTF overfaldt han to mænd i Vestre Fængsel. Det er tidligere kommet frem, at de to mænd, der blev overfaldet, var medlem af banden Black Army.23-årige Siddique er tidligere dømt for både røveri og grov vold. På gerningstidspunktet var han prøveløsladt.To gange tidligere har anklagemyndigheden forsøgt at få ham udvist. Denne gang skete det så trods den dømtes tilknytning til Danmark.Siddique er født og opvokset i Danmark, men han er ikke dansk statsborger. Han er derimod britisk statsborger, men har ikke familie i Storbritannien.Siddique har valgt at anke dommen til landsretten.

En beruset kvinde steg ind i en taxa på Amager Torv ved Strøget i København for at blive kørt hjem efter en bytur.Men køreturen endte i et mareridt, da taxachaufføren, ifølge politiet, kørte afsides med kvinden og voldtog hende på bagsædet.Efter voldtægten kørte taxachaufføren den yngre kvinde hen til Frederikssundsvej og satte hende af.Hun blev fundet fortumlet af en forbipasserende, der slog alarm til politiet.I næste uge stilles den 44-årige taxachauffør for retten på Frederiksberg, hvor han er tiltalt for voldtægt under brug af vold eller trusler.Den 44-årige er pakistansk statsborger og kræves udvist.Han nægter sig skyldig og har forklaret, at han havde samleje med kvinden, men at hun gjorde det frivilligt.Voldtægten skete, ifølge tiltalen, 28. september sidste år mellem klokken 2.30 og 3 på Klintevej i Brønshøj.Kunne ikke gøre modstandKvinden skulle køres fra indre by til Frederikssundsvej, men taxachaufføren kørte i stedet til Klintevej, hvor han standsede bilen.Ifølge tiltalen gik han om til bagsædet, kravlede ind til hende og låste dørene, så hun ikke kunne flygte. Han holdt hende fast og lagde sig oven på hende, vel vidende at hun var beruset og ikke kunne gøre modstand.Den 44-årige kyssede hende flere steder, bed hende i øret og sagde: ' I know you want it' (' jeg ved, du vil have det', red.). Så trak han hendes leggings og trusser ned og tiltvang sig samleje.Kvinden forsøgte at vride og sparke sig fri og sagde gentagne gange, at han skulle stoppe.Taxachaufføren blev anholdt et par uger efter voldtægten, da politiet fandt en video-overvågning fra Amager Torv, hvor kvinden ses stige ind i taxaen. Politiet fandt også video-overvågning fra Frederikssundsvej, hvor kvinden blev sat af.js@eb.dk 

OMBYGNING Efter en omfattende ombygning har foreløbig 17 virksomheder valgt Vibenshuset på Østerbro i København som adresse, og den tidligere Galle &amp; Jessen-chokoladefabrik er efterhånden blevet daglig arbejdsplads for 450 ansatte.Pensionsselskabet Topdanmark overtog ejendommen for nogle år siden og har foretaget en gennemgribende modernisering af lokalerne, som er en kombination af den gamle fabrik og nybyggeri fra 2001.Blandt de nye lejere er virksomheden Abakion, som hjælper virksomheder og organisationer med at digitalisere deres forretningsprocesser.- Vi boede i forvejen på Østerbro i mere traditionelle lokaler og havde brug for mere plads. Vi har fået et kraftigt løft, fordi vi har adgang til en række faciliteter, som vi med 70 ansatte ikke kunne have, hvis vi boede for os selv, siger adm. direktør og medejer Kenneth Kryger Gram.Opført i 1884Det samlede kompleks omfatter dele af den over 100 år gamle fabrik og byggeri fra omkring år 2000. De seneste år har arkitekter og håndværkere forandret ejendommen, der kan føres tilbage til 1884, til et topmoderne flerbrugerhus med en række fælles faciliteter: Personalerestaurant, reception, kaffebar, fitness, auditorium, konferencecenter, mødelokaler, mange ppladser og jævnlige netværksarrangementer.Om to år åbner metrocityringen med Vibenshus Runddel Station - og om få måneder flytter håndværkerne derfor hovedindgangen fra Lyngbyvej og rundt om hjørnet, så den gamle chokoladefabrik næsten får metro til dørtrinnet.brahe.BygningenDen oprindelige fabrik blev bygget i 1884, da Galle &amp; Jessen flyttede produktionen af blandt andet chokoladefrøer ud fra Indre by til Vibenshus Runddel.De næste cirka 100 år blev her fremstillet lækkerier, men det foregår i dag hos Toms Fabrikker i Ballerup.Det meste blev revet ned, og en del år lå it-virksomheden Mærsk Data/ IBM på adressen.
En større ombygning har sikret Vibenshuset i København med den tidligere Galle &amp; Jessen-fabrik på Østerbro en stribe nye lejere med flere hundrede ansatte.
JEG HAR nu studeret et år på statskundskab på Københavns Universitet, rugekassen for fremtidens djøf'ere. Og således infiltreret i miljøet kan jeg berolige de bekymrede som Dybvad og Kjærsgaard med, at kommende konsulenter, politikere og embedsfolk ikke er så storbyelitære, som de nuværende bliver beskyldt for at være. Forsamlingen af djøf'ere in spe er ikke den der flok storbybørn fra den kreative klasse på Østerbro, er ikke de der børn af speltmødre, er ikke flasket op på sojamælk, og deres horisont rækker ikke kun til brokvartererne. Tværtimod.Flere af mine studiekammerater kommer fra Pomfritkysten, andre fra Whiskybæltet og rigtig mange kommer fra Vandkantsdanmark. Nogle af os, der kommer fra vidt forskellige miljøer i landet, har lige holdt en uges ferie i Marstal, hvor den årlige havnefest og dens gæster var langt mere bekendt for de fleste af mine medstuderende, end Indre Bys barer og dertilhørende klientel er det.Indrømmet, jeg er vokset op i Kartoffelrækkerne på Østerbro. Men jeg har, tro det eller ej, været uden for ghettoen. Jeg har tilbragt alle mine sommerferier med familien på Ærø. Jeg har været på højskole i Midtjylland. Min mor er rundet af bønder og skolelærere og min far af søfolk.Jeg har vistnok en ganske almindelig, gennemsnitlig familiebaggrund for et land som Danmark. Og efter at jeg er begyndt på statskundskabsstudiet, er min indsigt i Danmarks borgere blevet bredere og mere nuanceret.Selv om jeg i fredagsbaren selvfølgelig møder københavnske akademikerbørn, der aldrig har været uden for S-togslinjerne, er det de jyske og fynske vendinger, der bliver smidt flest af hen over øllerne.De studerende på statskundskab er helt almindelige unge danskere: provinsbørn og landsbyboere. De er sønner og døtre af folkeskolelærere og sygeplejersker, men også politikere og præster. Nogle af dem har kørt til halbal på Puch Maxi, andre har kørt til Kødbyen i taxi. Det er disse unge mennesker, mine studiekammerater, der bliver de nye lærde. Og det gør de med en enorm forståelse for hele Danmark og med en indsigt, der vil gavne de fleste danskere i mange år fremover.

Mandag skrev realitystjernen Gustav Salinas på sin Facebook-profil, at han ledte efter en stripper til sin fødselsdag.' Han skal være høj, muskuløs, flot og ikke se billig ud', skrev Salinas.Og opslaget gav pote. Der gik ikke mere end et døgn, før Gustav fandt den ' perfekte' stripper til sin fest.- Han er høj, fræk, har tatoveringer på siden, blondt hår og kæmpestore hænder.Han ser heller ikke billig ud, men sulten. Rigtig sulten, siger han til Ekstra Bladet, da vi fanger ham på telefonen.Realitystjernen er vant til et luksuriøst liv med glitter og glamour. Det kommer derfor ikke som en overraskelse, at han holder en kæmpe fest.- Jeg har inviteret ca. 50 af mine venner til en stor 25-års fødselsdagsfest. Det bliver i indre by med lækre cocktails, sushi, lagkage og nu en stor, lækker stripper, fortæller Gustav til Ekstra Bladet.Holder 25-års fødselsdag - for tredje gangRealitystjernen og fitnesskongen Gustav Salinas er dog ikke meget for at blive ældre. For nok inviterer han til stor 25-års fødselsdag.Men i virkeligheden er han altså 26 år og fylder 27.Da Ekstra Bladet spørger, hvordan han har det med at fylde 25 år, svarer han prompte: - Ja, det har jeg jo prøvet før. Men hvis der er nogen til festen, som siger, at jeg ser ældre ud, så bliver de smidt ud, siger han med et grin.Han fortæller samtidig, at han kommer til festen uden en mand under armen.- Jeg har inviteret en masse søde bøsser. Men jeg er stadig single, slår den evigtunge kendis fast.cs@eb.dk .Hvis der er nogen, som siger, at jeg ser ældre ud, så bliver de smidt ud.
Realitystjernen fejrer fødselsdag omgivet af venner - og en stripper.
Københavns indre by er rig på historie. Dele af den historie bliver markeret med mindeplader på de bygninger, hvor berømte danske søhelte og forfattere har haft til huse. Andre dele får mindre opmærksomhed. Anders Olling og Martin Voola udgør tilsammen Another Copenhagen, som siden 2008 har arrangeret slavehistoriske byvandringer med det formål at oplyse den nysgerrige offentlighed om Danmarks fortid som slaveejende og -sælgende nation.I anledning af jubilæet for salget af Dansk Vestindien til USA har de to turguider taget initiativ til en mere permanent markering af Danmarks slavehistoriske fortid. De har fået lavet tre informative messingskilte til at hænge op på tre bygninger, der på forskellig vis har forbindelse til den danske slaverihistorie.På Charlottenborg fik rektor for Det Kongelige Danske Kunstakademi Sanne Kofod overrakt en mindeplade under en byvandring tidligere på måneden. Her lyder teksten: »Bygherren Ulrik Frederik Gyldenløve ejede skibet Friederich, som omkring nytår 1675-76 nåede til St.Thomas med den første dansk-norske last af slaver til Dansk Vestindien«. Ved Odd Fellow Palæet på Bredgade er der allerede en mindeplade, der fortæller om bygherrens forretninger, men mindepladens tekst får ikke det hele med. Odd Fellow Ordenen har nu modtaget en supplerende mindeplade med teksten »Familien Schimmelmann, som ejede palæet omkring 1800, havde cirka 1.000 slaver på deres fire plantager i Dansk Vestindien.« Til Det Gule Palæ i Amaliegade, Hofmarskallatet holder til, er der lavet et skilt, der oplyser, at »Bygherren Henning Frederik Bargum varetog den danske slavehandel fra 1765 til sin fallit i 1774.« Anders Olling og Martin Voola har endnu ikke haft lejlighed til at aflevere pladen til Hofmarskallatet.De to øvrige mindeplader mangler stadig at blive hængt op.loni.
Hvad sker der?
LETBANE De er begyndt at vænne sig til synet af den i Aarhus. 100.000 kilometer har den nye letbane i Aarhus kørt, men indtil nu har det været uden passagerer.Men nu skulle den være god nok. Klokken 11 torsdag fik århusianerne lov til at stige om bord på toget, når det standser ved stoppestederne i indre by.Og så er det endda gratis.Tidligt fredag morgen ventes toget at være i almindelig drift med krav om gyldig billet, oplyser Trafikstyrelsen, Aarhus Kommune og Aarhus Letbane.Men fra torsdag klokken 11 kostede det ikke noget at tage toget en af de seks gange i timen, det kører mellem togstationen i Aarhus og Aarhus Universitetshospital i Skejby. Der er i alt 12 stop.KritikOnsdag oplyste Trafikstyrelsen, at man havde givet grønt lys til, at letbanen kunne begynde at køre med passagerer, såfremt en række sikkerhedsbetingelser bliver opfyldt. Selskabet bag, Aarhus Letbane, valgte hurtigt at sige ja til kravene, og at man er klar til at tage letbanen endeligt i brug.Trafikstyrelsen er undervejs blevet kraftigt kritiseret af Aarhus' borgmester, Jacob Bundsgaard (S), der har kaldt styrelsen " magtarrogant" og udtrykt manglende tillid til styrelsen.Kritikken er blevet affejet af Trafikstyrelsen, hvor vicedirektør Kaare Clemmensen har skudt skylden på letbanens dårlige arbejde med at forberede tilladelserne.Regionsrådsformand Bent Hansen mener fortsat, at det vil give mening at udbygge letbanen yderligere, som der er planer om.- Aarhus og Østjylland er et vækstområde, så der er brug for en effektiv kollektiv trafik, og det får vi med letbanen. Det giver ikke mening for os at tale om for eksempel en metro som i København, siger han.Det er i første omgang kun den såkaldte indre strækning, der begyndte at køre torsdag. Strækningerne mod Odder og Grenaa bliver taget i brug efter årsskiftet./ ritzau/.
Fredag ventes letbanen at køre i almindelig drift.
For nogle få år siden, i forbindelse med udvidelsen af Helsingørmotorvejen, blev der på motorvejene omkring København, med meget korte afstande fra hinanden, sat elektronisk styrede informationstavler op til en værdi af 40 mio. kr. De er if. Vejdirektoratet ved at blive taget ned igen, fordi der ikke kan skaffes de 30 mio. kr.årligt, som det koster at drive dem.Når man tænker på, hvad der råbes op om for at få flere midler til alt fra forskning til sygehusdrift og ældrepleje, kan man let få tanken, om det er en aprilsnar. I mine øjne har oplysningerne på tavlerne mere underholdningsværdi end praktisk betydning for, hvordan jeg kører og hvorhen, så det kan jo i virkeligheden være, at det er sandheden bag afgørelsen. 30 mio.kr. årligt bare til drift og vedligeholdelse lyder da også voldsomt.Men hvad gør man for trafiksikkerheden i Jyllands alternative hovedstad Hamborg, som er omtrent på størrelse med København? Her opsætter man i den indre by nu flere elektroniske fartfælder, fordi det har vist sig at være en god investering. Alene en enkelt fartfælde til en pris af 750.000 kr.anbragt i et af Hamborgs farligste gadekryds, indbragte på et år næsten 9 mio. kr. På grund af succesen udvider man nu antallet, så man kommer op på i alt 30 fælder.Selv om de andre fartfælder i gennemsnit "kun" hiver 1-4 mio. kr.hjem pr. fartfælde om året, må det siges at være en god forretning.Hertil kommer glæden for de lovlydige trafikanter over ikke længere at være helt til grin, når de bliver overhalet af fartbøllerne.Steen V. Skånstrøm Krogholmgårdsvej 17, Vedbæk.

Nemesis Hagl og lyn vs. halvmaratondeltagere Den himmelske straf mod alle de positive energibundter med funklende pink Asics-trainers og jeres mål om at løbe CPH Half på under 1: 45. I kan ikke skjule jeres hovmod og stolthed for Herren, oh løbertyper.Virkelighedsfornægtelse Nuklear ragnarok vs. Ungarn-Danmark Tirsdag aften stod tv-underholdningen mellem at overvære Donald Trump i FN true med at starte det endegyldige atomragnarok og se kvindefodbold. Aldrig har valget været nemmere. Sæt tacklingen ind i deres fede knæ, ladies! Hædersmand Søren Pind Venstreminister, der har gjort det ulovligt for sine ansatte at sende arbejdsmails og -sms'er til hinanden om søndagen.Pind er og har altid været ein Mensch.Fejlstavning ' Frau und Mäench' Frisør i Indre By, der fortsætter trenden i København med at smide umotiverede umlaut'er ind i navne som Höst og Köd, som var der ingen dag i morgen.Mette Frederiksen (S): »Der er da ikke fedt i London« Socialdemokratiets leder begrunder et nej til flere kvoteflygtninge med situationen i London, en af de fedeste byer i verden. »Indskrænkethed, serveret bedrevidende«, med Paula Larrains ord, som en fucking Trump med hestehale.Begivenhed Københavns Radiobiograf Festival Under hvilken man sidder i en biograf og lytter til radioudsendelser, fordi så er der »plads til nærvær«. Den kulturbegivenhed, Listen har haft mindst lyst til at gå til siden ' Ravets fascinerende univers' v/Nina Hald, oktober 2016.Uerstattelig 1 Brændeskærm Uanselig, næsten demonstrativ kedelig skærmplante, der nu har nedlagt Amagerfælled-bebyggelsen og banet vejen for Enhedslisten på overborgmesterposten.Brændeskærm, din synd er stor og tung.Uerstattelig 2 Kridtugle Uanselig, næsten demonstrativ kedelig natsværmer, der nu vil koste København estimeret 1,8 milliarder kroner, som vi allerede har brugt på børn, ældrepleje og motionsredskaber ved Søerne.Hvor skal de penge findes, kridtugle? Havde du tænkt over det, før du forblændet fløj ind i projektørlyset?.lars.dahlager@pol.dk 

Hvorfor bruger I 17 mio. kr. på at åbne et nyt teater i København? 
HVEM: Christian Lollike HVAD: Kunstnerisk direktør, Teatret Sort/Hvid  HVORFOR: Åbner i dag sit nye teater i Kødbyen i København efter to år som husvild. Første forestilling har premiere 29. april. 
Københavns byrum bliver snart en tand grønnere. Det sker, når en ny promenade inden for få år erstatter de parkeringspladser, der i dag optager Nybrogade langs Frederiksholms Kanal.Dermed skal området blive mere attraktivt for københavnere, gæster og turister, som fremover vil kunne parkere cykler i gaden og nyde udsigten til kanalen og Thorvaldsens Museum.»Der skal nedlægges nogle parkeringspladser, byrummet skal opgraderes med ny belægning, flere træer og cykelparkering, samtidig med at der kommer bedre adgang til den kommende metrostation på Gammel Strand,« siger Karen Margrethe Krogh, centerchef i Center for nye Anlægsprojekter, Københavns Kommune.Ombygningen er vedtaget, men der er endnu ikke tegnet en plan eller skitse for projektet.Ikke desto mindre vækker udsigten til Nybrogade 2.0 en bekymring hos flere af områdets beboere.»Vi er bekymrede for, at Nybrogade bliver til ét stort udeserveringssted i dagtimerne. Der bor faktisk en del mennesker i Nybrogade og i sidegaderne, så det vil være ærgerligt, hvis det bliver til cafeer det hele,« siger Bent Lohmann, formand for Indre By Lokaludvalg.En levende Nybrogade i de lyse timer er dog ikke det, der giver anledning til flest spekulationer blandt lokale.»Vores største bekymring er, at det meget voldsomme natteliv på Gammel Strand vil brede sig hen ad Nybrogade, som jo ligger i forlængelse af Gammel Strand,« mener Bent Lohmann.De seneste år har støj fra Københavns natteliv fyldt meget i debatten. Berlingske beskrev i sommeren 2016, hvordan et nyoprettet netværk at københavnske beboerforeninger gik sammen for at bekæmpe byens »urimelige støjniveau« i nattetimerne. Københavns Kommunes Økonomiudvalg har valgt at afsætte 20 millioner kroner, så støjplagede københavnere over de næste tre år kan få mere lydisolerende vinduer i boligen.alju@berlingske.dk 
En ny promenade på Nybrogade skal gøre Københavns byrum grønnere og skabe bedre forhold for fodgængere og cyklister. Lokaludvalget frygter, at ændringerne vil skabe et voldsomt natteliv.
Siden den økonomiske krise begyndte i 2009, er husstandsindkomsterne i de ti rigeste områder af København og Frederiksberg steget 25-30 procent. Samtidig er indkomsterne i halvdelen af de ti fattigste steget under fem procent.Og i Tingbjerg er den gennemsnitlige indkomst fra 2009 til 2016 faldet med to procent.Det viser en ny undersøgelse af indkomstfordelingen i 66 sogne i København og Frederiksberg, som AE-rådet har udarbejdet. Den konkluderer, at hovedstaden er blevet mere opdelt, og at de rigeste områder stikker af, mens de fattigste står stille.»Når man ser på de ti sogne i toppen og bunden, er der markant forskel på den fremgang i indkomsten, de har haft. Konjunkturfremgangen har især gavnet dem med de høje indkomster.Selv om København er en by i fremgang, så betyder det også, at forskellene bliver større og større,« siger analysechef Jonas Schytz Juul fra Arbejderbevægelsens Erhvervsråd.Sognet med de højeste indkomster er Garnisons Sogn i Indre By omkring Amalienborg, hvor gennemsnitsindkomsten efter skat pr.husstand i 2016 var på 409.100 kroner. Sognet med de laveste indtægter er Tingbjerg i Brønshøj, hvor gennemsnitsindkomsten er 150.000 kroner efter skat. De ti sogne med de højeste indkomster ligger i Indre By, på Østerbro eller Frederiksberg, mens de ti sogne med de laveste indkomster ligger i Brønshøj, Nørrebro og Nordvest - på nær et enkelt på Amager.Overborgmester Frank Jensen (S) peger i en skriftlig kommentar på, at den udvikling ikke kun gælder i København.»De rigeste bliver rigere, mens de fattige ikke er med på opsvinget,« siger han og tilføjer. »Det er en trist udvikling, der er skadelig for sammenholdet og fællesskabet. Det er entydigt dårligt, at så mange børn vokser op i fattige familier. Som socialdemokrat er det hjerteblod, at alle skal have muligheder i vores samfund.« København arbejder på at blande kvartererne, men ansvaret ligger for en stor del på Christiansborg, mener Frank Jensen.Venstres beskæftigelses-og integrationsborgmester i København, Cecilie Lonning-Skovgaard, mener, at man snarere bør glæde sig over, at det økonomisk går godt i København, og at de rige områder med deres skattebetaling kan være med til at finansiere sociale projekter i de mere belastede kvarterer.»Det er et mål at skabe en by, der er mere blandet, men det skal ske med respekt for bydelenes unikke karakter. Og der skal ikke nødvendigvis være det samme antal almennyttige boliger i hvert eneste område,« siger hun.Ønskes: blandede kvartererI sin nytårstale sagde statsminister Lars Løkke Rasmussen (V) med henvisning til regeringens indsats mod ghettoer, at »vi skal genskabe de blandede kvarterer, hvor vi møder hinanden på kryds og tværs,« I København og på Frederiksberg går det dog den modsatte vej.Men det er ikke noget problem, mener den liberale tænketank CEPOS.»Det er kun et af de 66 sogne, der har haft et fald i indkomsten siden 2009. De øvrige 65 har oplevet en stigning. Og det må være det, der er målet. At nogle områder oplever højere vækst end andre, fordi det er mere attraktivt at bosætte sig dér, er ikke noget problem. Sådan vil det altid være,« siger cheføkonom i CEPOS Mads Lundby Hansen.Læs også Magasin side 4.bewi@berlingske.dk alju@berlingske.dk 
»En trist udvikling, som er skadelig for sammenholdet og fællesskabet,« mener overborgmester Frank Jensen.
Det er nok skudt lidt længere ud i fremtiden,« sagde Venstres spidskandidat, Cecilia Lonning-Skovgaard, med en slet skjult underdrivelse, da partierne på Københavns Rådhus i går morges havde forhandlet deres borgmesterposter på plads. Tidligere havde hun nemlig sagt, at Venstre ville satse på at vinde overborgmesterposten i 2021. Men med valgresultatet, som tirsdag malede København endnu mere rød-grønt end tidligere, er en borgerlig magtovertagelse forsvundet så langt ud i horisonten, at ingen længere kan få øje på den.Tilsammen tegner de rød-grønne partier, Socialdemokratiet, SF, Enhedslisten, de Radikale og Alternativet, sig nu for næsten tre fjerdedele af stemmerne i København. Og den borgerlige fløj røg tilbage på blot en enkelt borgmesterpost ud af syv, da Dansk Folkepartis Carl Christian Ebbesen mistede sin til Alternativet. Med Alternativets 10,5 procent af stemmerne og det enorme fokus, der i valgkampen har været på miljø og klima, trafik og økologi, må valget i København først og fremmest ses som en massiv grøn politisk bølge, der er skyllet ind over hovedstaden. Og det kan ikke undgå at sætte sit præg de næste fire år.Ser man på resultaterne i de enkelte københavnske bydele, er det tydeligt, at den politiske komet Alternativet har fået god hjælp af en veluddannet »kreativ klasse« i kvarterer med dyre lejligheder, som har stemt massivt på venstrefløjen og ikke mindst Alternativet. Flere end 31.000 københavnere stemte på Uffe Elbæks parti, og på dele af Østerbro, Vesterbro og Indre By fik Alternativet over 15 procent, mens partiet ikke vandt den store tilslutning i kvarterer med mange klassiske arbejdervælgere og personer på overførselsindkomster på Amager og i Nordvest.Alternativets spidskandidat, Niko Grünfeld, bliver ny kultur-og fritidsborgmester, en post, hvor han vil kunne sætte et solidt værdipolitisk præg. Trods de seneste dages uro i ledelsen om darkrooms og billeder af penisser i slap tilstand valgte mange københavnere at støtte det nye parti. Som den kommende borgmester sagde tirsdag aften: »Wow, københavnerne vil virkelig noget nyt i politik.« For Frank Jensen (S), som var tydeligt lettet, da resultatet forelå, må valget betegnes som en sejr trods en tilbagegang på 0,2 procent. Det lykkedes ikke blot Frank Jensen at holde sammen på sit flertal, Socialdemokratiet fik også borgmesterposten på det vigtige område for børn og unge. S er fortsat det ubestridt største parti i Borgerrepræsentationen med knap ni procentpoint ned til nummer to, Enhedslisten.Samtidig har Frank Jensen afværget et truende såkaldt »grønt flertal« bestående af Enhedslisten, de Radikale, Alternativet og SF, som ville kunne blokere for større byggeprojekter og trafikinvesteringer i København. Det oprindelige flertal for byggeriet af 2.500 omstridte nye boliger på Amager Fælled er intakt med den borgerlige fløj. Men om Frank Jensen tør trumfe byggeriet igennem med den oprindelige placering, når en undersøgelse af en alternativ grund for den nye bydel er færdig i begyndelsen af det nye år, er højst tvivlsomt.Dansk Folkeparti, som mistede sin borgmesterpost, har især tabt stemmer i de områder af København, hvor man i de seneste årtier har gnavet sig ind på Socialdemokratiets traditionelle vælgerbase - gamle arbejderkvarterer på Amager, i Brønshøj og Vanløse. For Venstre, som inden valget skiftede spidskandidat for at få en mere markant borgerlig-liberal profil end Pia Allerslev, har tilbagegangen vist, at det ikke var nogen oplagt opskrift på succes.Danmarks statsministerparti har nu under otte procent af stemmerne i landets hovedstad.Ud over at en »genrejsning af den borgerlig fløj i København«, som Lonning-Skovgaard tidligere har bebudet, er udskudt på ubestemt tid, kan hun formentlig se frem til en svær periode i samarbejdet med Frank Jensen, som hun i løbet af valgkampen har haft alvorlige sammenstød med omkring byggeriet af en ny bydel i Ørestaden.Hvis den borgerligt-liberale fløj for et øjeblik har brug for at tænde et håb for fremtiden i København, skal det knyttes til de nye bydele, Teglholmen, Sluseholmen og Nordhavn, hvor der de senere år er bygget mange dyre lejligheder. På valgstedet Skolen i Sydhavnen fik Venstre 15,4 procent af stemmerne, og med LAs 10,1 og stemmer fra K og DF er der i hvert fald én bydel, som nærmer sig et blåt flertal.I den anden ende af farveskalaen er Nørrebro blevet malet om muligt endnu rødere. I Tingbjerg fik Enhedslisten 29,6 procent, og på valgstedet Blågårdskolen på Nørrebro fik partiet næsten hver tredje. Her tegnede partierne i rød blok sig for otte ud af ti stemmer.Flere end 31.000 københavnere stemte på Uffe Elbæks parti, og på dele af Østerbro, Vesterbro og Indre By fik Alternativet over 15 procent.Fakta: Det borgerlige KøbenhavnDe borgerlige partier har det svært i København, hvor enten Socialdemokratiet eller Enhedslisten fik flest stemmer ved alle afstemningssteder i kommunens ni valgkredse.Kortet viser, hvor i København de borgerlige partier står stærkest.
ANALYSE.
Hvor bor du? Jeg bor i Nordre Frihavnsgade på Østerbro, hvor jeg også gik i folkeskolen. Jeg har taget turen hele vejen rundt i København og er nu endt 500 meter fra, hvor jeg voksede op.Hvad kendetegner dit kvarter? Folk er rige. ' Velstand' er det ord, jeg vil bruge til at beskrive det. Og så er der meget stille og roligt. Men jeg savner at være tæt på mine venner. Og jeg savner Nørrebros bland-selv-slik.Hvor går du ud og spiser? Jeg kan virkelig godt lide at spise på Italo Disco på Vesterbro, som er enkel italiensk mad, der er til at betale. Menuen er allerede sat - det kan jeg godt lide, for jeg er virkelig dårlig til at beslutte mig. Det gør mit liv og mine restaurantbesøg mindre angstbetonede.Hvor i byen synes du, der dufter bedst? På Vestre Kirkegård en forårsdag. Da jeg boede i Sydhavnen, lige da jeg var flyttet hjemmefra, løb jeg ofte ture på Vestre Kirkegård. Der dufter simpelthen så godt af kogler. Mange parker i København er meget planlagte, men det fede ved Vestre Kirkegård er, at der kan stå en stor, fed eg og ved siden af den et juletræ. Det giver en duft, hvor du virkelig føler, at du er i naturen.Hvis du fik besøg af udenlandske gæster, hvad ville du så vise dem? Det gør jeg tit. Jeg har boet i Sverige og New York og har ofte gæster. Jeg viser dem altid det samme, og det virker lidt corny, men jeg køber en six pack øl og tager dem med på kanalrundfart. Jeg har oplevet, at hvis man kommer fra en anden stor by i Europa eller USA, ved man godt, hvad en smart latte er, og hvad smart modetøj er. Men det, vi til gengæld har, er et kanalsystem i hele Indre By. Det gør København unik, og det giver et indtryk af, at inden vi blev det lille lorteland, vi er i dag, var vi en stormagt, der havde råd til at bygge kæmpe slotte og paladser, og det ser man på kanalrundfarten.Har du et stamsted? Ja, vi sidder her lige nu (Tjili Pop, red.).Da jeg boede på Nørrebro, var det altid her, jeg gik hen, hvis jeg skulle holde møde eller mødes med en ven. Men efter jeg er flyttet til Østerbro, er jeg faktisk blevet stamstedsløs.Hvis du havde en bulldozer, hvad ville du så fjerne? I Dagmarsgade er der et moderne byggeri, som ligger der, hvor alle unge gerne vil bo, men det er så grimt.Det er kæmpe altaner og bittesmå lejligheder, som er ét stort rum - med ét vindue ud til gaden, så der er bælgravende mørkt i den anden ende. Og så er der en pool. I et land, hvor der i gennemsnit er 10 grader, har man valgt at bygge en pool. Det lejlighedskompleks ville jeg bulldoze.Hvornår kan du blive allermest irriteret på København? Der, hvor der ikke er ordentlige cykelstier.Jeg er kommet cyklende, og en bil har åbnet døren, og jeg er fløjet hen over døren. Det fedeste ved København er, at vi kan cykle så meget rundt, men mange steder føler man sig mast og utryg - der er så mange, der cykler til og fra arbejde hver dag, og vores interesser burde blive tilgodeset.Hvad synes du, København mangler? Jeg mangler ikke noget. Men jeg vil give et shoutout til mine LGBT-venner.De fortæller mig, at København mangler fede steder at gå i byen, hvis man er LGBT-person. Vi er bagud i forhold til andre byer i Europa.Hvor i byen synes du, der lugter værst? Nogle gange går der noget galt med kloaksystemet ved Nørrebro Station. Så lugter der af afføring. København er en ret vellugtende by, men når det går galt, lugter det virkelig slemt. Og så i Indre By - der lugter af penge, rigdom og statussymboler. Ad.Hvad er der for meget af i København? Biler. Der skal være færre biler og flere studielejligheder.Hvor er det værste sted i København? Kalvebod Brygge. Det er et af de smukkeste steder i København, men man har bygget kontorer og hæslige hoteller.Der er den smukkeste aftenudsigt fra de kontorer, men ingen ser den, for alle er gået hjem. Hvis det stod til mig, skulle der ligge 2.000 ungdomslejligheder på 40 m2. hver. Så kunne der være så meget gang i den havn. Det er lykkedes København at give det smukkeste, vi har, til storkapitalen, og det er tragisk.anna.okjaer@pol.dk 
MIN BY EMMA HOLTEN Emma Holten bor på Østerbro, men savner Nørrebros bland selv-slik og brune værtshuse. Hun synes, at Kalvebod Brygge er det værste sted i København - og det kunne være det bedste. 6. april og 8. maj holder hun foredrag om den nye feminisme på Bremen Teater.
Aarhusianske politikere og embedsmænd har talt i rosenrøde vendinger om Vancouver, siden de i august i fjor var på studietur i den canadiske by, der er udråbt til at være en af verdens bedste byer.De er så begejstrede, at de gerne vil dele deres erfaringer, og derfor havde Aarhus Kommune hentet en af hovedarkitekterne bag Vancouvers udvikling, professor Larry Beasley, til Aarhus. Han var i går formiddag omdrejningspunkt for konferencen "Vancouver kommer til Aarhus" på hotel Comwell og holdt senere oplæg for en række ansatte i Teknik og Miljø, der står for byplanlægningen i Aarhus.Med stribevis af fotos viste Larry Beasley konferencens 140 deltagere, hvordan Vancouver er blevet forvandlet til en bæredygtig by i verdensklasse med en høj grad af liveability, der kan oversættes til værd at bo i.»Alt, hvad jeg viser, eksisterede ikke for 30 år siden,« fastslog professoren, der tidligere har været chefplanlægger for Vancouver og gennem 30 år arbejdet med byens transformation.Tredobling i indre byEt af de stærkeste greb har været at få folk til at flytte fra forstæderne til centrum.Det er bl. a. muliggjort ved at fortætte indre by, hvor der er skudt højhus efter højhus i vejret, og befolkningstallet i centrum er næsten tredoblet fra over 120.000 i 1980' erne.Mens højhusplaner af og til skaber protester i Aarhus, har de ifølge Larry Beasley ikke udløst de store diskussioner i Vancouver, da de fleste gerne vil bo højt og have udsigt.Byplanlæggerne har haft fokus på bygningernes tre nederste etager, hvor der skal være butikker eller boliger og ikke tolereres nøgne vægge, som han udtrykte det.Desuden er bilerne blevet begrænset i gaderne og sendt under jorden i p-huse, den kollektive trafik er prioriteret, og der er indført krav om et vist antal almene boliger i forbindelse med nye, private projekter.Samtidig har der været arbejdet med guidelines for andele af familievenlige boliger.Disse guidelines har været effektive, fastslog professoren, der målte det på, at der nu bor omkring 9.000 børn i centrum.»Hvis området virker for børn, ser det ud til at virke for alle,« lød Larry Beasleys vurdering af Vancouvers midtby, hvorefter han fremhævede, at det skyldtes et af de centrale elementer i byens forvandlingsmodel: samarbejdet mellem det offentlige og de private aktører. Således er legepladserne og parkerne i de familievenlige midtbyområder blevet betalt af bygherrerne, som til gengæld har høstet højere kvadratmeterpriser på boligerne, da områderne er blevet mere attraktive.Debat om Aarhus' tilgang Byplanlæggeren understregede senere på konferencen, at hver by har sit eget design, og at det er op til parterne i Aarhus at skabe udviklingen.Men han vurderede, at Aarhus har et meget godt udgangspunkt til at tage skridt fremad, bl. a. i kraft af en stærk ledelse, og at byen allerede er stærk og har et ønske om samarbejde mellem aktørerne.På konferencen var der en paneldebat med fire indbudte arkitekter og indspark fra salen, som talte projektmagere, arkitekter, politikere og embedsmænd.Flere af deltagerne holdt sig ikke tilbage: Kommunens tilgang til byudvikling blev klandret for at være for »fluffy«, der blev både efterlyst flere krav til investorer i Aarhus Ø og en mindre stram kommunal regulering samt mere løse planer, som kan udvikle sig i takt med tiden.Bl. a. ejendomsinvestorerne Claus Hommelhoff, Olav de Linde og byudvikler Rune Kilden blandede sig i den livlige debat om udviklingen af Aarhus og konstaterede efterfølgende over for JP Aarhus, at de fandt canadierens oplæg meget inspirerende. Det var netop, hvad teknisk rådmand Kristian Würtz (S) håbede på at opnå med konferencen.»Vi må ud at høste frugterne i de år, der kommer,« sagde han efter konferencen.jonas.hvid@jp.dk Fakta: VANCOUVERI top med livskvalitet Vancouver, Canada har 603.000 indbyggere (2011).Vancouver er udnævnt som en af verdens bedste byer at leve i.Byen er kendetegnet ved et fintmasket gadenet, som inviterer til at færdes til fods, boliger i forskellige prislejer, god kollektiv trafikbetjening, kvalitet i det offentlige rum, offentlig adgang til kysten og grønne områder og bevaring af udsigtslinjer.De centrale bykvarterer har blandede funktioner, og den kompakte og menneskevenlige bymidte rummer mange boliger i den tætte bykerne, ofte indpasset i høje, slanke boligtårne.Bystyret i Vancouver har fået private aktører og udviklere til at byde ind ift. at sikre liveability i byen - både ift. boliger, infrastruktur, institutioner, alment byggeri og studieboliger.Byens arbejde med liveability kaldes vancouverism og tilstræbes af byplanlæggere.Kilde: Aarhus Kommune.
Professor og byplanlægger Larry Beasley var tirsdag i Aarhus for at fortælle om, hvordan Vancouver er blevet forvandlet til en af verdens bedste byer.
Hvad laver du for tiden? »Vi har netop haft premiere på Cirkus Arena.Det har været fantastisk men hårdt, det var en fed forløsning med premieren. Jeg har en del hatte på som Motor Mille, sprechstallmeister og instruktør. Jeg forsøgte som seksårig at stikke af med cirkus. Det har altid ligget i kortene, og nu gør jeg det. Det er en pigedrøm. Efter mit cirkuseventyr skal jeg spille Wendy i »Peter Pan« på Folketeatret.Det glæder jeg mig til. Fordi jeg har uddannet mig til danser på Teaterskolen sammen med skuespillere, har jeg så dyb respekt for dem. Alt det, de går igennem. Skuespiller bliver jeg aldrig, men jeg vil gerne have en plads i faget.« Hvad er dit forhold til København? »Jeg er en ægte jyde med alle krejler-generne.Jeg er fra Holstebro-og Skive-egnen, men har boet i København i seks år.« Hvilken bydel er du tættest knyttet til? »Folk griner af mig, men jeg er forelsket i Indre By. Jeg boede de første fem år i Pisserenden ved Rådhuspladsen på 5. sal.Det var væk fra al larmen, og jeg kunne se byens tårne. Til trods for Rådhuspladsens mange arrangementer følte jeg også roen. I dag bor jeg på Amager, og det er spændende at følge udviklingen herude med nye cafeer og spisesteder.« Hvad er dit yndlingssted i byen? »I Amager Strandpark har jeg mit helle ved vandet. Jeg kan gå i mine egne tanker og alligevel være omgivet af mennesker.Assistens Kirkegård er også fantastisk. Det handler om menneskene, der kommer der.De inspirerer mig. Det er et roligt sted, men samtidig er folk også på vej.« Hvad er det mest imponerende sted i København? »Rådhuspladsen. Jeg ville ønske, den plads kunne fortælle historier. Hvad der ikke sker af underlige ting. Den ene dag er der demonstration og den næste hundredevis af polkadansere i fællesdans. Det er skræmmende og imponerende på samme tid.« Hvad er det bedste ved København? »At der er plads til forskellighed. Her er plads til at være anderledes. Jeg synes også, at byen er delt op, så der er plads til at finde sit eget sted. Rummer man ikke f. eks.Christiania, er der plads til, at man kan finde sin plads et andet sted. Byen kan rumme alle slags mennesker.« Hvad er det værste ved København? »Manglende tolerance. Jeg hader morgentra-fik. Jeg har forståelse for, at folk har travlt, men jeg synes, at folk trænger til at tage en dyb indånding. Du når det jo nok.« Hvor kan du anbefale folk at gå ud? »Jeg elsker Din Nye Ven i Larsbjørnsstræde Det er et af mine yndlingssteder at få en Sport-Cola fra Hancock. Spisestedet Overfor ved Forum er skønt. Her sidder jeg og arbejder udendørs hele året rundt. Der er frisk luft og masser af varme. Københavns Hovedbibliotek er jeg vild med af flere grunde. Jeg elsker at læse og arbejde, og jeg elsker også roen. Der er en god blanding af børn, studerende og ældre. Det er hyggeligt.« Hvor shopper du? »Genbrug er skæppeskønt. Jeg elsker gamacher med striber, farvede sko og pailletter. Der er meget cirkus i min garderobe.Jeg sætter min egen modedagsorden.Det er ikke bevidst, men det føles rart. Jeg kommer meget i butikkerne Wasteland og Kbh K i Indre By og Prag på Vesterbro.« Bruger du byen som inspirationskilde i dit arbejde? »Både byen og menneskene inspirerer mig.Min hjerne kører altid på højtryk. Jeg skriver meget og har altid en notesbog med. Bare at se på byens farver og folk, der snakker, inspirerer mig.« Hvor er det kedeligste sted i København? »H. C. Andersens Boulevard. Man burde nyde det, for man kører forbi mange skønne steder, men jeg hader det. Man sidder altid i kø. Man kan heller ikke rigtig undgå den. Det er pissekedeligt.« Hvad dyrker du af kultur i byen? »Jeg har gået meget i teatret. Jeg elsker Skuespilhuset og Det Kongelige Teater. Men også alle de små teatre med hver sin stil. Husets Teater og Nørrebro Teater er også gode. Jeg er også kommet meget på Vega til koncerter.Jeg er vild med Copenhagen Jazz Festival. At komme ud og opleve nye små spillesteder.Jeg elsker også at gå i biografen alene.« Hvad ville du vise en turist? »Alt det klassiske. Forbi Den Lille Havfrue og Amalienborg. Hele området derude er smukt. Så ville jeg også se solnedgangen fra altanen i Operaen. Det er så smukt.«.sha@aok.dk 
Mille Gori er kendt som »Motor Mille« på DRs børnekanal Ramasjang og er aktuel i Cirkus Arena. Cirkus fylder en del i hverdagen og inspirerer hende. Her fortæller hun om sit København.
Borgerne skal involveres mere i de beslutninger, der bliver taget fremover i forbindelse med kommuneplanens strategi om byfortætning.Det fastslår Aarhus Kommunes rådmand for Teknik og Miljø, Bünyamin Simsek (V), på baggrund af en meningsmåling fra analyseinstituttet Wilke, som viser, at flertallet af aarhusianerne er imod kommunens strategi om at bygge højere og tættere i Aarhus.»Det appellerer til en større borgerinddragelse og involvering i en tidlig fase, så man kan blive hørt og give sit besyv med, inden byrådet træffer beslutning,« siger rådmanden.Ifølge målingen er 54 pct.af de adspurgte uenige i Aarhus Kommunes højhuspolitik, mens 32 pct. erklærer sig enig, og 13 pct. svarer »ved ikke«. Omvendt mener 71 pct., at kommunen i højere grad burde fokusere på at udvikle områderne uden for midtbyen. Det svarer 16 pct.nej til, mens 13 pct. ikke har nogen holdning til spørgsmålet.»Jeg glæder mig over, at så mange borgere har så klar en holdning til byens udvikling og giver et bud på, hvordan man egentlig ønsker, at byen udvikler sig,« siger Bünyamin Simsek.Fortætning ved letbanen»Det er markant, og det er næsten i tråd med, hvad vi i Venstre har forsøgt at få indarbejdet i kommuneplanen.Venstre har taget forbehold og fået en mindretalsudtalelse lagt ind i den endelige beslutning om netop det selvsamme.« »Vi er tilhængere af, at vi laver byfortætning langs letbanen, men også at vi skal lave traditionel arealudvikling ude på åben mark og i bysamfundene uden for Ringgaden.Også for at udnytte den velfærdskapacitet, der er i daginstitutioner og skoler,« siger han.Men nu er der vedtaget en kom-Mm uneplan, hvor byrådets planer med fortætning i Aarhus er grundigt beskrevet. Kan det så g ændres? »Jeg mener, det er foreneligt med kommuneplanen, hvis vi i forbindelse med lokalplaner formår at køre nogle borgerinddragelsesprocesser, hvor man bliver tidligt inddraget, involveret og hørt,« siger Bünyamin Simsek.Plads til nye tanker»Jeg skal som rådmand levere den strategi, som byrådet har besluttet. Kommuneplanen er en ramme, som ikke låser det fast, og derfor har jeg som rådmand mulighed for sammen med teknisk udvalg og byrådet at tænke nogle af de tanker ind, som jeg selv tidligere har givet udtryk for, da jeg ikke sad på posten, samt tage hensyn til, hvad borgerne måtte mene.« Også stadsdirektør Stephen Willacy, Aarhus Kommune, mener, at borgerne skal inddrages og høres i forbindelse med udarbejdelsen af kommende lokalplaner.»Vi har nu efterhånden nogle erfaringer fra forskellige byggeprojekter i byen. Vi kan godt tage op, hvornår noget er for tæt. Når vi taler om højde og drøjde, er det som regel punkthuse som på Aarhus Ø. Det er langt væk fra indre by, og selvfølgelig er der et følelsesmæssigt element, når man kommer nærmere den indre by. Det er god timing at diskutere det nu,« mener han.Baseret på forskningStadsdirektøren er ikke overrasket over, at så mange af de adspurgte i Wilkes undersøgelse er skeptiske over for kommunens højhuspolitik.»De strategier, der bruges, er baseret på forskning omkring, hvordan man arbejder med en bæredygtig byudvikling, og det er ikke altid i overensstemmelse med, hvad der er populært,« erkender Stephen Willacy.»Når jeg taler for en bæredygtig byudvikling, så skulle vi helst lave byen der, hvor folk er og ikke bare fortsætte den flade udbygning i landskabet.Al evidens og forskning siger, at hvis man skal have en robust struktur, skal det være kompakt, som vi kender det fra storbyer rundt omkring i verden.«.Fortætning i GellerupFortætningsstrategien skal ifølge kommuneplanen bl. a.finde sted langs letbanen, mens den også gælder i visse byområder.»Vi har f. eks. en fortætningsstrategi i Gellerup, hvor vi gerne skal have bygget dobbelt så mange kvadratmeter, som der er i dag. Men her indgår også opholdsarealer, grønne og blå åndehuller, som er alfa og omega i en fortætningsstrategi, for det bliver mere presset, og folk skal bruge dem mere,« siger Stephen Willacy.henrik.groenvald@jp.dk Al evidens og forskning siger, at hvis man skal have en robust struktur, skal det være kompakt.Stephen Willacy Stadsdirektør i Aarhus Kommune.Fakta: Højere og tættere -det mener borgerneAarhus Kommune har en strategi om at bygge højere og tættere som led i den overordnede byudviklingsstrategi. Er du enig i den strategi?Burde Aarhus Kommune i højere grad fokusere på at udvikle områderne uden for midtbyen frem for at følge strategien om at bygge højere og tættere i centrum?Måling baseret på i alt 1.012 interview med et repræsentativt udsnit af befolkningen i Aarhus Kommune i perioden fra den 11. december til den 18. december 2017. Citeres analyserne i andre medier, skal kilde oplyses: "Wilke for Jyllands-Posten". NOTE: Der er en statistisk usikkerhed på +/-3,08 procentpoint på totaler. Den statistiske usikkerhed angiver det interval, målingen med 95 pct. sandsynlighed rammer inden for.GRAFIK: LOTTE OVERGAARD
Bünyamin Simsek (V), rådmand for Teknik og Miljø, mener, at borgerne skal have tidligere indflydelse på fremtidige højhusprojekter.
Landets største virksomheder flygter ud af Københavns centrum. Der er ikke længere hverken økonomi eller prestige i imposante hovedsæder. Snart ventes også Danske Bank at tilslutte sig trenden og fraflytte det ellers historiske hjørne ved Niels Juel-statuen i Holmens Kanal.Kgs. Nytorv/ Holmens Kanal-området var tidligere Københavns »Financial District« med Danske Bank, Codan-Hafnia, Danmarks Nationalbank og Sparekassen SDS (i dag Nordea). Går man lidt længere tilbage, husede dette område også hovedsæderne for verdensfirmaer som ØK, GN Store Nord og A. P. Møller -Mærsk.Når Danske Bank som forventet rykker ud af de gamle banklokaler i Holmens Kanal i 2021, bliver der også her givet plads til mere byliv med butikker, restauranter og boliger.Danske Bank solgte hele hjørnekomplekset for et par år siden for 1,4 milliarder kroner til det skotske livsforsikrings selskab Standard Life.Der er simpelthen mere økonomi i at åbne bygningerne mod gaden og sælge caffe latte og fadbamser end at huse hoved sæder gemt bag mamorsøjler.Den gamle storkapital flytter ud, og den nye pensionskapital flytter ind som ejer af bygningerne på attraktive adresser i Indre By.I så fald vil det forvandle Nyhavn, Kgs. Nytorv via Magasin-stormagasinet og ned ad Holmens Kanal til ét stort restaurant-og caféområde med udsigt til Det Kongelige Teater.Danske Bank ventes i stedet at rykke uden for centrum - i øvrigt sammen med andre af Danske Banks storkøbenhavnske kontorer - ved at leje sig ind i nyopførte bygninger på den gamle postgrund, som ligger på Vesterbro og ejes af Danske Banks eget pensionsselskab, Danica.EjendomsWatch har kigget i en såkaldt »startredegørelse,« fra de nye ejere af Danske Bankdomicilet i Holmens Kanal, Standard Life, som Københavns Kommune nu skal tage stilling til.»Ejendommens nye ejere ønsker at Arkivfoto: omdanne det relativt introverte område til et blandet bykvarter med butikker i stueetagen og boliger og erhverv på de øvre etager.I forlængelse af handelslivet omkring Strøget og Kgs.Nytorv foreslås dele af Laksegade og Vingårdstræde, som løber langs sydsiden af Magasin, fredeliggjort for biler,« hedder det således i ansøgningen til kommunen.Nok oser de gamle bygninger med kringlede kontorer og krogede gange af historie og kultur, men de passer meget dårligt til store virksomheder, der efterspørger billigere og mere effektive kontorarealer.Beslutter Danske Bank sig for at flytte ud af bymidten, lægger storbanken sig i kølvandet på en række andre store virk somheder.Danske Bank oplyser, at der endnu ikke er taget en endelig beslutning.Nordea er netop i disse måneder ved at flytte ud fra Christianshavn til Ørestaden.Nykredit har solgt sine hovedkontorsbygninger ved havnekajen for 1,4 milliarder kroner til ejendomsselskabet Dades, og også Nykredit ventes på et tidspunkt at flytte i nye, lejede lokaler i Ørestaden.Landbrugskoncernen DLG tager skridtet fuldt ud og fraflytter København. Grovvarekoncernen, der er blandt Europas største på sit felt, flytter fra Axelborg i Københavns centrum til et nyopført hovedkontor ved Lillebæltsbroen.Statens selskab DSB er rykket ud fra det historiske hovedsæde i Sølvgade til Taastrup, og telekoncernen TDC rykkede for nogle år siden fra Nørregade til et nyt hovedkontor i Sydhavnen i København.Fællesnævneren for disse ekstraordinært mange flytninger fra midtbyen er først og fremmest økonomi og i mindre grad pladsmangel. Pressede topchefer og bestyrelser kan typisk fremvise store engangsgevinster ved salg, eftersom hovedsæderne er bogført til langt mindre end de reelle handelsværdier.En virksomheds kultur bygges i de fleste virksomheder ikke på virksomhedens historiske arv.Bundlinjen har forlængst taget over.Nulrentemarkedet har gjort pensionskasser sultne efter at købe mursten, og det har medført stigende priser på de attraktive hovedkontorsbygninger i midtbyen.Der er enkelte undtagelser. En af dem er Carlsberg, som meget bevidst søger at drage historien ind i nutidens produkter og fortælling om virksomheden.Carlsberg har da også besluttet at rive det 88 meter høje tårn ned, der i dag er hovedkontor for Carlsberg. Det er en del af den samlede plan for den store forandring af hele Carlsberg-byen på Valby Bakke.I stedet bygges et nyt og mere tidssvarende hovedsæde i umiddelbar nærhed, som skal integreres med museet samt de historiske og bevaringsværdige Carlsberg-bygninger.Også ingeniørvirksomheden FLSmidth på Vigerslev Allé i Valby er i færd med at nytænke hovedkontoret.Der skal moderniserines og effektiviseres - men det skal ske på samme matrikel.Ligesom Carlsberg bruger også FLSmidth aktivt den historiske fortælling i forbindelse med salg og markedsføring på de globale markeder.Jens Chr. Hansen er Berlingskes erhvervskommentator.Den gamle storkapital flytter ud, og den nye pensionskapital flytter ind som ejer af bygningerne på attraktive adresser i Indre By.
ANALYSE.
Det kommer bag på mig hver gang. Altså, naturligvis ved jeg godt, at det bliver både mørkt, koldt og klamt, for det gør det jo trods alt hvert efterår. Jeg ved også godt, at jeg kommer til at flå tæpper og uldsokker ud af skuffer og skabe, som afhang artens overlevelse af det, og at mit forbrug af te, ingefær og vitaminpiller kommer til at stige eksplosivt, ligesom det gjorde sidste år og året før.Men tyngden i det mørke! Måden, hvorpå det kan omslutte éns humør, gøre én træt og uoplagt døgnet rundt. Hvordan det kan snige sig ind på ens hverdag og sluge al energi, før man rigtig når at opdage det. Det overvælder mig hvert år! Dog kommer jeg også hvert år i tanke om, at det behøver jeg jo faktisk ikke finde mig i: Der er ting, jeg selv kan gøre for at få overskuddet igen.Så tænder jeg stearinlys, propper musik i ørerne og drikker varme ting med kanel i. Jeg cykler ind til Indre By i København og ser på lysene og butiksvinduerne, sparker mig selv op i det lokale træningscenter og går på café med veninderne. Jeg graver den gamle lysterapilampe frem fra bunden af skabet - for lad os sige det, som det er: Et vist mål af biologi spiller også ind her - og så sidder jeg dér, tyve minutter om dagen, i et klinisk hvidt spotlys og venter på, at min hjerne opdager, det er dag.I det lange løb er det bare ikke nok. Jeg har også brug for et andet slags lys, når mørket for alvor banker på, og dét finder jeg i mine fællesskaber - blandt andet de jødiske.Jødedommen er i høj grad en fællesskabets og handlingernes religion. Helligdage og shabbat fejres sammen med andre, og de mange regler kaldet mitzvot - der på en gang betyder forpligtelse og god gerning - gør den håndgribelig og insisterende.Rituelle objekter og den jødiske tradition for historiefortælling har også en betydning for oplevelsen af håndgribelighed.Et eksempel er den midlertidige hytte, der bruges til løvhyttefesten sukkot i efteråret.Ligeledes knytter der sig til fejringen specifikke ritualer.Samtidig er denne fest, som så mange andre jødiske højtider, en anledning til at reflektere over både store spørgsmål og aktuelle tendenser.De jødiske fester og højtider rummer altså både en sanselig og en intellektuel dimension, hvorfor de føles vedkommende på en dybere måde.Gennem fejringen af de jødiske højtider - som da jeg tilbragte en råkold aften i en midlertidigt opført hytte i Indre By på sukkot i oktober - så oplever jeg dette varme, indre lys. Det gælder også den jødiske lysfest hanukkah, der falder om få uger og netop går ud på at tænde fysiske lys og et håb i hinanden.Og det skyldes ikke kun det sociale samvær og mit tilhørsforhold til den speci-fikke gruppe. Det skyldes, at jeg gennem gruppen og gennem de jødiske traditioner og ritualer knytter mig til noget større, fælles, og at gruppen fungerer som et rum, hvor der er plads til at udforske nye tanker og idéer.Der er naturligvis mange måder at finde indre lys og varme på, men religiøse og kulturelle fællesskaber kan ikke alene tænde for lyset og varmen hos os hver især, de kan også hjælpe os med at tænde dette lys i andre. Og det er vel egentlig en ganske udmærket hjælp til selvhjælp her i de mørke måneder!bagsiden@k.dk Fakta: Ny serie: Lys i mørketVi fylder vores hjem med elektriske lyskæder, lamper og stearinlys for at kunne se og modstå mørket. Men hvad med vores indre? Tænder vi også lys der? Og hvilken rolle spiller religion for det lys? Det svarer udvalgte danskere med forskellige religiøse tilknytninger på i en række personlige refleksioner, der i den kommende tid bliver bragt i avisen og på religion.dk.
Det er godt med stearinlys, varme drikke og terapi-lamper. I jødedommen er der også et lys at hente, skriver journalist Amalie Keren Maarbjerg.
Hvad skal der ske med kulturbudgettet i København? »Der skal prioriteres flere penge til kulturen, men til andre ting end i dag. I stedet for at bruge penge på mega-events som Formel 1, hvor man forsøger at lokke folk til fra hele verden, så vil vi hellere bruge pengene på den borgernære og borgerdrevne kultur og have det ud i alle bydele. Vi vil bruge penge på, at bibliotekerne, kulturhusene og idrætshallerne har mennesker, der arbejder der. Bibliotekarer, der kan hjælpe folk, der skal finde en bog, og ansatte, der faciliterer den sport, der foregår i idrætshallerne, så det ikke bare er en tom skal af mursten.Det samme med kulturhusene, at der er betjent åbningstid, og man møder nogle mennesker, der sørger for, at det er rart at komme og bruge kulturhusene. Så mindre ubetjent adgang og mere personale.« Hvad er det første, I vil sætte i gang på kulturområdet? »Det er en decentralisering -der er kommet nogle meget store enheder på kulturområdet, det vil vi gerne flytte mere ud i bydelene og tættere på borgerne, så kultur er noget, der er tilgængeligt for alle københavnere - også i de yderste dele af byen, så det hele ikke ligger omkring Indre By.« Hvad skal konkret decentraliseres? »For eksempel bibliotekerne og kulturhusene og sportshallerne. Når man sparer på personalet ved at centralisere det, så det bliver steder uden ansatte. Det er vi imod.« Er der nogen særlig institution, der er blevet for stor og skal deles op i mindre enheder? »Nej, når jeg siger centralisering, handler det mere om, at der er mere og mere, der foregår i Indre By og brokvartererne, hvor vi lægger vægt på, at kultur skal være der, hvor folk bor. Der er for eksempel også rigtig stor mangel på fodboldbaner - det gælder både på Nørrebro og Amager og Brønshøj-Husum - så der lige nu er kø for at få lov at spille fodbold. Sådan er det på næsten alle kultur-og idrætsområder: der er mangel på plads til at dyrke det. I Kulturhusene er det blevet dyrere at låne et mødelokale, og det har gjort det svært for almindelige foreninger at låne dem. Og så bliver det jo også nogle tomme huse, når man fjerner de kommunalt ansatte kulturmedarbejdere.Før i tiden var det et sted, hvor der var en kommunalt drevet cafe med billige priser, og folk kunne være der og spille et spil og læse en avis. Det var fællesskabsskabende, også for folk uden rigtig mange penge.« I er imod Formel 1 og mega-events - skal kulturen ikke sælge København? »Det er i hvertfald ikke den væsentligste prioritering for os. Det er den borgernære kultur.« Skal bibliotekerne øge aktiveteterne ud over bogudlån? »Umiddelbart synes jeg, den vigtigste aktivitet for et bibliotek er bogudlån. Derfor kan der jo godt være meget andet - mødelokaler for eksempel, når biblioteket ligger sammen med et kulturhus - men det der med, at man nærmest fjerner bøgerne fra bibliotekerne og for eksempel slår det sammen med borgerservice, det synes jeg ikke er en god vej.« Hvad med biblioteker, der begynder at udlåne haveredskaber og værktøj for eksempel? »Det er fint, at vi ikke alle sammen skal eje vores egen plæneklipper, men det er nok mere en opgave for boligforeninger for eksempel. Jeg synes bibliotekarer først og fremmest har en vigtig funktion og en faglighed, så de kan hjælpe folk med at opdage ny litteratur.« Hvad med nattelivet - skal det styrkes eller skal nattebevillingerne begrænses af hensyn til beboerne? »Det er jo ikke os, der bestemmer bevillingerne, men diskussionen har været, om der skal være deciderede partykvarterer, eller det skal spredes ud: Der går jeg ind for, at det bliver mere spredt ud, så man undgår et partykvarter som det i Vestergade, hvor der er stribevis af barer. Jeg har været med beboerforeningen for Nørre Kvarter ude en nat, og det er meget voldsomt. Det vil være mere hensigtsmæssigt at sprede 05-bevillingerne mere over byen, synes jeg.« Skal København have flere højhuse? »Vi er som udgangspunkt nok ret højhusskeptiske i Enhedslisten. Det betyder ikke, at vi ikke nogensinde har stemt for noget, der er højt. Vi har ikke en standard-holdning, men kigger på hvert enkelt byggeri, hvor de er, om de skygger for eksisterende byggeri, om de skaber vindtunnel og gør det ulideligt for naboerne for eksempel - det betyder noget for os.«.ic@berlingske.dk Fakta: Blå bog Ninna Hedegaard Olsen36 år, lektor i Samfundsvidenskab ved Professionshøjskolen Metropol i København. Bor på Nørrebro, valgt ind i Borgerrepræsentationen i 2013 og spidskandidat for Enhedslisten i 2017.Brænder for beskæftigelsespolitik, følger Frem på fodboldbanen og har Copenhell som yndlingsfestival.
Frem til kommunalvalget 21. november spørger Berlingske spidskandidaterne fra de opstillede partier til Københavns Borgerrepræsentation, hvad der skal ske på kulturområdet i København. I dag svarer Ninna Hedeager Olsen, spidskandidat for Enhedslisten.
Hvor bor du? »Gammel Strand. Jeg har altid syntes, det er fantastisk med den bue, gaden laver langs med kanalen. Jeg havde aldrig forestillet mig, at man kunne bo her. Men det gør jeg«. Hvad kendetegner dit kvarter? »Som kvarter er det virkelig Indre By, så på den måde er det ikke et lokalt område, og her er mange turister. Og så er det en rigtig cocktailgade med meget liv om aftenen«. Går du selv på cocktailbar? »Ikke på dem i vores gade, men jeg kan finde på at tage på Ruby i Nybrogade.Det er mere for min aldersklasse«. Hvad kan du lide ved dit kvarter? »Lige nu er vi besværet af metrobyggeriet, men der er meget fint ved pladsen nede foran med bænke og træer foran kanalen.Og så har jeg en svaghed for Café Europa, men den er frygtelig dyr, så jeg kommer der ikke så tit«. Hvad kan du ikke lide ved dit kvarter? »Metrobyggeriet både larmer og fylder, men jeg hader det ikke, for det er fantastisk, at der kommer metro. Men jeg kan virkelig blive irriteret. Jeg er hjemme både om dagen, når jeg arbejder, og om aftenen, og klokken seks om morgenen, når de starter, er jeg der også. I sammenhæng med metrobyggeriet kommer der mange turistbusser fra krydstogtskibene og vælter ind som sådan nogle store biller på Højbro Plads. Når metroen er færdig, forestiller jeg mig, at de forsvinder.Så det bliver rigtig godt«. Hvad er dit yndlingssted i byen? »Det Kongelige Biblioteks Have. Når jeg går min morgentur, skal jeg gå ned over ridebanen ved Christiansborg. Jeg går forbi de kongelige stalde, hvor det lugter af hest. Hvis man er heldig, træner hestene. Jeg ser meget frem til, at Lille Langebro står færdig, for så kan jeg gå fra haven over Knippelsbro, forbi havnen og vandet og så tilbage igen over den nye Langebro. Jeg prøver at lave en gåtur, der ikke er så kedelig«. Hvor får man den bedste kaffe? »Den laver jeg selv. Jeg regnede på det, og hvis jeg køber to kopper kaffe om dagen, har jeg tjent min fine, dyre espressomaskine ind på tre måneder. Jeg drikker kun kaffe ude, hvis jeg skal mødes med nogen«. Har du et stamsted? »Iboo's, en pakistansk takeaway-restaurant, der ligger i Vester Voldgade bag Nationalmuseet.De har fem borde med voksdug på. Det er ikke et fancy sted, men det er bare rart at sidde der. Det er med til at gøre København storbyagtig.Stille og roligt, voksdug på bordet og pakistansk mad. Man kan bare være der, der er ikke nogen prætentioner«. Hvor ville du tage din date med hen? »Jeg ville tage en date med på Sticks'n-' Sushi på toppen af Tivoli Hotel. Så kan man sidde i gyngerne og drikke portvin, når man har spist. Der er en helt fantastisk udsigt deroppefra«. Hvad har København for meget af? »Der er for mange knuste glasskår på gaden, når man kommer cyklende klokken otte om morgenen fredag, lørdag og søndag. Man tænker, om barerne har en hemmelig aftale med cykelhandleren.For man punkterer rigtig tit, når man bor i indre by på grund af alle de glasskår«. Er der noget, København mangler? »Der er ikke dansesteder for sådan en som mig. Jeg ved ikke, hvor jeg kan gå hen og danse nu, hvor jeg ikke er ung længere, og det ikke længere handler om at drikke. I gamle dage var der steder, hvor man spiste og dansede. Danserestauranter, ligesom det gamle Adlon, dem synes jeg vi skal have tilbage«. Hvad vil du gerne ændre i byen? »Jeg ville ændre en beslutning. Københavns Kommune har besluttet, at det ikke skal være Copenhagen Contemporary, der skal fortsætte på papirøen, selv om de har givet os noget, vi manglede.Nemlig kunstudstillinger på et højt internationalt niveau. Det handler om penge, og pengene vil alligevel blive tjent ind gennem turisme«. Hvornår kan du blive allermest irriteret på København? »Ifølge mange mennesker har jeg den fejl i min personlighed, at jeg ikke kan lide jazz. Den fejl må jeg tage på mig. Så jeg er ikke glad for jazzfestivalen, når kanalbådene sejler frem og tilbage forbi mit vindue og spiller ' When the Saints Go Marching In'. En anden ting er, når mænd tisser ned i trappeskakter. Det er så ulækkert og ubehøvlet. Jeg bor langs en kanal, så de kan bare vende sig om og tisse ud i kanalen. Der er en oplagt mulighed, hvis man virkelig ikke kan vente«.tine.kirkensgaard@pol.dk 
Under Louisiana Literature kan du høre Merete Pryds Helles ' Tissekonernes sang' på dametoilettet. Selv synes hun, at mænd skal lade være med at tisse på gaden.
Sådan skrev Thøger Larsen i sit digt »København« i 1923. I dag, knap 100 år senere, fylder hovedstaden 850 år. Den fortid, som Thøger Larsen refererer til, har kun vokset sig større, og drømmene lever endnu. Berlingske har bedt tre personer, der på hver sin måde er centrale for København, om at skrive en tale til fødselsdagsbarnet.Svante LindeburgDirektør for kulturorganisationen Golden Days»København. Du er min by. Mit land. Det er herfra, min verden går. Jeg er københavner.Lavet i København og lavet af København. Jeg har kaldt København for hjem hele mit liv. Jeg har danset i gaderne, kravlet i tårnene, løbet på rulleskøjter ved Storkespringvandet, leget i besatte huse på Østerbro, kysset i de grønne porte, gjort kur til prinsessen, der arbejdede som kustode på Rosenborg, fået mit hjerte knust i Kongens Have, faldet i søvn på københavnerbænkene, fået gas af politiet på Nørrebrogade, blevet klogere på Regensen, hyldet solopgangen ved Søerne, svømmet i kanalerne, flyttet bærende vægge i lejligheden fra 1800-tallet og døbt min datter i kirken på Sankt Hans Torv.Jeg er et asfaltbarn med pollenallergi og høfeber, og mine knæ bærer stadig præg af, at belægningen i min barndomsgade var hård.København har været bagtæppet og rygrad til mit liv, men også millioner af andre menneskers, som i snart 1000 år har haft deres gang her. Og det er deres historie, vi gerne vil fortælle med årets Golden Days festival.850 år. 850-års fødselsdag. København fylder 850 år. Hurra. Eller, nej. Det gør vores hovedstad slet ikke. Den er langt ældre. Det ved vi takket være dygtige arkæologer. Men en del af københavnernes fortælling om os selv er, at byen ifølge Saxo blev grundlagt i 1167 af biskop Absalon. Det var også det årstal, som blev hyldet for 50 år siden, da byen fyldte 800 år.Derfor er det der, vi begynder.I de næste 16 dage dykker Golden Days ned i Københavns kultur, historie og mytologi.Vi har valgt ti guider gennem historien; ti markante personer, der har haft mod, vilje og magt til at forme og skabe København. Som linjerne på et metrokort er murstenskongen Christian IV, københavnerkronikøren Herman Bang, superstjernen Thorvaldsen og mellemkrigstidens ukronede dronning Liva Weel forbundet med hinanden. Og det er sådan, vi har kurateret København 850. Med inspiration fra moderne netværksteorier.Ingen er længere end seks led væk fra en hvilken som helst anden person. Så de næste 16 dage fejrer vi, at vi alle har en lille bid af Holberg, af Absalon, af Kamma Rahbek i os.«.Allan Mylius ThomsenKøbenhavnsk byhistoriker og skribent»I 1943 sang Osvald Helmuth »København din gamle dreng« i Apollorevyen. Heldigt at han beskriver byen som hankøn. Det ville ikke være pænt at påpege, at en dame er langt ældre end sit rygte. De ældste fund fra stenalderen er næsten 7.000 år gamle, og udgravninger i forbindelse med metrobyggeriet har flyttet den egentlige bydannelse op til omkring år 900. København opstår, fordi den ligger ved den bedste naturhavn på Sjællands østkyst.Sundet mellem Amager og Sjælland.Der voksede hurtigt en blomstrende markedsplads frem. En by ved sin havn. At der så kom en bisp ved navn Axel forbi i 1167, forvirrede historien lidt. Axel begyndte under sine teologistudier i Paris at udtale sit navn på hebraisk som »Absalon«. Bispen havde en spindoktor, der hed Saxo. Han skrev en historie, der gav bispen æren for meget. København blev porten til Østersøen, hvor næsten en fjerdedel af verdenshandlen foregik frem til første verdenskrig. En udvikling, der gjorde byen til rigets hovedstad. Frem til starten af 1900-tallet foregik næsten al transport til havs. Derfor blev København rigets industrielle centrum, hvor den fremvoksende industri tiltrak folk i hundredtusindvis.Havnebyen blev en arbejderby, der sprængte alle historiske rammer. Fra 1917 til 1947 sad socialdemokratiet solidt på Borgerrepræsentationen, hvorefter der måtte skiftende flertal til. Men tiderne skifter. Industrien flyttede ud, og fabriksfløjterne blev tavse.Cyklerne generobrede gaderne. København har sagt farvel til sin havn. Skibene er forsvundet, og de gamle kajer er snart helt tillukkede af glas og stål, der stjæler enhver udsigt ind til det historiske bycentrum. København har genopfundet sig selv og er blevet verdens mest grønne og miljøambitiøse hovedstad.Den gamle købmands-, havne-og arbejderby gennemgår nu en transformation, hvor mondæne boliger afløser baggårdenes toværelses med lokum i gården. Byen tiltrækker nye typer, men den gamle dreng er fortsat, på denne konstruerede 850-års dag, en by i fremdrift.«.Peter OlesenJournalist og forfatter med arkitektur som speciale»København, i år har jeg boet her i præcis 45 år. Og jeg bilder mig ind, at folk, der kommer udefra, som ikke er født og opvokset i byen, ser på den med endnu mere åbent sind end de, der tager den for givet.Jeg elsker København ubetinget. Jeg elsker Indre By, og jeg elsker den del af udviklingen, som vender ansigtet mod vandet. Det er i den dyre ende, men det er skønt, at vi er begyndt at bruge havnen. I gamle dage, da jeg flyttede hertil, var det en industrihavn. Der var støjfyldt.Snavset.Jeg elsker Indre By for at være velrenoveret, hyggelig og fyldt med grønne områder.Der er mange små oaser at søge ly i. Man kan gå ind i Grønnegården eller i Bibliotekshaven, man kan gå om bag muren ved Sankt Petri eller finde ro ved ridebanen.Jeg elsker Indre By for at have forholdsvis begrænset biltrafik. Selvfølgelig er her biltra-fik, men hvis man sammenligner med andre metropoler, er vi skånsomt behandlet.Vi bygger ikke højhuse inden for voldene.Byen har masser af vand. Den er flad som en pandekage, og op over pandekagen stikker en masse høje tårne på kirker, på Christiansborg, på Rådhuset og på Børsen. Man kan stille sig mange steder i byen, se på tårnene, gå op i dem og kigge ud over denne pragtfulde by. Vor Frelser Kirke, Marmorkirken, Rådhustårnet. Her er meget andet at byde på end Tivoli, Nyhavn og Den lille havfrue.København, du er grøn, venlig, smuk. Jeg kan godt forstå, at amerikanske, kinesiske og japanske turister falder for en by som dig, så uforfalsket.Men kære København, vi har noget at lære.Vi skal snart til at forstå, at vi bor i et land, hvor der er mørkt det halve af året. Nu er det sgu da snart på tide, at vi lærer at vise byen stolt frem om aftenen. At vi lærer, at det ikke er vulgært og ukultiveret at lyse dig op på en ordentlig måde, når mørket falder på, som franskmændene gør det med Paris og svenskerne med Stockholm. Om to måneder bliver det mørkt klokken fem, og det er til at brække sig over, men så kan vi da gøre noget ved det.København, du skal ikke tivoliseres. Men du skal være stolt. Vis dig frem.«.alju@berlingske.dk »København -der er Fart, der er Fest i dit Navn, der er flyvende Flag over blaanende Strømme, der er Nutid og Daad, der er Fortid og Drømme.«.
I dag fylder hovedstaden 850 år. Berlingske fejrer dagen med tre taler til fødselsdagsbarnet fra personer, der alle har et særligt forhold til København.
Jacob Sand, 50Advokat og partner, Risskov, bliver 50 år 17.marts.Han er cand. jur. fra Aarhus Universitet (1991), LL. M fra European University Institute, Firenze (1992) og har siden 2005 arbejdet hos Gorrissen Federspiel, hvor han blev partner i 2008. Han har haft møderet for Højesteret siden 2005 og har siden 2010 været ekstern lektor i ansættelsesret på Aarhus Universitet.Jacob Sand er leder af Gorrissen Federspiels specialegruppe for Arbejds-&amp; Ansættelsesret, hvor han beskæftiger sig med alle ansættelsesretlige aspekter i forbindelse med transaktioner.Han har ført adskillige voldgiftssager og retssager for Højesteret, Arbejdsretten og øvrige instanser om ligebehandling, diskrimination, overtrædelse af konkurrenceklausuler, udstationering og grænserne for konfliktretten. Han har været medforfatter til lovkommentaren til virksomhedsoverdragelsesloven.Han er gift med Charlotte Sand. Sammen har de tre sønner.Ulrik Kemnitz, 50Kunstekspert, Espergærde, bliver 50 år 17.marts.Skandinavisk møbelkunst er hans passion. Efter studentereksamen tog han nogle år som guide, og specielt ski-destinationerne trak. Men det var destinationen Alanya i Tyrkiet, der blev skæbnesvanger for ham. Her traf han sin kone Nermin, og sammen drev de skindforretningen Grand Danois.Efter nogle år vendte han med sin kone og søn tilbage til Danmark. Her blev han ansat i Auktionshuset i Hørsholm, hvor han fik flair for antikviteter, møbler og kunst.Siden har Ulrik Kemnitz udbygget sin faglige viden, så han i dag er ekspert, specielt inden for moderne møbelkunst og keramik, og han medvirker ofte i TV-programmet, Guld i Købstæderne.Han driver sin forretning Kemnitz.dk med udgangspunkt i Espergærde. Men eventyr og oplevelser skal gå hånd i hånd med arbejdslivet, og det har ført ham rundt i verden, hvor han udbreder kendskabet til skandinavisk møbelkunst på messer og udstillinger i Europas storbyer.Henrik Høgh, 70Fhv. chefjurist, København, bliver 70 år 17.marts.Han har hele sit arbejdsliv været optaget af de etiske og juridiske udfordringer i forholdet mellem den offentlige myndighed og borgerne, og fungeret som chefjurist i Københavns Kommune. Han har ydet bidrag til flere lærebøger om etik og forvaltningsret og undervist på Metropol og Københavns Universitet. Efter ophøret som chefjurist i 2016 deltager han aktivt i Københavns Ældreråd og forvaltningsrettede underudvalg.Efter sin eksamen som cand. jur. i 1973 kom han til Københavns Kommunes Socialforvaltning.Sideløbende med jobbbet uddannede han sig som cand. mag. i filosofiog cand. mag. i pædagogik og master i Human Resource Development.Erfaringerne fra arbejdslivet udnytter Henrik Høgh nu i Københavns Ældreråd.Her arbejder han for, at ældre skal ses som en ressource, der ligeværdigt kan bidrage til et bedre samfund og ikke som en ældretsunami.Han er gift med lektor Inge Schiermacher, og de bor i et kollektiv i indre by.

JEG FORSTÅR det altså ikke. Vi har aldrig været rigere.Bnp er steget støt og kraftigt siden 1960. I dag er det på 339,5 mia. US-dollars. Det er eddermame mange penge. Hvorfor er det så, at vi skal spare så meget, at det går ud over velfærden og sender borgere ud i hjemløshed og tiggeri? Hvorfor er vi nødt til at spænde de syge og fattiges livremme ind, nedlægge sengepladser på psykiatriske afdelinger og forringe SU'en til de studerende? Hvorfor er det nemmere at trænge ind i Pentagon end at blive indlagt på en psykiatrisk afdeling? Hvorfor bliver man smidt ud, inden man er færdigbehandlet med genindlæggelse og voldsepisoder på bosteder til følge? Og hvorfor er psykiatrien ikke på finansloven, når vi nu har så pokkers mange penge at gøre godt med? Faktum er i hvert fald, at vi er del af den ekstreme højredrejning, der har ramt Europa som en flodbølge.Vi ledes af politikere, der fører en omvendt Robin Hood-politik, lyver, så det driver, og render fra valgløfter (uden at det får nogen konsekvens), møder flygtninge med kynisme, rager til sig og helst så Europa forvandlet til et USA.Frankrigs måske kommende præsident, Francois Fillon, vandt primærvalget på et løfte om at fyre en halv million offentligt ansatte, og den racistiske Le Pen stormer frem. Nynazistiske partier, der benægter holocaust, får plads i parlamenterne. Hvornår stopper vanviddet? Hvornår laver vi oprør? Har vi virkelig resigneret helt og trukket os ind i os selv, vores fitness, Facebook og fjernsyn? Jeg er faktisk bange for, at det er tilfældet. Og jeg indrømmer blankt, at jeg selv ikke er i gang med at lave barrikader i indre by. Jeg håber stadig, at det kan lade sig gøre at genindføre velfærdssamfundet ad politisk vej. Jeg skal indrømme, at det er svært at få øje på, hvem der skulle gøre det. Blå og rød stue leger jo stort set samme leg. Men der er alternativer, hvor menneskelig vækst og trivsel er i fokus.Jeg kunne godt tænke mig, at lighed, retfærdighed og solidaritet igen blev ord, partierne turde bruge, var stolte af og havde som ledestjerne. Faktisk er vi i dag så rige, at vi sagtens kunne indføre borgerløn til alle og dermed fjernede de dybe sociale skel, vi har i dag på grund af regeringens moderne reformer og lofter.Vi kan samtidig skære ned på arbejdstiden, så folk ikke længere går ned med stress på stribe. Om ikke så mange år vil robotter alligevel tage sig af en stor del af det arbejde, der skal udføres.Hertil kommer, at de kapitalistiske systemer baseret på økonomisk vækst snart må krakelere. Vækst forudsætter vel, at der er forbrugere til det, der produceres, og når man gør så store dele af befolkningerne til ikkeforbrugere (eller i hvert fald forbrugere på vågeblus), saver man da den gren over, som man sidder på.Så lad os finde en anden gren. Og lad os genrejse velfærdssamfundet. Danmark er ikke et uland. Vi er et af verdens rigeste lande.

Vi er mange, som glæder os over, at cykling er blevet så populært de senere år. Men som jeg kunne læse i en »tiltrængt hyldest til lycramanden« forleden weekend, er det ikke alle, der er så begejstret for den nye, danske folkesport.Nu skal jeg ikke dømme den stakkels cyklist, men hånden på hjertet, så oplever jeg, at der er mange MAMILS (middle aged men in lycra), som godt kunne trænge til at få genopfrisket »God stil på landevejen«. Så her kommer et udpluk af de råd, jeg som MAMIL giver videre til andre lycramænd, jeg møder på landevejene.# 1 Selvom du helt sikkert føler dig som en ung Chipollini, når du er ude på rammen, så er det utjekket at have en lang kø af dyttende biler efter dig, fordi du føler dig for prof til at køre på cykelstien. Hvis der er en cykelsti, så brug den. Det er faktisk derfor, den er der.# 2 Vis overskud i trafikken. Hovedgader og Indre By er ikke lavet, for at du kan træne intervaller. Vis hensyn og pas godt på dig selv.# 3 Kør som din træningstilstand tillader.Det er ikke fedt for dine kammerater, at du er nødt til at holde pause ude på Lars Tyndskids mark og ikke længere kan træde en bule i en våd papkasse, når I skal hjem -i modvind.# 4 Lad være med at smide affald fra gels og barer i naturen. Du kører ikke Tour de France, og din mor arbejder ikke for kommunen. Tag dit skrald med dig. Også dine punkterede slanger.# 5 Vær stolt. Cykelryttere beklager sig ikke. Det er ikke fedt for familien at undvære dig i to timer, hvis du brokker dig hele vejen ud ad døren over den hårde træning. Hvis du elsker at cykle, så vis det.# 6 Hjelmen er undværlig når du cykler.Den er knap så uundværlig, når du drikker kaffe med gutterne bagefter. Husk at tage den af. Det gælder også brillerne.# 7 Ensfarvet, underspillet cykeltøj er cool.Skil dig også gerne ud i noget farverigt af slagsen eller med masser af grafik. Men sørg for, at det er sat sammen med overlæg og ikke fordi, det tilfældigvis lå øverst i skuffen.Der er blinklys nok på vejen, der er ingen grund til, at du også ligner et.# 8 Det er tjekket at kunne skifte en slange hurtigt og elegant. Øv dig også i at tage dit hjul af og på. Så kan du gøre det med stil, når du står i regnen i en grøft og mest af alt helst vil hjemad.# 9 Pas på din cykel. Vask den ofte og lær dig selv en god vedligeholdelsesrutine. Husk også at tjekke dækkene tit.# 10 De professionelle kan tisse, mens de sidder på sadlen. Du kan ikke. Basta.Jimmy Trolle er direktør i Spaghetti Cycling Import.Hånden på hjertet, så oplever jeg, at der er mange MAMILS (middle aged men in lycra), som godt kunne trænge til at få genopfrisket »God stil på landevejen«.
Kommentar.
Norse Projects Pilestræde 39, 1112 København KKøbenhavnermærket Norse Projects har siden 2004 klædt massevis af hipstere på verden over. Indtil for nylig var det dog kun mændene, modevirksomheden designede tøj til. Men nu er Norse Projects også trådt ind på markedet for kvindemode, og i flagskibsbutikken i Indre By kan kvalitetsbevidste shoppere boltre sig i cool modetøj tilpasset feminine former. Stilen er minimalistisk på den skandinaviske måde, og ud over Norse Projects' egen kollektion forhandles mærker som Nike, Sunspel og Lemaire.&amp; Other Stories Amagertorv 29, 1160 København KPå Amagertorv holder H&amp;M's sprælske lillesøster &amp; Other Stories til. Forretningen er et af de seneste skud på stammen fra den svenske modegigant. Siden åbningen i 2013 er &amp; Other Stories blevet en favorit hos kvinder med hang til farver, mønstre og lækre materialer. Stilen strækker sig fra maskulin og enkel til feminin, chik og spraglet, og kvalitet og design er i fokus. Den store forretning rummer både en kosmetikafdeling, massevis af tøj, accessories og tasker samt en kælderetage fyldt med sko.Project 4 Larsbjørnsstræde 19, 1454 København KPå trods af sit knap så flatterende navn er Pisserenden lidt af et shoppingparadis - bl. a. på grund af Project 4. Her shopper de stilbevidste københavnere alt fra solbriller og smykker til tøj af økologiske materialer og fede sneakers fra nogle af tidens hotteste brands. Butikken er indrettet med gamle sager, der pynter blandt alle de nye varer og sender tankerne tilbage til en svunden tid. Mange af butikkens produkter findes kun i et begrænset antal, og Project 4 er derfor et godt sted at gøre unikke fund.River and Raven Store Kongensgade 116 B, 1264 København KBæredygtighed skal være cool. Sådan lyder mottoet hos River and Raven, der efter at have skabt et shoppingunivers på nettet åbnede en fysisk butik med både kvindemode og interiør i København.Bag konceptet står stylist Regitze Bay, som har arbejdet med stribevis af kendisser - heriblandt Medina, Mads Langer og Christopher. Hun har specialiseret sig i at udvælge gode, bæredygtige varer til sin butik, og her finder man således mærker som Valentine Gauthier, Aiayu, RMS Beauty og Nudie Jeans.Veras Nørre Voldgade 18, 1358 København KVeras er et alternativt shoppingkoncept, hvor det hele handler om bæredygtighed og genbrug. Hvis du trænger til at få ryddet ud i garderoben men ikke orker at sælge dit gamle tøj på loppemarked eller hjemmesider som Trendsales, er der hjælp at hente i butikken på Nørre Voldgade. Veras sørger for, at du ved hjælp af en abonnementsordning kan komme af med det tøj, du ikke bruger længere, og samtidig har du mulighed for at pifte garderoben op med lækre secondhand-sager, som andre har indleveret.
ER:.
Kl. 12.00: Jeg er B-menneske, så det er mit yndlingstidspunkt at stå op på. 
TV-værtinde Sofie Linde er B-menneske. 
DGNB I samarbejde med rådgivningsvirksomheden Sweco Danmark har Holscher Nordberg designet og projekteret to kontorbygninger beliggende i gåafstand til Bella Center Metrostation.De to søsterbygninger har et arkitektonisk slægtskab og bygges op omkring et centraliseret og indbydende adgangsareal.Bygningerne opføres i to etaper, og den nordlige bygning, der bliver Sweco Danmarks hovedsæde, er netop blevet Dgnb Gold-præcertificeret.Det nye ingeniørhovedsæde har blandt andet solceller på taget og et grønt tag, hvilket er med til at sikre et lavt CO 2 -udslip og energiforbrug.Derudover anvendes bæredygtige materialer. Eksempelvis er træet bæredygtighedscertificeret, og kontorbyggeriet udstyres også med solafskærmning og fjernkøleanlæg for at mindske energiforbruget.Lærerig procesDesuden får Swecos ansatte en tagterrasse med udsigt til indre by og Amagers grønne områder samt en stort fælles gårdhave, som man vil dele med søsterbygningen, som tegnestuen er i gang med at projektere.- Det har været en både spændende og lærerig proces at projektere Swecos danske filial efter Dgnbprincipper, udtaler Morten Nøjsen, der er bygningskonstruktør hos Holscher Nordberg, i en pressemeddelelse.Første projektProjektet er Holscher Nordberg første bæredygtighedscertificerede kontorbyggeri, men forventer at designe og projektere flere DGNB-certificerede projekter i fremtiden.- Byggeriet har vi udviklet i tæt samarbejde mellem Sweco, KPC og Skanska, og den tværfaglige indsats har været med til at løfte projektets bæredygtige profil, udtaler Mikkel Nordberg, Arkitekt og Partner hos Holscher Nordberg.- Vores erfaring er at de rigtige løsninger som regel opstår, når vi formår at samle et tværfagligt og engageret team om bordet, tilføjer han.Byggeriet forventes at stå færdigt i 2018.brahe.DGNBDGNB er en bæredygtig certificering af bygninger, som vægter miljø, økonomi og sociale forhold ligeværdigt.Det er Green Building Council Denmark, som står for DGNB certificeringen i Danmark. DGNB måler blandt andet livscyklus af byggematerialer, transport, forbrug af energi og vand under og efter byggeriet, holdbarhed, tilgængelighed og indeklima.Byggerierne bliver bedømt ud fra 49 kriterier og får tildelt point, der regnes sammen til en bedømmelse fra bronze til platin.Hovedparametrene omfatter blandt andet; Miljø (herunder livscyklingsvurdering af byggematerialer, materialernes påvirkning af nærmiljøet og energiforbrug).Økonomi (herunder byggeomkostninger og drift, omkostninger til vedligehold og bygningens værdi).Sociale forhold (herunder luftkvalitet, akustik, brugerindflydelse, udearealer og arkitektur).
Domicilet på 11.000 kvm er konstrueret af bæredygtige materialer og blandt andet udstyret med solceller og fjernkøleanlæg.
Der er stor forskel på beboerne på Christianshavn i dag og for 100 år siden. Dengang var bydelen syd for kanalen kendt for at være et sted for fattige folk i slidt tøj, som nød de forskellige beværtninger. I dag skal man være rig, hvis man vil have sig et lækkert sted at bo i den gamle fattigmands-bydel.- Det er ikke noget fattigt kvarter mere, tværtimod skal man være en Mærsk-type eller have aktier i Panama-selskaber for at kunne bo godt der, fortæller museumsinspektør på Nationalmuseet Bjørn Westerbeek Dahl.Det handler blandt andet om, at man ikke har ryddet de gamle huse, som i dag er meget populære at bo i for den moderne københavneres.Og det betaler de gerne i dyre domme for.Gamle bygninger er ' sjove' at bo i, og restaurerede gamle huse er charmerende at bo i.Bjørn Westerbeek Dahl kommenterer her på før-og efter-billeder af Christianshavn taget for omkring 100 år siden og i dag.bbk@eb.dk .Fakta: BILLEDERNEEkstra Bladets fotografer Linda Johansen og Stine Tidsvilde har været ude i hovedstadens bydele og genskabt nogle af de mest interessante og spændende billeder fra arkivet kbhbilleder.dk.Arkivet blev lagt online i november 2016, hvor Københavns Museum og Københavns Stadsarkiv har samlet 40.000 billeder, kort og tegninger fra fortidens København.Overgaden Oven Vandet 88-90- Der var mange beværtninger, og der kunne man samles. I dag er er det boliger, siger Bjørn Westerbeek Dahl.- Det er rige folk, der bor her i dag. Kanaludsigt, er du vild! Og de har god udsigt til den anden side med flotte huse.Strandgade 30-32/hjørnet af Skt. AnnægadeStrandgade var den velhavende del af Christianshavn.- Det er de ældgamle christianshavnerhuse, og der er ikke den store forskel i dag. Der er ikke sket et klap, og havde man stillet sig der i gamle dage, havde udsigten også været den samme, siger Bjørn Westerbeek Dahl.- De mænd, vi ser, kan være et telegrafbud, ham med kasketten, og den anden ser lidt vagabond-agtig ud, men han er nok bare en helt almindelig christianshavner.Knippelsbro mod indre by- Broen har ændret sig totalt, for de har flyttet meget rundt på dem. Men den gamle ligger mere plant i forhold til gadenettet. Den her går højere op over havnebassinet, siger Bjørn Westerbeek Dahl.Broen har altid været meget befærdet, og det har resulteret i trafikpropper op gennem tiden.- Amager-bønderne skulle ind til markedet over Knippelsbro.Det er det samme i dag, ud over at transportmidlerne er anderledes.
Christianshavn med 100 år imellem.
KVINFO medgiver nu, at Jorden er rund.Danmarks nationale videncenter for køn og ligestilling indrømmer, at man har forsømt kampen mod undertrykkelse af indvandrerkvinder.' Jeg tror, at vi i den bedste mening måske har forsømt diskussionen om social kontrol i minoritetsmiljøer', siger konstitueret direktør for Kvinfo Suzanne Moll til Berlingske.Det tog sin tid at nå den erkendelse.I ÅRTIER var det nærmest umuligt at møde Kvinforepræsentanter, hvis udlægning af lige muligheder uanset køn handlede om andet end deres egen personlige krænkelse.Repræsentanter fra Kvinfo gik så meget op i egne problemer og egen sag, at selv åbenlyse uretfærdigheder mod minoritetskvinder blev forsøgt vendt til egen fordel. Eksempelvis omkring massesexchikanen i Køln, hvor 1000 nordafrikanske og arabiske mænd forgreb sig på 100 tyske kvinder.' Herhjemme kalder vi det en kompliment, når unge, hvide fyre - både på enmandshånd og i flok - i nattelivet gramser, stikker hånden ned i trusserne og stikker en finger ind i fissen på og begår andre seksuelle overgreb på unge kvinder', syntes Kvinfos næstformand, Ulla Tornemand, anledningen skulle bruges til at skrive.Hun bad om at få hudfarven taget ud af ligningen.For danske mænd er nøjagtig ligesådan, måtte vi forstå.SÅDAN EN relativisering blev typisk for Kvinfo brugt som redskab til at dække over den ubekvemme sandhed, at visse arabiske og afrikanske mænds ikke fatter vestlige frihedsrettigheder. Danske feministers problem med at forstå, at ikke al kvindeundertrykkelse bør anvendes til at oplæse hele krænkelseslisten fra Grevinde Danner, blev derimod udstillet.' Det er klart, at det helt overordnet set har været svært at nå til enighed om dette i kvindebevægelsen, fordi man ikke kan diskutere det (undertrykkelse af minoritetskvinder, red.) uden at sige, at der også er andre problemer', siger Kvinfos direktør, Susanne Moll, nu.JA, ALLE HAR selvfølgelig lov til at blive klogere. Og der er unægtelig mere brug for Kvinfo i visse muslimske miljøer i forstæderne end på diskotekerne i indre by. Ser vi på, hvorfor denne pludselige indrømmelse af de faktiske forhold i ligestillingskampen er opstået, må man konkludere, at tidspunktet er påfaldende.KVINFO er netop i disse uger i fare for at få revet al offentlig støtte fra sig for at være en politisk korrekt basisgruppe for veluddannede. Kulturministeren vil fjerne videncenterets bibliotek, og integrationsministeren vil droppe bevillingerne.Nød lærer nøgen kvinde at iklæde sig en ny holdning.Selv åbenlyse uretfærdigheder mod minoritetskvinder blev forsøgt vendt til egen fordel.
mener.
Efter halvandet år i indre by er grevinde Alexandra tilbage i whiskybæltet. Den 53-årige eksprinsesse har nemlig købt Preben Elkjærs hus på Vilvordevej i Charlottenlund, som hun overtager 15.januar. Det fremgår af tinglysningen.Etplansvillaen, der er bygget i 1963, og som mægleren kaldte ' luksuriøs' og ' ind-flytningsklar', har seks værelser fordelt på 215 kvm, mens selve grunden er på 939 kvm.- Den lejlighed, jeg bor i nu, har hele tiden været en midlertidig løsning, indtil jeg fandt det helt rigtige.- Jeg har været rigtig glad for at bo inde i byen, men jeg har hele tiden gerne villet tilbage til naturen tæt på grønne områder, oplyser grevinde Alexandra til Ekstra Bladet.- Der er naturligvis også den fordel ved huset, at det er tæt på drengenes far, tilføjer hun.Intet prisnedslagAlex' nye hjem må siges at være noget mindre end pragtvillaen på Svanemøllevej, som hun solgte sidste år.Her havde det tidligere medlem af kongehuset og hendes to sønner hele 356 kvm at boltre sig på.Men sønnerne er også ved at blive voksne, og kun 15-årige prins Felix bor hjemme hos sin mor. Prins Nikolai, der fyldte 18 år i august, har været kostelev på Herlufsholm Kostskole siden 2014. Han afslutter 3. g til sommer.Elkjær og hans belgiske hustru, Nicole Marchand, købte villaen i 2007 for 9,7 millioner.I juni satte de den til salg for 9,95 millioner kroner, så grevinden har altså ikke fået så meget som fem øres nedslag i prisen. Men millionbeløbet er da også bare et greb i lommen for Alexandra, der solgte huset på Svanemøllevej mellem Hellerup og Østerbro, som hun havde fået kvit og frit efter skilsmissen med prins Joachim i 2005, for hele 23 millioner kroner.Selv efter at Alex' lån på 6.195.000 kroner i huset var betalt ud, efterlod det hende med en fyrstelig fortjeneste på knap 17 millioner.Preben Elkjær bekræfter hussalget over for Ekstra Bladet, men har ikke yderligere kommentarer til den ekskongelige køber.Han fortæller, at han og konen har købt en lejlighed nord for København.jukr@eb.dk .Der er naturligvis også den fordel ved huset, at det er tæt på drengenes far.
Grevinden måtte smide 9,95 millioner kroner for fodboldlegendes bolig i Charlottenlund.
Hvordan skal vi redde planeten? Skal vi vente på, at USA og Kina tager sig sammen, eller kan vi alle, hver især, gøre vores, for at den globale opvarmning ikke løber løbsk? Og betyder det så, at vi må nøjes med et forbrug på linje med de mindre udviklede lande? Nej, heldigvis ikke, lyder svaret på det sidste spørgsmål. I hvert fald ikke, hvis det står til forfatter, blogger og haveentusiast Wenne Sigsgaard, der lige har udgivet bogen »Det grønne køb«, der vejleder læseren til en mere bæredygtig og klimavenlig livsstil. Men det betyder ikke, at man på nogen måde skal bruge færre penge.»Bare rolig! Du kan forbruge for nøjagtig det samme beløb som før og udstråle lige så høj status som altid,« skriver Sigsgaard og bruger sit eget køb af lejlighed i Københavns Indre By som eksempel.»Det nye mantra er, at man skal købe mindre, men af højere kvalitet. Jeg er for eksempel gået fra en kæmpe murermestervilla i Valby til en lettere og mere elegant bolig på kun 102 kvadratmeter, der til gengæld ligger et stenkast fra Rådhuspladsen. Man behøver nemlig slet ikke så meget, og når jeg får lavet et køkken i FSC-mærket kirsebærtræ, ved folk alligevel godt, at det har været superdyrt, samtidig med at jeg følger de nyeste trends. På den måde sætter jeg slet ikke mit image på spil!« Også hvad angår møbler, skal man holde sig til få, men langtidsholdbare genstande.»Hvorfor proppe sit hjem med bras fra IKEA, når man kan nøjes med en smuk og enkel hjørnesofa designet af Jamie Hayon og en klassiker som det sorte Vitra Noguchi-sofabord fra 1944? Dem behøver man ikke skifte ud hvert andet år og sparer derfor miljøet for en masse CO2,« skriver Sigsgaard, der bruger samme princip, når hun køber dagligvarer.»Jeg køber kun små, lækre hapser, f.eks. økologisk mortadella og prosciutto fra Torvehallerne, eller en bakke friske hindbær fra Rokkedyssegaard. Hvis jeg rigtig skal synde, snupper jeg en paté fra Magasins Mad &amp; Vin.« For Sigsgaard er de konkrete mærker eller butikker dog ikke så vigtige; hun vil bare gerne gøre det nemt for folk at leve bæredygtigt uden at give køb på den daglige luksus.»Når læserne ser, hvordan jeg gør, håber jeg, at de tænker: Pyha, så kan jeg alligevel godt redde Jorden og samtidig have det lidt lækkert.«.
Det nye mantra om at købe mindre, men af højere kvalitet, forhindrer dig ikke i at forbruge for nøjagtig det samme beløb som før, lover den klimavenlige guide.
Goods Østerbrogade 44, 2100 København ØDer findes en række københavnske herretøjsbutikker, som altid er først med det nye. En af dem hedder Goods og ligger på Østerbrogade med udsigt til Søerne. Hos Goods kan man købe fede solbriller, cool sneakers, pæne herresko og lækkert tøj. Her er fokus på både design, materialer og kvalitet, og det kan i den grad ses på udvalget af varer. På hylderne finder du bl. a. mærker som A. P. C., Common Projects, Our Legacy, Capital Goods, Folk, Aspesi, Mackintosh, Nanamica, Barena og Sunspel.Herrernes Magasin Nørregade 20, 1165 København KNår man kommer ind i butikken, får man nærmest lyst til at hoppe i et jakkesæt og iføre sig slips med det samme - også selvom man er kvinde. Butikken er stilet, gennemført og tjekket. Her kan du glemme alt om hængerøv i bukserne og stumpede ærmer, her skal tøjet sidde perfekt. Man får kyndig og personlig vejledning af butikkens skarpe personale, der gør det til en fryd at handle i Herrernes Magasin.Butikken har eksisteret siden 1995 og byder på mærker som Van Gils, Hugo Boss, Lundströms, Pal Zileri, Cerruti og Calvin Klein.Packyard Elmegade 22, 2200 København NTilbagelænet, cool og klassisk. Sådan kan den lille herretøjsforretning Packyard beskrives. Butikken, som slog dørene op for første gang i 2015, mikser det skandinaviske look med outdoorinspireret stil, og mærker som The North Face, Karhu, Zanerobe, 66 North, Stussy og Douchebags pryder bøjler og hylder. Udover at være leverandør af lækkert tøj til de københavnske mænd arrangerer Packyard events som udstillinger, ferniseringer, fredagsbarer og Distortion-fester i det livlige Elmegade-kvarter.Soulland Gammel Kongevej 41, 1610 København VDet danske herrebrand har netop åbnet en ny butik i det spirende kvarter ved Tullinsgade og Værnedamsvej på Frederiksberg.Hele facaden er malet i en lækker blå nuance og selve butikken er lys og tjekket indrettet med fine farver. I butikken kan man købe store dele af kollektionen samt de mini-kollektioner Soulland løbende lancerer i samarbejde med andre kendte brands. I sommeren 2016 var det Nike SB og amerikanske Eric Koston, der kreerede en kollektion sammen med Soulland.W19 Istedgade 64, 1650 København VI september 2016 slog W19 dørene op på Vesterbro. Butikken er en ny afdeling af Wardrobe19, der de seneste seks år har solgt tøj i Indre By. I den nye butik W19 satser man primært på nye og ukendte mærker, der er på vej frem. I butikken kan man finde mærker som L'Homme Rouge, Uncle Bright, Filson, Grenson, Livid, NN07 og Hansen. Butikken er lækkert indrettet med lyse, nordiske farver og rå gulve. Loftet er et helt unikt glasloft, der er med til at give en særlig eksklusiv følelse.
ER:.
Den legendariske amerikanske filminstruktør Brian De Palma begynder i juni at optage de første scener til en danskproduceret actionthriller, som blandt andet foregår i de københavnske gader.Det fortæller den danske producer Michel Schønnemann til Berlingske, der også kan afsløre, at filmens hovedrolleindehaver bliver den danske ' Game of Thrones'-stjerne Nikolaj Coster-Waldau.Derudover tæller filmens cast også den sexede ' Mad Men'-skuespiller Christina Hendricks, samt det som Michel Schønnemann betegner som en ' solid række' af danske skuespillere, hvis navne ikke endnu kan afsløres.»København spiller en stor rolle i handlingen, og vi optager på locations i Indre By, på Frederiksberg og Vesterbro,« siger Michel Schønnemann.Titlen på filmen bliver ' Domino', og manuskriptet er udviklet i et samarbejde mellem den norske manuskriptforfatter Petter Skavlan, der blandt andet leverede manus til den norske ' Kon-Tiki', og Michel Schønnemann.Filmen handler om en dansk politimand (Coster-Waldau), der tager sagen i egne hænder, da hans makker myrdes, og som får hjælp af en udenlandsk efterforsker, spillet af Christina Hendricks. Gradvist bliver de klar over, at den mand, som de jager, er en hemmelig CIAagent på jagt efter ISterrorister, og derved berører handlingen de senere års europæiske terrorattentater.Den 76-årige Brian De Palma har en række storfilm bag sig som Al Pacino-hittet ' Scarface' og Tom Cruise-filmen ' Mission: Impossible' og er stadig i fuldt vigør som instruktør.»Han er fuldstændig frisk og arbejder 18 timer i døgnet. Jeg ved ikke, hvornår han sover. Det er ret imponerende,« siger Schønnemann.Manus overbeviste De Palma Det var angiveligt filmens manuskript, der overbeviste Brian De Palma om at vende tilbage til action-genren (hans sidste film var kriminalfilmen ' Passion' fra 2012 med bl. a. svenske Noomi Rapace), og det var De Palmas navn, der fik filmens finansiering til at falde på plads.Peter Garde, executive producer på flere af Lars von Triers film, har medvirket til at rejse filmens budget på 6,4 millioner euro (47,6 mio. kr.), og producerne bag filmen kommer fra flere europæiske lande. Udover Schønne Film medvirker det franske selskab Backup, det spanske Maestranza og det belgiske Zilvermeer.Optagelserne i København foregår i juni og juli, og der forventes dansk premiere på filmen i februar 2018.krl@bt.dk 

Er letbanen et forældet projekt, før den overhovedet er kommet i gang? Ja, det må man vel i virkeligheden sige - desværre. Det er som at opfinde den dybe tallerken igen.Når man har set, hvordan andre lignende byer løser bus-og togdrift ved hjælp af el, kan man undre sig over, at eldrevne trolleybusser overhovedet ikke har været inde i billedet.Trolleybusser kræver ingen skinner, er lydløse, på gummihjul og kan køre uden om anden trafik, som holder ved vejkanten. Undertegnede kan huske de københavnske trolleybusser ved Nørreport, som desværre ikke kom ind i billedet, da man nedlagde sporvognene.Benzin og diesel var tilsyneladende meget billigere, trods stigende oliepriser. At nedlægge sporvognene i Aarhus og København, hvor oliepriserne i 70' erne steg til utænkelige højder, var set i bakspejlets ulideligt klare lys ganske uforståeligt.Nu er det ligesom ved at ske igen.Jeg har her i sommer været en tur på Krim (Sevastopol) i en by med ca. 400.000 mennesker via Moskva og med egne øjne set, hvorledes den offentlige trafik i begge disse byer i væsentlig grad betjener sig af eltrolleybusser.En trolleybus fylder ikke mere end en almindelig bus, snarere mindre. Den starter meget hurtigere end en konventionel dieseldreven bus, og når man ved, hvor mange gange en bus må holde for rødt lys, så er den vitterlig i stand til at køre en rute noget hurtigere, og så er man fri for bilosen. Tænk, hvis man i Aarhus kunne benytte sig af elbusser i den indre by.Tænk, hvilken støj og hvilken os og lugt man kunne blive fri for.Letbanens hjul er heller ikke støjfri.En trolleybus kan ikke overhale en anden trolleybus på samme rute, vil nogen påstå. Det er kun et teknisk problem, som er løst.Endelig er det jo væsentligt at se på fremtiden, hvor elbusser drevet ved batterier kan blive aktuelle meget hurtigt. Man skulle tro, at byrådet mener, at batteridrevne busser er en bys i Rusland, eller i det mindste noget, der først vil ske i det næste århundrede.Jeg vil anbefale byrådet at tage en tur til Sevastopol, en meget charmerende by med mange gamle og nu restaurerede huse og med samme tætte kontakt til havet som Aarhus.Den russiske regering og industri vil også hellere end gerne bidrage til opbygning af et trolleynetværk og levering af busser til formålet til rimelige priser. De er til at snakke med, og man bør ikke underkende den russiske viden og teknologi på dette punkt.En eldriftbane til Odder og til Grenaa er en naturlig ting, ja, men om det skal være en metro, S-bane eller letbanen, kan man da godt sætte et spørgsmålstegn ved. Hvor hurtig er letbanen? De nu gennemførte planer for letbanen bør ikke medføre yderligere udbygning. Planer om en bane til nordøsthavnen er forhåbentlig kun en vittighed.HolmeParkvej261,HøjbjergDe nu gennemførte planer for letbanen bør ikke medføre yderligere udbygning.Planer om en bane til nordøsthavnen er forhåbentlig kun en vittighed.
Aarhus burde indføre trolleybusser i stedet for letbanetog, der allerede er en gammeldags transportform.
Danmark har budt ind på at blive vært for Tour de France-starten i enten 2019, 2020 eller 2021. 2019 er væk, men de to andre år er stadig i spil.Samtidig forsøger en gruppe anført af tidligere minister Helge Sander at rejse penge til at skaffe et Formel 1-grandprix forbi København fra 2020.Skulle begge planer blive til virkelighed, skal hovedstaden efter al sandsynlighed i enten 2020 eller 2021 være vært for både den indledende enkeltstart i Touren samt et Formel 1-grandprix. Overborgmester Frank Jensen (S) har i første omgang fokus på Tour-buddet.»Cykelløbet er noget mere nærliggende at tale om nu, fordi det andet med Formel 1 stadig kun er på tegnebrættet. Om det lykkes den gruppe af mennesker, som står bag, at samle de mange penge, som skal til, ved vi ikke på nuværende tidspunkt,« siger Frank Jensen.Skulle det lykkes Helge Sander og co. at rejse de 300 millioner kroner, som der kræves, vil overborgmesteren gerne kigge nærmere på muligheden.»Det er mange penge, men de gør et ihærdigt forsøg, og så længe de gør det, så skal jeg i hvert fald ikke være lyseslukker for det,« lyder det fra Frank Jensen.Han sætter dog ikke sin underskrift på en godkendelse af et Formel 1-løb i de københavnske gader, før han har mere klarhed over, hvad det får af trafikale konsekvenser.»Det, der optager mig, ud over at der skal findes de her mange penge og private sponsorer, er, at København som by ikke bliver lukket fuldstændig ned i ugevis for at arrangere Formel 1,« slår Frank Jensen fast.Men han mener også, at VM-enkeltstarten i København i 2011 viste, at på papiret vanskelige projekter godt kan føres ud i livet.»Selv om der også var kritik den gang, om hvordan vi kunne finde på at lukke Indre By af, mens der blev kørt enkeltstart, var alle jo bagefter ellevilde med det. Sådan er det nok også med Formel 1. Det er noget, alle i øjeblikket ville ryste på hovedet af i København, men jeg tror, at hvis det lykkes, så vil mange sige: Det kunne vi så også i København,« siger overborgmesteren.Formel 1 og Tour de France ligger i den tunge ende af skalaen for global interesse i sportsverdenen, og julelysene bliver tændt tidligt i øjnene på Frank Jensen ved udsigten til, at begge dele kan ende i hans by.»Det at Danmark og København kan bringe sig selv op i den liga, hvor vi kan være med i verdens tredjestørste sportsbegivenhed (Tour de France, red.), er fantastisk.« Beslutningen, om hvor Tour-starten i 2020 skal være, kommer først et godt stykke inde i 2018, ligesom der går yderligere et år, inden 2021-startbyen vælges. Med hensyn til Formel 1 sagde Helge Sander torsdag, at det er op til København selv, om man ønsker at afholde grandprixet, hvis de 300 millioner kroner rejses.Formel 1-ejerne er klar, mener han.1. februar skal Helge Sander præsentere den færdige plan for Københavns Kommune og regeringen. Ritzau.
Københavns genvalgte overborgmester, Frank Jensen, er mere fokuseret på at lokke Touren til Danmark, end at der skal afvikles et Formel 1-løb i hovedstaden.
Under dette års Copenhagen Jazz Festival kunne man ni gange opleve Bremer/ McCoy, og hver gang foregik det for fulde huse. Den 21.december giver duoen, der bevæger sig i grænsen mellem dub og reggae, Jan Johansson-inspirerede viser, nordisk melankoli og meditativ modal-jazz, deres første koncert i København siden i sommer.Det sker på Bremen Teater, der beskriver bandets musik med følgende ord: »De to musikere og komponister har haft en fælles vision om at komme tilbage til rødderne og skabe en tæt og nærværende stemning, som hvis man sad i samme stue som musikerne. Kompositionerne er enkle og stemningsfyldte og med et gennemgående organisk udtryk.« Gik på samme folkeskole Bremer/ McCoy er udgjort af Jonathan Bremer og Morten McCoy, der har kendt hinanden, siden de som 6-årige rendte ind i hinanden i Ryparken Lille Skole på Østerbro.De havde det til fælles, at de begge elskede musik, og snart begyndte de at spille sammen - som i dag var det med Jonathan Bremer på bas og Morten McCoy bag klaveret.»Da vi var små, sad Morten tit for sig selv og spillede klaver, mens de andre børn løb rundt og legede. Det er ret sigende for ham, ikke fordi han har svært ved det sociale eller er ensom, han er bare meget selvstændig og følger sin egen vej uden at tvivle,« fortalte Jonathan Bremer tidligere i år i et interview med Politiken.Efter folkeskolen skiltes duoens veje for en stund. De begyndte i hver deres gymnasium, men droppede også begge ud. Tre år senere sad igen og lyttede til plader sammen, og så var vejen banet for at sammensmelte Bremer og McCoy.Har udgivet tre albumTidligere i år beskrev Politiken duoen som »en velbevaret hemmelighed«. Bremer/ McCoy har udgivet tre album, hvoraf det seneste, "Forsvinder", udkom i september sidste år. I Berlingske affødte det fem ud af seks stjerner. Og tidligere har også den britiske radiovært og musiker Gilles Peterson erklæret sin kærlighed til danskerne.Ved seneste uddeling af anmeldernes kritikerpris, Steppeulven, var Bremer/ McCoy nomineret i to kategorier.Jonathan Bremer og Morten McCoy har lydstudie på Nørrebro, men den 21. december vender de altså snuden mod Indre By for at sætte punktum for et vellykket år med en sidste live-optræden.Koncerten begynder kl.20.00.temasektion@jp.dk Fakta: VINTERJAZZ Bremer/ McCoyDuoen Bremer/ McCoy vender den 21. december tilbage til live-scenen i København efter ni udsolgte koncerter under Copenhagen Jazz Festival. Det sker i Bremen Teater.
Vinteren bliver varm for en stund, når danske Bremer/ McCoy den 21. december fylder Bremen Teater med musik.
Jeg er ked af at sige det. Men det er ikke godt nok.Vil de hjemløse virkelig køres i bus til det næste tissehus? Sætter de virkelig stor pris på et arkitektonisk flot tissehus? Er det virkelig det, det drejer sig om? Næppe.Gå dog ned og se, hvad det er, de laver på Klostertorvet.Hvorfor er det, at de ikke lige flytter rundt om hjørnet, når de er blevet bedt om det af både politiet og kommunen? Hvad laver de der hele dagen? Kl. 7.30 bliver de lukket ud af Kirkens Korshærs herberg. Så siver de stille og roligt ned i busskurene på Klostertorvet og tager for sig af deres forsyninger.De kan tage ind på Kirkens Korshærs herberg og tage deres stoffer, tak for det. Få noget at spise. Bede om hjælp på Kirkens Korshærs herberg.Tak til Kirkens Korshærs herberg for det kæmpe stykke arbejde, de gør. Det er fantastisk.Men når det så er sagt, er det jo nok Kirkens Korshærs herberg, der er problemet i en nøddeskal.Det er utroligt prisværdigt, at man ikke bare deporterer mennesker andre steder, væk.De hjemløse er der ikke, fordi de synes, det er et pænt område. Af gammel vane var det den nemme tilgang til stoffer og deslige fra Mølleparken. Og hvor tit har jeg ikke set pusherne rende rundt dernede.Ville en win-win-situation være at give Kirkens Korshærs herberg et tilbud om at finde en mere attraktiv placering? Narkohandlen flyttes væk. Roen og freden omkring Klostertorvet vil roligt komme tilbage. Turisterne behøver ikke have problemer med at tage billeder af klosteret uden at få en hjemløs med på billedet.Busserne behøver ikke køre zigzag mellem halvt bedøvede personer på deres vej gennem Klostertorvet.Politi og offentlighed skal ikke rende det halve af den indre by rundt for at finde enkeltpersoner.Apropos turister. Det kan Aarhus simpelt hen ikke være bekendt.Aarhus praler med alle de krydstogtskibe, der lander, og alle de turister, der går i land, og hvor mange penge de lægger i det lille idylliske kongerige. Men føj for et svineri, de vader rundt i en fredag, lørdag eller søndag morgen.De hjemløse er der ikke, fordi de synes, det er et pænt område.

Danmark. Fra denne uge skal de første københavnere begynde at sortere deres køkkenaffald fra, inden de dumper deres skraldeposer i en container.I stedet for at sende det grønne affald til forbrænding vil det fremover blive indsamlet separat og omsat til biogas, der kan bruges til at lave varme, elektricitet og brændstof og gødning til landjorden.I september sidste år besluttede et politisk flertal i Teknik-og Miljøudvalget, at alle københavnere skal sortere affald, og i denne uge er kommunen begyndt at rulle planen ud.De første beboere i lejligheder har således fået en grøn køkkenkurv og dertilhørende biologisk nedbrydelige poser, de kan smide madrester, kaffegrums og æggeskaller i, leveret på deres dørmåtte. I gårdene bliver der opstillet brune beholdere til affaldet, som kommunen forventer at indkassere en hel del af.Ifølge Københavns Kommune producerer en gennemsnitlig københavnsk husstand 3,5 kg organisk affald om ugen. Det svarer til omkring 40 procent af den samlede mængde, vi smider ud, og det blev i 2016 til 57.000 tons bioaffald i alt.Fra august og tre måneder frem vil affaldssorteringen indtage bydel for bydel med start på Amager. Herefter går turen til Vesterbro, Nørrebro, Østerbro, Brønshøj, Vanløse, Valby, Bispebjerg og til slut indre by i uge 41.På det tidspunkt skulle alle kommunens i alt 280.000 lejligheder gerne være godt i gang med sorteringen, og undervejs får alle besked om initiativet i deres e-boks.Allerede i 2014 fik de i alt 20.000 villaer og rækkehuse tilbudt en frivillig beholder til bioaffald, så omkring hver tredje husejer har allerede er begyndt at få nye vaner. Resten får leveret deres startpakker med køkkenkurv, poser og beholder i november og december - medmindre de selv beder om at blive undtaget. Københavns Kommune har et mål om, at 45 procent af husholdningsaffaldet skal sorteres fra og genanvendes i 2018.Derfor skiftede politikerne sidste år taktik i forsøget på at opnå målet. Oprindeligt var planen en teknologisk løsning, der uden borgernes hjælp kunne sortere mad fra metal, men nu håber politikerne på beboernes gode vilje.Ifølge en undersøgelse, som kommunen har lavet, har 78 procent af københavnerne tilkendegivet, at de gerne vil sortere og genanvende affald, hvis de fik muligheden for det.»Som enkeltperson kan det nogle gange være svært at se, hvad man kan gøre for at rykke på den store klimadagsorden, men her er der en helt konkret indsats, som kommer til at gøre en stor forskel«, siger teknik-og miljøborgmester Morten Kabell (EL) i en pressemeddelelse.cecilie.lund@pol.dk 

Bilister, som skal fra Frederiksberg til det centrale København, må de kommende seks måneder finde andre veje end Gammel Kongevej. Fra 1. februar vil bilister i stedet blive ledt ad Frederiksberg Allé og Vesterbrogade.Det oplyser Frederiksberg Kommune, som i forbindelse med forsynings-og vejarbejde ensretter Gammel Kongevej det kommende halve år.Arbejdet vil betyde, at bil-og bustrafikken i perioden kun kan køre i retning mod Frederiksberg Rådhus, mens trafikanter, der skal mod Rådhuspladsen i København og Indre By, altså må finde en anden rute. Gående og cyklister vil fortsat kunne transportere sig i begge retninger.»Det har været supervigtigt for os at opretholde den cyklende og gående trafik ind mod byen, som hver dag benyttes af rigtigt mange,« begrunder Susanne Viuf, chef for byliv og drift i Frederiksberg Kommune.Ensretningen er en konsekvens af, at Frederiksberg Forsyning skal renovere stikledninger og udskifte vand-og gasledninger under Gammel Kongevej - gaden kaldes også Frederiksbergs uofficielle hovedgade. I samme ombæring vil Frederiksberg Kommune sikre, at der bliver mere plads på strækningens cykelsti.»Vejens cykelstier trænger til nyt slidlag, og vi gør samtidig cykelstierne bredere, så det bliver nemmere og rarere at cykle ad Gammel Kongevej,« siger Susanne Viuf.For at mindske generne for trafikanter, beboere og erhvervsdrivende finder gravearbejdet sted i to etaper. Første etape indledes 1. februar og afsluttes efter planen 11. maj på strækningen fra Allégade til Alhambravej. Anden etape indledes efter planen 22. maj og afsluttes i slutningen af juli - denne etape gælder strækningen fra Alhambravej og til Værnedamsvej.Det er kun et år siden, at Gammel Kongevej senest var ensrettet i en måneds tid, og dette får nu borgere i facebookgruppen »Vi der holder af Frederiksberg« til at kritisere, at vejen igen står over for trafikale benspænd.Susanne Viuf forstår frustrationen, men holder fast i, at den valgte metode er den, som medfører mindst besvær for dem, som færdes på Gammel Kongevej: »Det er ikke muligt at lukke hele vejen på én gang og samtidig sikre tilstrækkelig adgang for borgerne. På denne måde opretholder vi en vis trafikafvikling, samtidig med at borgerne kan komme til deres boliger, og forretningsdrivende kan holde butikkerne åbne,« siger Susanne Viuf.Arbejdet betyder, at nogle borgere vil få lukket for vand og gas i kortere perioder - i de fleste tilfælde af et par timers varighed. Frederiksberg Forsyning oplyser, at man vil varsle lukningerne og i øvrigt forsøge at foretage disse på tidspunkter, hvor de er til mindst mulig gene for beboerne.perd@berlingske.dk Fakta: Ensretning af Gammel KongevejPå grund af forsynings-og vejarbejde samt etablering af bredere cykelstier ensrettes Gammel Kongevej på Frederiksberg i retning mod Frederiksberg Rådhus de næste seks måneder.Arbejdet er inddelt i to etaper.
Fra 1. februar ensrettes Gammel Kongevej på Frederiksberg for bilister. Dermed vil det udelukkende blive muligt at køre i retning mod Frederiksberg Rådhus.
Eje-, leje- eller andelsbolig? 
Forbrugerøkonom i PFA Pension Carsten Holdum ville ikke med mod afgrunden, som finansminister Knud Heinesen (S) i 1979 sagde, at Danmark var på vej mod. Derfor har han sørget for at spare op . 
F redsløb 2017 er et orienteringsløb, der er et sportsligt, sjovt, anderledes og aktivt tilbud til børnefamilier, der ønsker at være en del af en positiv aktionsform. Løbet er derudover selvfølgelig også åbent for alle " fredselskere" - unge som gamle - der ønsker at være en del af et aktivt fredsbudskab.Det starter lørdag den 20. maj klokken 12 ved Kulturhuset Islands Brygge, hvor det også slutter. Selve løbet kan gennemføres på både cykel, løbehjul, rulleskøjter, fødder og cykelvogn.EN SMUK RUTEI løbet af tre timer bevæger man sig igennem en smuk rute i København og besøger undervejs 10 poster.Ved hver post skal man udføre en lille fredsaktion i nærheden af et ophængt banner. Alle poster vil være bemandet af foreninger, der i deres hverdag beskæftiger sig med spørgsmålet om fred i verden.Deltagelse er gratis, men man skal tilmelde sig på tidtilfred. nu Initiativtagere til Fredsløbet er et netværk af fredsaktivister i Tid til Fred - aktiv mod krig, der blandt andre ting ønsker at afholde events, der kan fremme dansk fredskultur ved at inddrage civilbefolkningen og samle, forny og styrke fredsbevægelsen.Disse grupper er medarrangører: Kunstnere for Fred, Dansk Kurdisk Kvindeforening, Fredsvagten, Valby og Sydvest mod Krig, Studenterforeningen for Menneskerettigheder, Ungdommen NOAH, Folkebevægelsen mod Nazisme, Haandslag, Kampagnen Nej Tak til Nye Kamp-fly København, Fredsgartnerne, Greenpeace, Christianias Kulturforening, Idiotiet, Girlfriend-2Girlfriend, Horserød-Stutthof Foreningen, Aktive Antifascister, Foreningen Antifascistisk Forum.Parolerne, deltagerne samles under, er som følger: Den farverige fred favner folkets mangfoldighed. Ja til bæredygtige løsninger - Nej til kampfly. Uden sandhed - ingen fred. Vi skaber fred. Tryghed skabes kun med fred.Fremtiden er vores. Når uret bliver ret - bliver modstand en pligt.Solidaritet og fredspolitik fremfor NATO-taktik. Herfra og til verdensfred.Dagen indledes med et børnearrangement med både underholdning og fælleslege. Et børnekor fra Københavns Kommunes Musikskole " Hardkor" kommer og synger, klovnen Dario Solina er med os, og der vil være sminkebod og " pynt og pump din cykel"-workshop. Hold til løbet dannes, og grupper sendes afsted på turen.SNAK OG HØR FRI GALAXENår alle vender tilbage, inviteres til " fredsplads" hvor vi kan få en snak og se på infoboder fra de deltagende fredgrupper, lytte til musik med det københavnske protest-popband Fri Galaxe, spise billig mad fra cafeen og fejre dagen med ægte havnehygge på Bryggen. Dagen afsluttes med et strejf af fred i singer songwriter-klubben Klub Geyser, der byder indenfor i kulturhusets store sal. Entreen er 50 kroner - gratis for deltagere i løbet.Arrangementet støttes økonomisk af blandt andre Christianshavns Lokaludvalg og Indre By Lokaludvalg.Freden berører os alle. Vi håber at se så mange som muligt på denne dag. Kan man ikke, så bak op om freden med et fredsflag ud af vinduet eller noget andet flot, fredeligt og farverigt på dagen, opfordrer arrangørerne.Islands brygge 18, København lørdag den 20. maj klokken 12 tilmelding: tidtilfred. nu.
Løbet starter klokken 12 ved Kulturhuset Islands Brygge, hvor det også slutter. Tilmelding på tidtilfred. nu.
Vold. Københavns Politi anholdt onsdag 13 personer, der alle er mistænkt for en række gaderøverier og voldelige overfald begået i Indre By.Med undtagelse af en enkelt på 18 år er alle mistænkte mellem 12 og 15 år gamle - 10 af dem er under 15 år.Flere af dem blev derfor afhentet på deres skoler for at blive kørt til afhøring, oplyser Københavns Politi i en pressemeddelelse.To er blevet varetægtsfængslet. Der er tale om den 18-årige og en person på 15 år.Ifølge Københavns Politi er der tale om en række røverier og overfald begået fra august i år og frem til nu. Her har den store gruppe unge udsat andre unge for vold og trusler og frarøvet dem deres værdigenstande.Flere af de unge har tilstået røverierne, mens andre nægter sig skyldige eller har nægtet at udtale sig. De mistænkte kommer alle fra Valby-egnen, hvor nogle af dem stadig bor. En del af dem går også i skole i området.Politikommissær Bjarke Dalsgaard Madsen fra Københavns Politi understreger, at der ikke er tale om hærdede kriminelle, ligesom ingen af de mistænkte har banderelation.Han siger dog, at politiet ved tidligere lejligheder er stødt på flere af de unge i forbindelse med andre kriminelle forhold.»Det er vores oplevelse, at det her er en gruppering, der finder sammen og laver det her, fordi de synes, det er sjovt.Så det er mere processen ved røverierne, end det er udbyttet, der har drevet dem«, siger Bjarke Dalsgaard Madsen.På spørgsmålet om, om det er drengestreger, der er kørt for langt ud, svarer politikommissæren: »Jeg vil nok være tilbageholdende med at kalde det drengestreger, når der er tale om kriminelle forhold. Men det kan man måske godt sige«, siger han.Bjarke Dalsgaard Madsen fortæller, at de havde en lignende sag i sommer, hvor en række unge ligeledes blev anholdt for forbrydelser af samme karakter.»Men derfor er dette stadig en usædvanlig sag. Det er ikke hver dag, vi anholder så mange unge på en gang for så grove forhold«, siger han.Københavns Politi har dog i en periode kunnet registrere, at der har været en markant nedgang i antallet af røverier, der involverer unge personer. Ifølge politiet skyldes det, at indsatsen imod de unge kriminelle er blevet fulgt op af flere kriminalpræventive tiltag og en kommunalt forankret indsats.Da anholdelsen af de unge er blevet gennemført i samarbejde med socialrepræsentanter fra de mistænkte røveres tre hjemkommuner, håber København Politi på en lignende effekt i denne sag.emil.arenholt@pol.dk 

Politiet mistænker en gruppe på 13 meget unge mennesker for at stå bag en række gaderøverier og voldelige overfald i Indre By i København.Det oplyste Københavns Politi i går i en pressemeddelelse.Hovedparten, nemlig de ti, er 12-14 år - altså under den kriminelle lavalder - og kan derfor ikke strafforfølges. Deres sager behandles nu af de sociale myndigheder.De sidste tre er over 15 år. De er sigtet for gaderøveri og vold.En 18-årig, der også er sigtet i sagen, sidder allerede varetægtsfængslet i en anden sag, og en 15-årig er blevet fremstillet i grundlovsforhør i Københavns Dommervagt, hvor en dommer varetægtsfængslede ham i to uger.Yderligere en 15-årig er sigtet, men her har anklagemyndigheden vurderet, at der ikke var basis for at kræve varetægtsfængsling.Medlemmerne af gadebanden kommer fra København, Hvidovre og Gentofte.»Mange af dem kommer oprindeligt fra samme område, og de har tilsyneladende gennem en længere periode mødtes og turet rundt i byen,« siger politikommissær Bjarke Dalsgaard Madsen.Knive og spark brugt mod unge ofrePolitiet slog til mod gruppen onsdag, hvor medlemmerne blev opsøgt i deres hjem eller skoler for at blive afhørt. Der er i alt 13 sager om røverier og vold, som de unge knyttes til.De unge har turet rundt i større grupper og udsat andre unge for vold og trusler, mens de har røvet deres værdier fra dem.Der er benyttet knive, peberspray, slag og spark. I et enkelt tilfælde er et offer blevet brændt i ansigtet med en cigaret.Politiet indledte efterforskningen i august, da det første røveri blev registreret, men trådene er for alvor blevet samlet de seneste fire uger, oplyser Bjarke Dalsgaard Madsen.Sagerne menes at være tilstrækkeligt belyst til, at der kunne have været rejst tiltale, hvis de mistænkte var fyldt 15 år, hedder det i en pressemeddelelse fra politiet.Flere af de unge har tilstået deres deltagelse i røverier, mens andre har nægtet at have deltaget eller har nægtet at udtale sig.Over for de unge, der er under den kriminelle lavalder, sætter kommunerne nu ind med en social indsats. Den kan blandt andet bestå i samtaler med de unge og deres forældre. Ritzau.
13 er mistænkt for at have deltaget i røverier og overfald på gaden. De ti er under den kriminelle lavalder.
Grenaa er en dejlig by. Den har ligget på den østlige del af Djurslands næse i hvert fald siden slutningen af 1200-tallet, har været købstad i hvert fald siden 1445 og huser i dag Kattegatcentret med bl. a. hajer samt færgeforbindelser til Anholt og Varberg i Sverige.Der er også et hyggeligt sommerhusområde syd for Grenaa Havn, som Bagside-redaktøren har besøgt som barn.Alligevel klarer danskerne sig eklatant dårligt i Bagsidens tre timer lange geografiundersøgelse på Rådhuspladsen i København, når de skal udpege Grenaa på et verdenskort: Kun 33 procent kan placere Grenaa med dens næsten 15.000 indbyggere korrekt. Et stort flertal, 67 procent, er på herrens mark. Ja, de fleste er ikke engang i nærheden af en mark på Djursland.Det er signifikant dårligere end samme danskeres evne til at finde Nordkorea, som vi skrev om på Bagsiden i torsdags - 41,7 procent kunne finde Nordkorea.Borgmester Jan Petersen, Norddjurs Kommune, Grenaa, hvordan kommer Grenaa rigtigt på landkortet igen? »Hvis der er så mange, der ikke ved, hvor vi er, så er det deres problem og ikke vores«, svarer borgmesteren offensivt og uddyber kækt: »Hvis de ikke interesserer sig for, hvad der foregår uden for den indre by i København, så har de noget at arbejde med. Vi mangler en smule udsyn fra københavnerside. Det vrimler jo heller ikke ligefrem med historier om Jylland i Politiken. Det er ikke os, der skylder, men jer, der har ansvaret for også at formidle, hvad der foregår i Jylland, og jeg er trofast Politiken-abonnent«, siger borgmesteren.Vores centrale ekspertkilde på geografisagen - formanden for Geografilærerforeningen for Gymnasiet og HF, 63-årige Birgit Sanderog mann Justesen, der har været geografilærer i 37 år - er ikke overrasket over uvidenheden: »Nej, det er ikke overraskende. Det er uhyggeligt, men det chokerer mig ikke. For år tilbage var der en undersøgelse af danskernes viden om Danmarks byer.Dem var der ingen, der kunne.Lolland? Det ved vi heller ikke«. Måske er kendskabet til Grenaa dalet med, at færgeforbindelsen Grenaa-Hundested lukkede i 1995? »Muligvis, men Grenaa er stadig en havneby med færge til Varberg Anholt. Der er ikke nogen fornuftig forklaring. Det er bare en paratviden, man ikke har mere. Du ser det også, når de unge skal til matematikeksamen uden hjælpemidler.De har svært ved at huske. Det handler om at lære at huske, at sætte sig ind i grundting, så man lagrer på sin hjerneharddisk og ikke sin computerharddisk«, siger hun.Hvad angår Grenaa, finder Bagsiden den samme tendens, som vi fandt i forbindelse med Nordkorea: Det er især de 30-60-årige, der er helt væk, når der skal placeres prikker på et kort, hvilket kun cementerer, at en hel generation, der gik i skole i 1970' erne og nogle årtier derefter, er geografisk fortabt, som vi skrev torsdag.Og igen finder vi i generationen 60+ den danske geografifærdighedselite.44 procent kan placere Grenaa, og i samme gruppe finder vi hovedparten af de få danskere (25 procent), der kan placere både Grenaa og Nordkorea rigtigt.bagsiden@pol.dk 

Danmark. Store folkemængder har den seneste tid været hovedmål for flere terrorangreb på europæisk jord, og derfor har myndighederne skærpet beredskabet under Distortion, den årlige folkefest i København.De såkaldte terrorklodser - der i forvejen er kendt af københavnerne fra indkørslerne til Strøget og Nyhavn - skal beskytte deltagerne, og så vil der være et stort antal betjente sat ind for at sikre, at det bliver en god og sikker fest for de mange deltagere. De vil være placeret strategisk i forhold til at kunne afværge angreb eller trusler. Og for at kunne få et overblik over, hvad der sker på og omkring festivalen, vil der blive indsat en helikopter til at holde øje med det hele lidt fra oven.»Det har altid været en stor opgave.Men med det ekstra, der er lagt på, er det klart en af de helt store opgaver for Københavns Politi«, siger politiinspektør Peter Dahl, der er chef for beredskabet hos Københavns Politi.»Vi har skruet op for antallet af politifolk og har nogle med særlige kompetencer.Jeg håber, at det, folk kommer til at møde, er dialogbetjente med de hvide kasketter, og at vi kan holde det andet i baghånden«, siger beredskabschefen, der ikke ønsker at afsløre nærmere om det sikkerhedsberedskab, der skal beskytte københavnerne under Distortion.I den seneste trusselsvurdering fra Politiets Efterretningstjeneste peges der på, at den militante islamistiske propaganda øger truslen mod civile mål, herunder steder og arrangementer, hvor mange mennesker er samlet.Det opfylder Distortion til fulde. Beskyttelsesforanstaltningerne omkring festerne er derfor vedtaget i tæt samarbejde med efterretningstjenesten.På Nørrebro er der forståelse for, at der skal terrorklodser og stor sikkerhed til for at kunne holde en fest som Distortion. Men det er trist, at det er kommet dertil. Ordet ærgerligt går igen, når der tales om behovet for antiterrorbeskyttelse.»Det er ærgerligt, men nødvendigt.Men det rører mig ikke så meget. Der skal nok ske et eller andet i Danmark før eller siden. Men det fylder ikke i mine tanker. Jeg undgår heller ikke Nørreport, selv om de siger, at det er et mål«, siger Alexander Vester, da han snor sig mellem de boder og barer, som blev stillet op i timerne før festen.Også Lise Nyboe griber til ordet ærgerligt, da hun ser sig rundt på Dronning Louises Bro og de betonklodser, der er stillet op ved indkørslen fra Indre By til Nørrebro.»Men de er nødvendige, hvis de kan hjælpe folk til at føle sig sikre«. Vil du selv føle dig tryg med de sikkerhedsforanstaltninger? »Ja. 100 procent. Jeg er ikke så bange.De skal ikke forhindre mig i at leve livet og gøre spændende ting«, siger den unge kvinde.soren.astrup@pol.dk 

I sidste uge kom det frem, at det statsejede dansk-svenske selskab Postnord har massefyringer undervejs. Og på DR meldte flere Postnordchefer ud, at de ikke har kunnet følge med digitaliseringen.Selv samme dag kunne man i det nye netmedie Techsavvy læse, at det danske startup Mover - en form for fragtens svar på taxitjenesten Uber - får en millioninvestering.Og mandag kunne man læse, at Kinas nu tredjerigeste mand har udnyttet den stigende nethandel og bygget en fragtsucces på kun ét år. Denne Wang Wei, bestyrelsesformanden i SF Holding, er nu god for omkring 27 mia. dollars, viser en optælling af det amerikanske medie Forbes.Har sovet i timenEr Postnord simpelthen blevet overhalet af digitaliseringen? Nej. Sandheden er, at både ledelsen og dens team har sovet i timen. De har ikke været omstillingsparate.Det er årsagen. De har været for tunge, langsomme og sløve.Ikke alene har strategien om at levere pakker langsommere end hidtil i en tid, hvor alt skal gå stærkere, virket nærmest som et åbenlyst selvmord. De har ikke indset i tide, at virksomheder dør, hvis de ikke følger med tiden eller måske bare tænker en anelse digitalisering ind.Mit lokale posthus i Indre By fjernede ovenikøbet selvbetjeningsskranken, da det flyttede fra Købmagergade til Pilestræde.Jamen, så beder man altså også selv om at dø ved digitalisering.Det er ikke kun Postnord, der har sovet i timen. Mange brancher risikerer at dø ved digitalisering. Levetiden blandt virksomhederne i det amerikanske S&amp;P 500-indeks er faldet fra 33 år i 1965 til 20 år i 1990, viste en omfattende analyse sidste år.Og levetiden forventes at dykke til blot 10 år i 2026.Det er en direkte effekt af den teknologiske udvikling.Kæmp imod status quoVi må i Danmark indstille os på, at kampen ikke vindes ved at hæve budgetterne og lave smarte Postnord-reklamer, men derimod ved at kæmpe imod status quo og byde forandringen indenfor.Det nytter ikke at spænde ben for innovationen for at beskytte en truet branche eller industri.Den bedste idé finder vej til markedet, og innovationen hævner sig selv før eller siden. Den bedste idé kan kravle over de højeste toldmure, smutte uden om de mest omfattende regler og indhente de store stillestående elefanter. Alt går stærkt.Hvad kan virksomheder lære af det? En ting: Rust jer, indstil jer på forandring og omfavn teknologi og innovation.Ellers bliver I måske de næste, der dør ved digitalisering.Nu har du adgang til det nye digitale forum for erhvervsdebat på finans.dk. Følg landets skarpeste skribenter i sektionen Debat på forsiden af Finans.finans@finans.dk 
Er Postnord blot et uskyldigt offer for digitaliseringen? Nej. Sandheden er, at både ledelsen og dens team har været for tunge, langsomme og sløve.
MAN KUNNE 6.11. i Politiken læse pensioneret forlagsredaktør Dorte Ipsen beklage sig over højhusbyggerier i København.Ligesom mange andre har hun formentlig banana. Banana står for ' build absolutely nothing anywhere near anything' og beskriver en stor angst for nyt byggeri i byen, især bygninger i flere etager.Det ses hyppigst i de ældre generationer, der selv sidder med deres på det tørre i mindre murstensslotte lige uden for byen eller i en ejerlejlighed købt for en slik i 90' erne. Hvis ikke du selv har det sådan, er du formentlig en af de unge, som kender alt til Københavns og Aarhus' umulige boligmarked og derfor bliver ramt af manglen på nye boliger.Siden 2005 er ca.10.000 nye studerende kommet til Aarhus og mere end 15.000 til København.I samme periode er der kun bygget hhv. 1.500 og 1.000 nye studieboliger i de to byer. Skarpere kan problemet ikke skæres ud.Vi bliver flere og flere i byerne, men byarealet udvider sig ikke, i takt med at befolkningstallet stiger. Derfor er det nødvendigt at bygge i højden, hvis vi alle sammen skal være her.Det er nemt at stille sig som beskytter af byens arkitektur, når man selv sidder solidt i en villa uden for centrum.Men når tusindvis af unge hvert år ved studiestart står uden tag over hovedet, kan subjektive holdninger til æstetik ikke veje tungere end nødvendigheden af, at alle har et sted at bo.DET ER SÅMÆND ikke, fordi vi synes, at etagebyggeri er gudeskønt, eller er uden respekt for vores storbyers pæne gamle bygninger. Men der er heller ingen, der siger, at høje bygninger partout skal være bygget i rå beton eller ligge klos op ad pudsede murstensbygninger fra 1800-tallet midt i Indre By.Det, vi beder om, er bare, at der bliver bygget boliger til os inden for kommunegrænsen, så vi kan bo i samme by, som vi studerer i. De kan sagtens ligge i udkanten af byen, opføres med facader, der ikke skæmmer gadebilledet, og bygges med grønne arealer på toppen.Det er på tide at hæve sig over snævre hensyn til arkitektur og æstetik og bygge i højden.Det er nødvendigt at bygge i højden, hvis vi alle sammen skal være her.

Den kinesiske mobilbetalings-gigant Alipay, der har over en halv mia. brugere, rammer nu en række danske butikker.Efter flere ugers rygter om Alipays indtog på det danske marked har Alipay inviteret pressen til et såkaldt lancerings-event den 23. oktober.I invitationen skriver Alipay, der er ejet af den kinesiske Alibaba-koncern, at man nu lancerer sin service i Danmark.Kenneth Sørensen, salgschef i Apay Nordic, oplyser til Jyllands-Posten, at Alipay i første omgang bliver rullet ud i bl. a. det københavnske stormagasin Illum. Og man er i kontakt med »flere andre store spillere,« lyder det. Målet er, at samtlige butikker, spisesteder og hoteller i Københavns indre by skal have Alipay.Stor kundegruppeAdm. direktør i Illum, Jeanette Aaen, bekræfter over for Jyllands-Posten, at stormagasinet har lavet en aftale med Alipay.»Alipay er verdens største betalingsformidler, og derfor er det naturligt for os at introducere det i Illum.Kineserne er desuden Illums største udenlandske kundegruppe, så når Alipay er deres foretrukne betalingssystem, skal vi naturligvis modtage dette,« siger hun.Alipay, der groft sagt er en kinesisk pendant til Mobilepay, fungerer ved hjælp af QR-koder. Betaling sker ved, at ekspedienten i den pågældende butik scanner en QRkode på brugerens mobiltelefon.Også Skt. Petri Hotel i København vil nu tilbyde betalingsløsningen.»Vi gør det for at imødekomme vores kinesiske gæster, der har Alipay som foretrukken betalingsform. Samtidig er det en håndsrækning til at byde endnu flere kinesiske gæster velkommen,« siger hoteldirektør Jesper Stubgaard.Apple Pay i DanmarkAlipays fremstød i Danmark sker, efter at Apple tidligere på året meldte ud, at man går ind på det danske betalingsmarked med betalingsløsningen Apple Pay.Med indtoget i Danmark tager Alipay kampen op med særligt Nets' mobile dankort og MobilePay, der er ejet af Danske Bank.I Kina er Alipay en af de mest brugte betalingsløsninger.Derfor er det særligt de mange kinesiske turister, der er i søgelyset, når Alipay nu ruller sin betalingstjeneste ud i Danmark.peter.simonsen@finans.dk Vi gør det for at imødekomme vores kinesiske gæster, der har Alipay som foretrukken betalingsform.Jesper Stubgaard, hoteldirektør, Skt. Petri Hotel i København.
Verdens største betalingstjeneste bekræfter nu, at den indtager Danmark. I første omgang i et kendt stormagasin.
Ikølvandet på de skærpede straffe for at tigge på gågader, i tog og busser og ved supermarkeder og stationer har politiet i København også øget indsatsen for at bremse tiggeriet - eller betleriet, som det hedder i straffeloven.»Der skal ikke være tvivl om, at når politikerne med skærpede straffe sætter fokus på betleri, øger vi også indsatsen mod betleriet«, siger vicepolitiinspektør Jakob Søndergaard fra Københavns Politi.Vicepolitiinspektøren ønsker ikke at uddybe omfanget af eller tidspunkter for indsatsen.»Men vi tager rundt og kigger ved stationer, supermarkeder og i gågader. Og så reagerer vi på anmeldelser af betleri«, siger han.Tirsdag blev en 63-årig rumænsk kvinde idømt 20 dages ubetinget fængsel af Københavns Byret. Hun blev samtidig udvist fra Danmark med forbud mod at rejse ind i landet igen i de kommende 6 år.Loven om såkaldt betleri blev strammet 21. juni, og siden har Københavns Politi rejst tiltale i 16 sager om tiggeri, oplyser Københavns Politi. Der er faldet 9 domme, men den 63-årige er den første, som er blevet udvist. Det er 3. gang, hun er dømt tiggeri i København. De øvrige 8 tiltalte dukkede ikke op i retten, så de har fået udeblivelsesdom.Dem leder politiet efter.Vanskelige at finde»Det er en persongruppe, som er meget vanskelig at finde. De har jo ikke nogen adresse i Danmark, hvor vi kan tage ud at hente dem«, siger Jakob Søndergaard.Når nogen i første omgang bliver anholdt for tiggeri, bliver der taget billede og fingeraftryk.Og det er lykkedes at finde en enkelt kvinde, der har fået en udeblivelsesdom.Da Politiken var på rundtur i Indre By onsdag eftermiddag, så vi ikke nogen tiggere i området omkring Nørreport, Kultorvet, Købmagergade, Frue Plads og Rådhuspladsen.»Vi havde også en aktion i begyndelsen af ugen, hvor vi stort set heller så nogen, der betlede. Jeg tør ikke sige, hvad forklaringen er«, siger Jakob Søndergaard.Forsommeren bød på en hidsig debat om tiggeri, der endte med, at regeringen, Dansk Folkeparti og Socialdemokratiet strammede loven om betleri.Stramningerne betyder, at det skal koste mindst 14 dages ubetinget fængsel at tigge, og EUborgere kan udvises, hvis de udgør »en reel, umiddelbar og tilstrækkelig alvorlig trussel, der berører en grundlæggende samfundsinteresse«. Det vurderede Københavns Byret altså, at den 63-årige rumæner gjorde. Hun tiggede ved Nørrebro Station, hvor hun sad i skrædderstilling med en kop foran sig og ifølge hendes forklaring i retten ikke kontaktede forbipasserende.»Jeg taler ikke grimt til folk. Jeg sidder bare ned med en kop«, sagde hun i retten.Kvinden oplyste i øvrigt, at hun er kommet i Danmark gennem 15 år og tidligere har tigget på pladsen ved Nørrebro Station.thomas.flensburg@pol.dk Jeg taler ikke grimt til folk Udvist rumænsk kvinde.
TIGGERI THOMAS FLENSBURG Politiet har 16 gange rejst tiltale mod tiggere siden stramningen af tiggerloven før sommerferien.
60 I DAG. 100 meter fra hinanden i Indre By ligger Københavns to sidste klassiske restauranter af den kompromisløse dansk-franske skole. Restaurant Gammel Mønt, drevet af ' Røde Claus' Christensen, og Lisbeth og Bo Jacobsens restaurant, Restaurationen.Det er restauranter, som madfolket i København overvåger med en vis ængstelse.Som en restaurantanmelder fortalte mig forleden under en gastronomisk prisuddeling, med lidt panik i blikket og ikke så lidt vemod i stemmen: »Hvis de to steder lukker, er der jo ingen steder, man kan tage hen og få ordentlig mad af den gamle skole«. Heldigvis er der ikke tegn på, at Bo Jacobsen går nogen steder, eller på, at vi kommer til at stå og mangle indbagt pighvar drivende i smør, stegt poulardebryst, sommerbuk, flamberede desserter, eller hvad den nu 60-årige kok ellers byder sine gæster af livsforlængende medicin for sjælen.Bo Jacobsens køkken er stolt gammeldags, der er ikke en Pacojet eller sousvidemaskine at se, det vildeste stykke teknologi er en blender, og selv den er Bo Jacobsen lidt loren ved.Det er også den sans for tradition, der har gjort Bo Jacobsen til Danmarks skarpeste, bedst formulerede revser af dansk madkultur, sådan som den udspiller sig i Netto med fastfood, kødskandaler og dårlig halvfabrikata, i restaurationsbranchen med kokkenes evig ræs mod det nye (»men mange af dem kan ikke finde ud af at stege en bøf ordentligt«, som Bo Jacobsen ynder at sige), eller hjemme i folks køkkener, hvor vi ifølge kokken kan og vil alt for lidt.»Vi står med en befolkning, der ikke kan lave mad, ikke vil bruge penge på råvarer, ikke ved, hvordan maden skal smage, fordi de har vænnet sig til smagen af det argeste lort og nu bedre kan lide den.Og desuden har vænnet sig til et materielt forbrug, der ikke levner en krone til mad«, sagde han i Politiken.Jacobsen begyndte som kok i 1978 og blev udlært på Roy Hurtigkarls berømte restaurant Gastronomique. Han åbnede Kommandanten, endnu en legendarisk restaurant, i 1987, og efterfølgende Restaurationen.Hele vejen har han drevet restauranterne og lavet maden sammen med sin kone, Lisbeth. Han har også deltaget i et hav af tv-programmer, senest Cecilie Frøkjærs ' Cecilie og madklubben', hvor stjernekokke kokkererede sammen.Sin livret afslørede han i øvrigt i en Politiken-serie om ' Dit sidste måltid'. Det er gås, tilberedt som var det juleaften, med »hele svineriet: svesker, rødkål, papirmanchetter, flag i ryggen og grammofonsovs, der er så tyk, at man kan se rillerne, når man kører piskeriset rundt i den«. Hvem skal så stege gåsen? Det skal han naturligvis selv, for ellers bliver det ikke gjort ordentligt.LARS DAHLAGER.

Samtidig med at Hovedbiblioteket i Mølleparken sidste år blev tømt for bøger, forsvandt også portrætbusterne af de jyske digtere, der siden 1950' erne havde stået foran bibliotekets facade.Tilbage er kun de 2-3 skulpturer, der står i parken neden for biblioteket.Digterportrætterne er fine kunstværker støbt i bronze, men det ville selvfølgelig ikke give nogen mening, at de stod foran et tomt bibliotek. At de ikke er flyttet med til Dokk1, er også naturligt.Hvor i dette futuristiske palads skulle de passende kunne stå? Selv om det lokale slagord for tiden er "rethink", er det nok ikke sandsynligt, at man lige med det samme gentænker biblioteksbygningen i Mølleparken som det, den er: bibliotek. Så vi må finde et nyt sted til det jyske parnas.Åby Bibliotek er velegnet Nu er det sådan, at lånerne i den indre by efter lukningen af biblioteket i Mølleparken i stort antal er søgt ud til Åby Bibliotek, der er det nærmeste filialbibliotek og byens største.Biblioteket ligger omgivet af store plæner i et kuperet terræn i den nordlige ende af et grønt bælte, der med Åby Park strækker sig fra Åby Skole i syd mod nord tværs over Silkeborgvej og videre op bag det gamle rådhus.Det ville være oplagt, at nyopstille portrætbusterne af jyske digtere her, enten dem alle i området ved biblioteket eller fordelt, så der også opstilles skulpturer i Åby Park. Der er i alt 11 portrætter af følgende digtere: St. St. Blicher, I. P.Jacobsen, Henrik Pontoppidan, Johs. V. Jensen, Thøger Larsen, Jakob Knudsen, Jeppe Aakjær, Marie Bregendahl, Johan Skjoldborg, Harry Søiberg og, som den yngste, Jacob Paludan.En særlig god grund til at vælge placeringen i forbindelse med Åby Bibliotek er, at vejene i hele det gamle villakvarter vest for Åby Park og biblioteket bærer navne af danske digtere fra Ludvig Holberg til Jeppe Aakjær, altså ikke blot navnene på de store guldalderdigtere, men også mange fra det jyske parnas.Der vil således opstå et samspil mellem digterportrætterne og vejnavnene, der vil kunne inspirere til at opsøge biblioteket for at låne værker fra den danske nationallitteratur.Selv om det lokale slagord for tiden er "rethink", er det nok ikke sandsynligt, at man lige med det samme gentænker biblioteksbygningen i Mølleparken som det, den er: bibliotek.
Digterportrætterne er fine kunstværker støbt i bronze, men det ville selvfølgelig ikke give nogen mening, at de stod foran et tomt bibliotek.
Henrik Holm-Nielsen har været involveret i de seneste årtiers allertungeste sager herhjemme inden for politik og erhvervsliv: Tamilsagen, Farum-sagen, Hafnia-sagen og Riskærsagen.Advokat Henrik Holm-Nielsen opererede i mange år kontant og hjemmevant på begge sider i retslokalet, både som anklager og forsvarer.Han stak ud fra nålestribede kolleger med letgenkendelig rød baret og camouflagejakke, og han er kendt for at kunne overskue enorme mængder juridisk materiale -" Ringbindenes Herre" kaldte en avis ham - et ordspil på filmtitlen " Ringenes Herre".Profileret i offentlighedenblev han især som kontant udspørger i den undersøgelseskommission, der kulegravede Tamilsagen. Den kostede justitsminister Erik Ninn-Hansen hans politiske liv og førte til, at statsminister Poul Schlüter " fik knust sit livsværk" og i 1993 måtte overdrage magten til rød blok.Holm-Nielsens resultatliste er imponerende. Da anklagemyndigheden i 2007 ville have dømt 12 byrådsmedlemmer i Farum for medansvar for Venstre-borgmester Peter Brixtoftes økonomiske morads, fik Holm-Nielsen dem frikendt, alle som én. Også den bitre mangeårige koldkrigsfejde i retssystemet mellem journalist Jørgen Dragsdahl og professor Bent Jensen tog han del i - på Dragsdahls side. Om end Holm-Nielsen frabad sig at føre sagen i Højesteret, der i 2015 fandt Bent Jensen skyldig i injurier.Henrik Holm-Nielsen blev cand. jur. i 1962 - ligesom begge forældre - og i 1965 advokat.I 1971 fik han møderet for Højesteret og var derefter " medhjælper" hos Statsadvokaten for Sjælland i næsten 30 år. 1966-2010 var han tilknyttet advokatfirmaet Holm-Nielsen &amp; Plesner, og herefter drev han egen advokatvirksomhed, indtil han deponerede sin bestalling i 2013.Holm-Nielsen har et stort hjerte for naturen. I sin ungdom var han spejder i Charlottenlund og begyndte at gå med dolk, og den blev hængende.Mulige konflikter med våbenloven håndterede han med snilde." Når jeg er uden for den indre by, er jeg jo altid jæger, fi-sker eller naturvandrer, der skal skære en hasselkæp, så her har jeg ingen problemer.Men inde midt i hovedstaden afvæbner jeg mig og nøjes med en lille lommekniv," forklarede han Berlingske Tidende i 2008.Henrik Holm-Nielsen er giftmed Ida Hjejle. Parret flyttede i 2002 til Dianalund på Vestsjælland. En del af ejendommen på 13,5 hektar er landbrug, resten skov og sø.Han går stadig på jagt, men helst alene./ ritzau/navne@k.dk 
portræt Advokat Henrik Holm-Nielsen blev kendt som skarp udspørger i Tamilsagen og var i mange år en legende i danske retssale. Han fylder 80 år i morgen.
50 Christian Damsgaard Skuespiller, Valby Efter sin uddannelse som skuespiller fra Aarhus Teater turnerede Christian Damsgaard på landets teaterscener, inden han i 1997 fik han sin første store tv-optræden sammen med Timm Vladimir og Gordon Kennedy i serien ' Vladimir og Kennedy'.Senere medvirkede han i tv-julekalederen ' Olsen-bandens første kup' i rollen som en purung udgave af vicebetjent Holm og i hverdagskomedien ' Mit liv som Bent', hvor han i rollen som ond nabo spillede over for hovedrollen Henrik Lykkegaard I 2000 opnåede Christian Damsgaard en af dansk tv's helt store hædersbevisninger, da han som blot den fjerde skuespiller siden dukkens første optræden i 1982 blev bedt om at være inde i Bamse i årets sæson af DR-flagskibet ' Bamses Billedbog'.Og netop blandt de seneste årtiers børn vil Christian Damsgaard måske kunne genkendes som stemmen bag et farverigt galleri af figurer i en stribe vidt forskellige tegnefilm. Som en af landets mest efterspurgte voice overs er det blevet til dansk tale i ' Prinsen af Egypten', ' Atlantis', ' Muppets', ' X-Men: Evolution' og den nævenyttige Ned Flanders i ' The Simpsons'.I 2007 fik Christian Damsgaard sin spillefilmdebut med rollen som talsmanden Hans i ' De unge år: Erik Nietzsche sagaen del 1' instrueret af Jacob Thuesen. Historien om filminstruktøren Lars von Triers unge dage med manuskript af von Trier selv. heltoft 70 Hans Høgenhaven, specialeansvarlig overlæge, København Hans Høgenhaven vidste fra studietiden, at han ville være neurolog. Et toårigt ophold som videnskabelig medarbejder ved Abteilung für Neurologie, Klinikum Charlottenburg der Freien Universität Berlin (West) - dengang en de førende afdelinger for epileptologi i Europa - konsoliderede interessen.Tilbage i Danmark, efter hvad der blot var tænkt som et kort ophold ved Klinisk Neurofysiologisk afdeling på Rigshospitalet for at lære EEG-diagnostik, besluttede han sig for at skifte speciale og uddannede sig til klinisk neurofysiolog med særlig interesse for epilepsi og EEG-diagnostik.Efter speciallægeuddannelsen fulgte en række hurtige (overlæge-) stillingsskift fra Statens Senter for Epilepsi i Oslo til Epilepsihospitalet i Dianalund, til Odense Sygehus, til Hvidovre Hospital og fra 1996 tilbage på Rigshospitalet i Neurocentret, drevet af et ønske om at være en del af det multidisciplinære team, der skulle opbygge et moderne nationalt center for kirurgisk behandling af epilepsi med brug af avancerede neurodiagnostiske metoder.For fire år siden, da pensionering var en mulighed, blev det til endnu et skift til Odense Universitetshospital som specialeansvarlig overlæge, hvor hovedopgaven er at uddanne yngre neurologer i klinisk neurofysiologi. Dette med base i København, Indre By. Hans Høgenhaven er københavner med K, ' provinsen begynder ved Dronning Louises Bro'.

Man kan elske så meget og på så mange måder.Man kan elske stille regn, den sene Beethoven, tidlige sommermorgener i indre by, parisiske fortovscafeer og duften af frisk timian, for nu bare at give nogle eksempler fra klummeskriverens egen verden.Eller man kan elske sin elskede, sine børn, sin søster, sin hund og andre levende væsener, hvilket jo igen er noget helt andet og hver for sig forskelligt. Sådan er dét. Ordet elske tager altid og uden undtagelse. farve af omgivelserne, og det er en egenskab, det har tilfælles med andre verber, for det ligger i verbers natur på den måde og i den grad at rumme mange forskellige betydningsnuancer, afhængigt af, hvilke substantiver de er i selskab med. Tænk f. eks. på verbet løbe: Jeg løber, næsen løber, tiden løber, strømperne løber... Eller på det beslægtede verbum gå: Tiden går, jeg går, færgen går om lidt, jeg gik og var så glad... Der kan løbes og gås på så mange forskellige måder, ligesom der altså også er en palet af måder at elske på, fra det prosaiske til det eksistentielt altomsluttende, og ganske anderledes forholder det sig med substantiverne, for de har en robusthed i sig, som verberne ikke har. En giraf er nu engang et stort drøvtyggende pattedyr med en meget lang hals (med mindre den indgår i den faste vending »at se giraffen« ), en cykel er en cykel, et hus er et hus, og en blyant er en blyant. (For det meste.) Og for nu at vende tilbage til ordet elske, så synes jeg, at noget af det meget smukke ved netop dét ord er, at det også - ud over så meget andet - kan beskrive det meget private, som to, der begærer hinanden, kan gøre med hinanden.Brugt i en bestemt sammenhæng vil ingen være i tvivl om, at det er lige netop dét, det handler om, når det siges, at der elskes, men brugt sådan maser ordet sig heller ikke på, det fremstår hverken vulgært eller grænseoverskridende, det formår tværtimod på én gang at være både præcist og diskret i sin beskrivelse af det allermest intime, og det er smukt, synes jeg. Elske er, også af den grund, et ord, det er let at elske. Og husk nu at gøre det.

1. Mia Nyegaard, 43 årMia Nyegaard har været i Radikale Venstre i 17 år. Hun er socialordfører i Københavns Borgerrepræsentation.Arbejder med forretningsudvikling.Hun er uddannet cand. scient. pol og MA i Afrikastudier fra Københavns Universitet og har tidligere arbejdet som administrerende direktør for Friis-Holm Chokolade.Hun startede som medlem af Radikale Venstre i 2000 og har siddet i mange bestyrelser og udvalg. Heriblandt lokalbestyrelsen på Frederiksberg og Indre by, hovedbestyrelsen og kandidatnetværksbestyrelsen.»Jeg brænder virkelig for socialområdet og kommer til at holde fokus på de mest socialt udsatte. Jeg er socialliberal og kommer også til at bibeholde min interesse for fremtidens grønne København,« siger Mia Nyegaard.»Jeg tror, at jeg kan samle partiet på tværs af bagland, organisationer, gruppen og så kan jeg samarbejde på rådhuset.2. Tommy Petersen, 40 årEr de Radikales gruppeformand i Københavns Borgerrepræsentation. Efter integrations-og beskæftigelsesborgmester Anna Mee Allerslevs exit, bliver han ny politisk leder for partiet i København.Han håber til gengæld, at snakken snart kommer til at handle mere om politik, end den har gjort for partiet, siden det 12. september kom frem, at integrations-og beskæftigelsesborgmester Anna Mee Allerslev kvit og frit havde lånt Københavns Rådhus' lokaler til sin bryllupsfest.»Der har været et knæk i tilliden, og samtalen mellem radikale og borgerne har på det sidste været præget af alt andet end politik. Jeg mener, at jeg vil kunne genskabe tilliden, og jeg mener, at jeg vil kunne løfte partiet og samle os i en fælles stærk indsats,« siger han.3. Anette Thaulow, 52 årDen nyeste bejler til posten som spidskandidat er 52-årige Anette Thaulow, som torsdag morgen indmeldte sit kandidatur.Thaulow er som kandidat helt grøn, og det er første gang, hun stiller op til kommunalvalg.»Jeg er måske et wildcard i forhold til min politiske erfaring sammenlignet med de to andre, men jeg har en lang og rig erfaring fra mit arbejdsliv og frivillige arbejde, som blandt andet kommer socialområdet og integrationsopgaverne til gode,« siger hun.Hun fortæller, at særligt integration ligger hende på sinde som spidskandidat, men at de politiske drømme ikke slutter ved kandidaturet.»Jeg går helt klart efter at blive integrations-og beskæftigelsesborgmester i København. Det er en borgmesterpost, der stadig er brug for, og jeg mener, at jeg er den rette til jobbet,« siger hun.davh@berlingske.dk 

MIT DISTORTION ENQUETEREmil Lange er vært for Royal Distortion Mainstage på Rådhuspladsen og spiller også på Nørrebro.Hvad er dit vildeste Distortion-øjeblik? »Det er fra dengang, da Distortion stadig foregik i Indre By, og jeg stod og spillede oven på en tank i Sankt Peders Stræde.Det er måske det sindssygeste, jeg har prøvet. En gut i pandakostume crowdsurfede, og jeg tror også, Morten Breum spillede. Der var ikke særlig meget lyd, men det hele kogte. Det ville være løgn, hvis jeg sagde, at der var 10.000 mennesker, men det føltes sådan«.Hvor kan man finde dig til Distortion i år? »Jeg er vært for Rådhusplads-scenen om torsdagen og spiller også på den. Og så spiller jeg på Puma-scenen på Nørrebro et eller andet sted. Jeg har sgu været med til Distortion i mange år, og i år har jeg kun sagt ja til to jobs, og jeg skal bare nyde det. Jeg er meget til gadefester, for de åbner København op på en måde, vi ikke er vant til. Det bringer alle mulige slags folk sammen. De, der drikker Cult Shaker, står ved siden af dem, der altid er kommet på KB18 for at høre undergrundsmusik, mens de cool hipstere hænger ud ved siden af typer med halstatoveringer, der står og skråler med på Ude Af Kontrol«.»Helt surrealistisk at se sin by på den måde«Søren Schou, alias Pharfar, spiller på Vesterbro med Bikstok Røgsystem og med sit ny dansktop-band på Nørrebro. Hvad er dit vildeste Distortion-øjeblik? »Jeg plejer at spille nede foran Rust på gadefesten, hvor der altid er gang i den.Jeg har spillet på mange scener under Distortion gennem årene, og fælles for dem er, at man bliver superstjerne på en halv time. Der er så sindssygt mange mennesker, og de helt oppe at køre. Selv de folk, som ingen kender, får deres fifteen minutes of fame der, for der er så god stemning. Jeg var engang dj på Elmegade, og det var ret vildt, fordi vognen, jeg spillede på, bare gyngede helt vildt. Folk stod og skubbede til den, og mange var klatret op på den og hang ud af vinduerne.Det var helt surrealistisk at se sin by på den måde«. Hvor kan man finde dig til Distortion i år? »Jeg er på Nørrebro, hvor jeg skal spille med mit nye dansktop-band, ' Humørekspressen' (sammen med Klumben, Chapper og Peter Lützen fra Panamah, red.). Bagefter vandrer jeg bare rundt.Jeg har ikke lagt nogle nærmere planer, og det kommer jeg nok heller ikke til at få. Det er bare med at kaste sig ud i det«.birgitte.kjaer@pol.dk .

El-udgaven af Formel 1, Formel E, har fået tilsagn og økonomisk støtte til at undersøge muligheden for at få de el-drevne racerbiler til København i 2019.Mens der er stor skepsis blandt flere politiske partier på Københavns Rådhus mod at få Formel 1 til Danmarks hovedstad, så modtager et dansk Formel E-initiativ nu økonomisk støtte politisk hold i København.Her har Kultur-og Fritidsforvaltningen i Københavns Kommune netop bevilget 190.000 kroner til en forundersøgelse af de tekniske og logistiske muligheder for at afvikle et Formel E-grandprix i Københavns centrum allerede i 2019. Det fortæller Jørn Grønkjær, der er projektkoordinator i FIA Formula E Grand Prix København, som den danske initiativgruppe kalder sig.»Det er en afgørende form for blåstempling af det initiativ, vi har startet for flere år siden.Vi opfatter det samtidig som et signal til opbakning om, at vi skal arbejde videre med det her,« siger han til Sporten.Støtten til de el-drevne Formel E-racere indebærer, at konsulenter fra Formel E kommer til København i februar måned og ser på rutemuligheder og derefter sender et forslag til afvikling og økonomi videre til Københavns Kommune.To løb konkurrererDet skal borgerrepræsentationen så tage stilling til. Dermed ser el-udgaven af Formel 1 nu pludselig ud til at kunne overhale det prestigefyldte danske Formel 1-projekt med Helge Sander og Lars Seier Christensen inden om i kampen om at køre racerløb i Københavns gader. Og ikke mindst i forhold til at opnå de københavnske politikeres gunst, som er helt afgørende for, om der skal køres motor løb i Københavns centrum.Godt nok vil man i princippet godt kunne afvikle begge begivenheder, men det virker næsten usandsynligt, at københavnerne skal se to store racerløb køre rund i indre by samme år, ligesom at det formentlig også vil kræve økonomisk opbakning fra den offentlige pengetank til begge projekter.Jørn Grønkjær fortæller, at et Formel E-løb i København vil koste et sted mellem 75-110 mio. kr. Det er noget mindre end de 500 mio.kr., som Helge Sander og Lars Seier Christensen anslår, at et Formel 1-grandprix vil koste at arrangere.Formel E-serien er en forholdsvis ny racerklasse, der nu kører på fjerde år. Den afvikles udelukkende som regulære byløb rundt om i verden. Blandt andet køres Formel E-løb i byer som Hong Kong, New York, Paris, Berlin og Rom. Bilerne ligner andre Formel-racere, men støjer langt mindre - som i en Tesla.Kørerne i feltet er typisk tidligere Formel 1-kørere, talenter der ikke klarede vejen ind i Formel 1 og kendte navne fra 24-timersløbet Le Mans.dalu@sporten.dk 

De gerningsmænd, der for en uge siden overfaldt forretningsmanden Lars Seier Christensen og stjal hans ur til 300.000 kroner, er stadig på fri fod.Og det undrer rigmanden, der mener, at en ' spejderklasse kunne klare problemerne på en weekend'.- Jeg fatter ikke, hvorfor vores skattekroner skal gå til politiet, når de ikke engang kan hjælpe i situationer, hvor man selv er i gang med at jagte gerningsmændene.For tricktyvene er det jo helt samme situation, som når børn får lov at stjæle slik i en slikbutik, uden at det får konsekvenser, siger han til TV2 Lorry.Skud i gaderneOg kritikken er ikke gået ubemærket hen. Nu svarer politiet igen.- Vi arbejder altid med liv før værdi. Det er møghamrende irriterende at få stjålet dyre ting, men så længe der bliver skudt i gaderne, og der er forhøjet terrorberedskab, så er det selvfølgelig den rækkefølge, man tager tingene i, siger Henrik Møller Jakobsen, vicepolitiinspektør hos Københavns Politi til TV2 Lorry.' Vor herre bevares'Lars Seier Christensen er ikke overraskende utilfreds med politiets svar.- Ikke at det efterhånden kan overraske nogen, men med den slags generiske undskyldninger skal man med andre ord ikke forvente noget som helst andet fra politiet end fartbøder. Så prøv igen. Vor herre bevares, skriver han i et opslag på Facebook.Ekstra Bladet har været i kontakt med Københavns Politi, der oplyser, at man arbejder målrettet for at bremse bølgen af tricktyverier.- Det er meget beklageligt, at Lars Seier har haft en dårlig oplevelse, men vi kan desværre ikke se, at vi har fået en tyverianmeldelse fra ham.- Vi arbejder målrettet for at bremse den tyveribølge, som byen oplever i øjeblikket, herunder de tilfælde af tricktyveri, der har været i området omkring Kongens Nytorv, siger ledende politiinspektør i Københavns Politi, Allan Nyring.Tocifret antal rigmænd overfaldet Ekstra Bladet har de seneste dage kunnet fortælle om et tocifret antal rigmænd, der har fået stjålet ure til flere hundredtusind kroner i den indre by i København.I den forbindelse oplyste kriminalkommissær Ole Randrup, at en mand fra Nordafrika i øjeblikket sidder varetægtsfængsel for en række lignende tricktyverier.Den tidligere Saxo Bankdirektør blev frarøvet sit ur natten til 25. februar foran Hotel d'Angleterre på Kongens Nytorv i København.- 10-15 meter fra indgangen til hotellet bliver vi antastet af to mænd, der skubber den ene i selskabet omkuld.Fem-ti sekunder senere er gerningsmændene væk, har Lars Seier Christensen fortalt til Ekstra Bladet.Rigmanden har siden udlovet en dusør på 25.000 kroner i håb om at få sit dyre ur tilbage.dol@eb.dk 

1 Da Det Europæiske Fodboldforbund (Uefa) udvalgte værtsbyer til 60-årsjubilæet for EM i fodbold, blev Stockholm forbigået, men nu håber byen alligevel på at få chancen, da Belgiens hovedstad, Bruxelles, kan få svært ved at få et nyt stadion klar til slutrunden. Hvilket år finder jubilæet sted? A. 2018 B. 2020 C. 2022 2 Trods årtiers politiske tiltag og en særlig sprogkommissær fortsætter brugen af irsk med at falde i Irland. Landet har nu flere, der til dagligt taler polsk end irsk. Hvor mange af de 4,8 mio. indbyggere i Irland taler irsk på daglig basis? A. 73.803 B. 484.322 C. 904.805 3 Den prisbelønnede sanger og sangskriver Carl Emil Petersen er sprunget ud som solist med albummet "Natradio". Han stod tidligere i spidsen for et rockband. Hvilket? A. Johnny Deluxe B. Ulige Numre C. Mew 4 Borgere på Nordfyn samarbejder med forskere om at få hjertestartere til udkantsområder, og et projekt skal afdække om man kan benytte sig af bestemte transportmidler til hjertestarterne. Hvilke? A. Elcykler B. Taxaer C. Droner 5 Carla Sands er kommende ambassadør for USA i Danmark. Hun har et mangfoldigt cv og har bl. a. arbejdet som praktiserende kiropraktor og som skuespiller i bl. a. ni afsnit af en tv-serie på foreløbig over 7.000 afsnit. Hvad kaldes serien i Danmark? A. "Glamour" B. "Soap" C. "Dynasty" 6 Nohrlund har serveret deres produkt til festivaler som Northside og Grøn Koncert, men iværksættervirksomheden har langt større ambitioner og ser et stort potentiale i udlandet for produktet. Hvad fremstiller virksomheden? A. Økologiske cocktails på flaske B. Økologisk chai-te på flaske C. Økologisk kaffe på dåse 7 Sangeren Allan Jensen havde stort set ikke sunget i 20 år, og bandet blev egentlig opløst i 1998, men forleden gav bandet i DR Koncerthuset en totalt udsolgt comeback-koncert, der af Jyllands-Postens anmelder fik fem ud af seks stjerner. Hvilket band? A. Sort Sol B. Michael Learns To Rock C. Gangway 8 For et beskedent lejebeløb har tre søskende i Oslo arvet eneretten til at drive en af Norges største attraktioner. Til gengæld hæver de adskillige millioner hvert år i entre. Borgere og friluftsfolk er fortørnede over, at det overhovedet skal koste penge at besøge naturen. Hvilken attraktion? A. Nordkap B. Troldtungen C. Hardangervidden 9 Sissel-Jo Gazan trækker på sin opvækst i Aarhus' Øgadekvarter i sin nye roman om Rosa, der taber sit hjerte til gavlmalerierne i indre by og snart er en berygtet graffitimaler. Hvad er bogens titel? A. "Paddehat" B. "Blækhat" C. "Hattedame" 10 Kunstmuseet Aros skal udvides med et stort underjordisk galleri, der kommer til at koste 300 mio. kroner. Hvor mange besøgende havde Aros i 2016? A. 375.000 B. 525.000 C. 850.000. 

Klokken var omkring 21.30 i går aftes, da en betjent gik ind på vinstuen Toga i Indre By og hev partiet Nye Borgerliges formand Pernille Vermund ind i baglokalet.Det skete fordi en gruppe autonome forsøgte at komme ind på baren.»Jeg blev først forvirret, fordi jeg står og skænker fadøl, da en betjent hiver fat i mig og beder mig om at følge med ind i baglokalet af sikkerhedshensyn.Men jeg nåede ikke at føle mig utryg, for jeg var slet ikke klar over, at der skete noget på gaden,« siger Pernille Vermund.Beredskabsenhedens ledende politiinspektør Peter Dahl bekræfter, at en gruppe på omkring 20 unge mennesker blev standset uden for baren. Han betegner de unge mennesker som ' autonome'.»Vi greb ind over for dem, da det var vores klare opfattelse, at de ville ind på baren og forstyrre arrangementet på den ene eller den anden måde. Vi havde et par betjente til stede, da gruppen ankom, så de nåede ikke ind. Betjentene fik snakket med dem og sendt dem videre,« siger han.Da Pernille Vermund lidt senere på aftenen skulle hjem, eskorterede en patruljebil politikeren til sin bil.»Jeg ved ikke, hvad de autonome ville mig, men der var ret meget politi.Jeg så to rugbrød og nogle patruljevogne,« siger Pernille Vermund.Ifølge politikeren var aftenens uroligheder dog ikke årsagen til, at hun forlod baren. Hun skulle sådan set bare hjem, da Nye Borgerlige i denne weekend har årsmøde.»Selvfølgelig synes jeg da, at det er drøn irriterende, at der en flok unge mennesker, som ikke ved, hvordan de skal opføre sig. Og det er spild af ressourcer, at vi skal bruge krudt på mennesker, der ikke respekterer demokratiet, men blot er ude på at chikanere andre,« siger hun.Men politikeren føler sig ikke utryg.»Der er politikere, der oplever det, der er langt værre. Det er desværre et vilkår, når man er borgerlig politiker i Danmark. Ligesom da Anders Fogh fik kastet maling på sig. Men det forhindrer ikke mig i at engagere mig politisk, for så har de jo vundet,« siger hun.' Fuldstændig utilstedeligt'Sammen med partifælde Mette Thiesen var Pernille Vermund gæstebartender på vinstuen for at skyde kommunalvalget i gang, men det er ikke første gang, at Pernille Vermund og Mette Thiesen er stødt sammen med de autonome. I slutningen af august besøgte de to kvinder Nørrebro og endte i et ubehageligt opgør med en beboer, der ifølge politikeren tidligere har hafttilknytning til Ungdomshuset.Og sidste år, da Pernille Vermund også var gæstebartender på vinstuen Toga, blev der ifølge barens ejer Peter Frederiksen, smidt skrald ind af vinstuens døre i protest mod politikerens tilstedeværelse.I aftes lagde Peter Frederiksen et billede af de to politikere op på Facebook.Opslaget har fået ' voldsomme' kommentarer.En person kommenterer bl. a.: »Må man komme med et bat og sprede dårlig stemning.« Det kommer dog ikke til at holde Peter Frederiksen fra at invitere politikeren tilbage, fastslår han og bemærker, at Folketingets formand, Pia Kjærsgaard (DF), også snart gæster baren.amth@berlingskemedia.dk 

Det lyder rigtig spændende, at Aarhus vil kandidere til "Access City Award 2019". Denne anerkendelse får man for at forbedre tilgængeligheden i sin by.Det er en årlig konkurrence, der arrangeres af Europa-Kommissionen og Det Europæiske Handicapforum.Prisen uddeles hvert år til en større europæisk by, som arbejder med at forbedre tilgængeligheden for alle borgere på nye og innovative måder.Gennem Ældrerådet arbejder vi rigtig meget med at forbedre tilgængeligheden og fremkommeligheden i Aarhus. Jeg husker, at vi for nogle år siden havde stor indflydelse på, at nedkørslerne fra fodgængerovergange blev lavet længere og dermed mindre stejle.Vi har også prøvet at præge udstigning og indstigning til tog, hvor det ikke altid er let, hvis man har et handicap eller blot er gangbesværet. I mange tilfælde vil de forskellige styrelser ikke være med til forbedringerne. Men vi kæmper fortsat.Der skal nu laves en handleplan for nye initiativer for tilgængelighed.Denne handleplan skal snart effektueres, så vi kan få planlagt og gennemført de nye foranstaltninger.Tilgængelighed handler både om fysiske tiltag, psykiske tiltag og tiltag, der angår kommunikation.Der er kun et år til at arbejde med disse nye tiltag i, idet vinderen kåres i december 2018. Juryerne vurderer planlagte og gennemførte foranstaltninger ved "Bygninger og offentlige rum", "Transport og tilhørende infrastruktur", "Information og kommunikation samt ny teknologi" og "Offentlige faciliteter og tjenester".Som ældre borger ser jeg frem til en bedre infrastruktur i bymiljøet.Der er rigtig mange store og små byggeprojekter i gang, både af offentlig og privat karakter. Det er ikke altid og måske endda sjældent, at bygherrerne og boligejerne tænker på rollator-og kørestolsbrugere.Det vil være svært at forbedre forholdene f. eks. i Den Gamle By og i den indre by omkring Latinerkvarteret samt flere andre steder, hvor kørestolsbrugere og gangbesværede har vanskeligt ved at færdes. Men der må kunne laves visse tiltag, uden at harmonien helt forsvinder.Mange butikker må også kunne gøres mere fremkommelige, ligesom fortove med byggeartikler generelt må kunne sikres en langt bedre tilgængelighed for kørestolsbrugere og gangbesværede borgere, så man kan færdes sikkert og trygt i vor by.Det er ikke altid og måske endda sjældent, at bygherrerne og boligejerne tænker på rollator-og kørestolsbrugere.
Der er kun et år til at arbejde med nye initiativer for tilgængelighed i, hvis Aarhus vil i betragtning til at få europæisk anerkendelse i form af "Access City Award 2019".
Den lille pige tager forsigtigt sine sko på. De har velcrobånd og bærer den genkendelige ' Hello Kitty'-farve.MORGENEN HAR VÆRET en af dem, som moderen vil huske. For der har været god tid. Til både at tænde stearinlys og ikke mindst til at nyde morgenmaden sammen. Som alenemor er der ofte lidt stress på om morgenen.DET ER DYRT at ville give sin datter det bedste. Det er dyrt at ville prioritere tiden, således at mor-dattertiden ikke bare bliver i ulvetimen.SAMTIDIG DENNE MORGEN, ikke langt fra det lille hjem, spraymaler en ung mand sin knallert.DUFTEN FRA SPRAYDÅSEN fylder rummet, den unge mand står i, ud. Den sorte farve fra spraydåsen får modellens karakteristika til at forsvinde. Den unge mand er selv klædt i sort fra top til tå. Om halsen hænger et sort tørklæde, som inden længe vil bidrage til, at kun øjnene er synlige. På bordet ikke langt fra knallerten ligger en bylt. Når morgenstrålerne fra solen sniger sig ind ad kældervinduet, fanger lyset spidsen af metallet, som stoffet, der udgør bylten, skal skjule.GANGSTERMUSIKKEN EKKOER MELLEM væggene i lokalet med fortællinger fra et liv i slummen, hvor man selv skaber sit liv, sin vej og sin verden. Den unge mand nikker i takt med musikken. Bygger sig selv op til opgaven, der venter.DA KNALLERTEN FORLADER boligblokken, kører den målrettet mod indre by. I zigzag gennem morgentrafikken. Mod sit mål.DEN ENLIGE MOR og datteren går hånd i hånd ned ad trapperne fra deres lejlighed mod opgangsdøren. På ryggen af den lille pige sidder den taske, som moderen i virkeligheden fandt for dyr, men som hun vidste ville bringe datteren stor glæde. Moderen kunne også selv vente lidt længere med at gå til frisør. Så vigtigt var det nu heller ikke.DEN UNGE MAND på knallerten kan se sin destination nærme sig. Målet skulle være inde bag glasset på en af byens utallige caféer. Nu skal der byttes. Nu skal endnu et regnskab gøres op.DET HANDLER OM ære. Områdets.Brødrenes. »Vi bakker ikke for nogen«. Nu kan han få respekt. Nu kan han blive hyldet.PISTOLEN FRA BUKSELINNINGEN ryger frem, og skuddene falder.»Bang. Bang. Bang.« Lyden af en rude, der splintres, blandes med skrig og duften af krudt. Så et øjebliks stilhed.IMENS KRAFTEN FRA knallerten stadigvæk kører mellem benene på ham, ser han en ung mor, som ligger ind over sit barn. Hun skriger. Den lille pige har ' Hello Kitty'-sko på.De er lyserøde. Der løber en gruppe mennesker over mod moderen, men det synes at være for sent.HVIS POLITIKERNE IKKE giver politiet bedre værktøjer, vil ovenstående fortælling ikke bare være digtet frit fra mine hænder -det vil være den ubarmhjertige virkelighed for en familie i Danmark. Så hvad venter I på, kære politikere?.'' Hvis politikerne ikke giver politiet bedre værktøjer, vil ovenstående fortælling være den ubarmhjertige virkelighed for en familie i Danmark.
SØNDAGSKLUMMEN JENS GAARDBO OG MORTEN PELCH SKRIVER I BT.
Der findes 120 musikfestivaler i Danmark. Her er et lille udsnit over dem, der finder sted i den nærmeste tid.Copenhell, 22-24 juni Danmarks største udendørs metalfestival blev første gang afholdt i 2010. Ifølge den officielle hjemmeside var der 20.000 gæster i 2016. Årets hovednavne tæller Slayer, System of a Down og Invocators.Thy Rock, 23-24 juni En to-dages festival med cirka 10.000 gæster. Blandt de deltagende kunstnere er Johnny Madsen Band, Kim Larsen og L. O. C.Kløften Festival, 22-24 juni Er opkaldt efter byparken Kløften, der ligger lige nord for Haderslev bycentrum. Har plads til cirka 8.000 gæster, der i år kan opleve Suspekt, Carpark North, Gulddreng, Rasmus Seebach med flere.Tinderbox, 22-24 juni Odenses største festival begyndte i 2015. Den blev støttet af kommunen, der blandt andet brugte penge på at klargøre området ved Tusindårsskoven, hvor Tinderbox finder sted. På årets program står Die Antwoord, Mø, Haim, Thomas Helmig og Lukas Graham Vilde Vulkaner Festival 28-30 juni Danmarks største børnefestival har været afholdt i Vordingborg siden 1995. Den besøges af cirka 10.000 gæster - primært i alderen 7-14 år. I år spiller Carpark North, Wafande, Joey Moe med flere Nibe Festival -Den Lille Fede, 28 juni -1 juli Nibe Festival afvikles i Skalskoven og består af 100 koncerter. Årets hovednavne tæller Bryan Adams, Gnags, Mike Tramp og Kim Larsen.Dertil kommer gratis festivalcamp og forskellige boder med oplevelser.Roskilde Festival, 24 juni -1 juli Landets største festival, der består af over 200 koncerter og har plads til cirka 80.000 publikummer. Årets hovednavne tæller The Weeknd, Foo Fighters, Arcade Fire og Justice Skagen Festival 29 juni -1 juli Danmarks ældste musikfestival afholdes i 2017 for 47. gang. På årets program står Johnny Logan, Tørfisk, Folkeklubben og Lars Lilholt Band.Randers City Blues Festival 30. juni -1. juli For første gang indtages Randers indre by af en »blues-distortion«, der bringer levende musik ud til gader, butikker og cafeer - og hvem der ellers har lyst til og mulighed for at være værter for et arrangement Se resten af årets festivaler på visitdenmark.dk.

Restaurant Brace Teglgårdstræde 8A, 1452 København KKokken Nicola Fanetti har arbejdet på den italienske Michelinrestaurant Era Ora som køkkenchef, så han er godt inde i det italienske DNA. Men hvor Era Ora altid har fuld fokus på Italien, så har Nicola altid haft en lyst til også at lukke det nordiske ind i sit køkken.Derfor gik han i starten af 2017 solo og åbnede Restaurant Brace i Indre By, hvor han tager det bedste fra sine to verdener.Et klart bevis på, at 2 og 2 sagtens kan give 5, når man tryller med den gastronomiske lommeregner i køkkenet.Cicchetti Nørrebrogade 56, 2200 København NCicchetti betyder små snacks på italiensk, og navnet passer såmænd til Nørrebro-restauranten, for herinde bestiller man nemlig lige præcis så mange anti-pasti-retter, som man nu engang har lyst til -eller maven har plads til. Alt efter hvad årstiden nu dikterer, og hvilke gode råvarer ejerne, Nina og Rikke, kan få fat på, skifter menuen ofte, og retterne ligger i prislejet 30-70 kr. Stemningen er meget afslappet, og der kan selvfølgelig skylles efter med (masser af) vin.Spontan Guldbergsgade 29F, 2200 København NMichelin-kokken Christian Gadient er blevet hentet ind som køkkenchef hos Spontan, og det er et godt valg. Han sætter hjemlig gæstfrihed og afslappet stemning omtrent lige så højt som velsmagende kreationer og æstetiske anretninger. Maden er på én gang i øjenhøjde og samtidig elaboreret og med masser af smagsdetaljer, der gør et besøg herinde til noget, man husker.Man bestiller maden i baren, og der er selvfølgelig særdeles gode muligheder for at få noget virkelig godt og matchende øl til sine bestillinger.VeVe Dampfærgevej 7, 2100 København ØVeVe er en forkortelse af vegetarisk verdenskøkken. Den oldgamle og yderst charmerende bygning har i noget nær 80 år fungeret som bager, men er altså nu blevet omformet til grøn gourmet-restaurant.Indretningen er stilfuld og oppe i højeste lag, med sværmende tjenere til alle sider, loungeområde, en rullende drinksvogn, designermøbler og sirligt præsenterede retter fra Henrik Ydes hånd.Detaljegraden er omfattende, og man bliver som gæst kastet fornøjeligt rundt til både Frankrig, Asien og gode gamle Danmark.Noma har gået sin sejrsgang verden over, og i 2016 skete det så endelig -de åbnede en lillebror-restaurant. Den ligger et stenkast fra den oprindelige Noma, nemlig i Strandgade 108 -deraf navnet. 108 er styret af køkkenchef og medejer, Kristian Baumann. Stemningen er afslappet, men maden læner sig op ad samme stil som storebror, dog helt uden de samme stramme regler -her kan blandt andet sagtens være yuzu, søde kartofler og kombu på a la cartemenuen - og allerede i sit første år fik 108 en Michelin-stjerne.
ER:.
»Teatrene i indre by slår også dørene op igen, efter at de blev holdt lukket fredag aften. Jeg har altid tænkt på teatersalen som en slags kirke for os, som ikke har en tydelig gud. Også vi har behov for steder, hvor vi kan tænke dybere og langsommere. Hvor vi kan være i vores følelser og sårbarhed og sorg uden at skulle præstere eller mene noget. Bare gå igennem det, som nu engang findes, side om side i mørket, selv om vi ikke kender hinanden.Og grine.« Den svenske dramatiker Martina Montelius (41, foto) to dage efter terrorangrebet i Stockholm.Og hun er altså ikke bange for morskab midt i sørgestunden: »Hvem er vi, om vi ikke må le?« Kommentar i Expressen.»Håndværksmæssigt indgyder udstillingen ærefrygt. En del af marmortilhugningen er enestående, udført af et huggeri i Carrara. Detaljerigdommen er næsten manisk. Men alt for meget er også for stort, for farvestrålende og overgjort. Og simpelt hen for ødselt: Der er ingen rimelig grund til, at en statue skal have smaragdøjne.« Jan Dalley, britisk kunstkritiker, om megastjernen Damien Hirsts nye udstilling i Venedig. Hirst - der tidligere har skabt sig et verdensnavn med sit diamantbesatte kranium og sin udstoppede haj i en tank - udstiller 189 genstande, som ifølge kunstneren har kostet »mere end 20 millioner pund, mindre end 100« at lave. Hirst præsenterer værkerne som en skat fundet på et skib, der sank ud for Østafrikas kyst for 2000 år siden. I Financial Times.»Vandringen begynder, når flokkens matriark er klar, og hun tager ikke hensyn til NRKs sendetider.« Per Inge A. Åsen, projektleder på NRK. 21. april indleder den norske tv-station transmissioner fra et kamera monteret på et rensdyr i en flok, som skal flyttes tværs gennem Finnmarken: over fjelde, gennem dale, over fosser. Rejsen vil vare fem til syv dage, og seerne kan være med minut for minut. NRK har de seneste år haft succes med »sakte-tv«, maratonsendinger fra kameraer på for eksempel tog gennem Norge. På NTB.»Alle etniske grupper er truede af fremskridtet og af invasionen af andre. Alle etniske minoriteter, som assimilerer sig, er fortabte, og alle etniske minoriteter, som ikke assimilerer sig, er fortabte. Der er ikke nogen løsning.« Den franske forfatter Jean Raspail (92), som Marine Le Pen, præsidentkandidat for det yderligtgående højreparti Front National, gerne henviser til. Interview i El País.»Det gælder om at gå dem på nerverne, som er lidt ældre end dig selv, og som engang var coole.«.

Min veninde råber ad sin altankasse, indtil blomsterne spirer. Jeg er nogenlunde lige så tålmodig, men har opdaget, at det at så karse og at købe blomster, gør mig i stand til at udholde ventetiden. (Men kom nu oooooop). Her er de tre blomsterhandlere, du behøver at kende i København.PÆN - OG HOLDBARMin mand fik nyt job 1. marts og den klassiske buket »velkommen til« på sin første dag.Men buketten var noget af det pæneste, jeg længe har set - og jeg så på den længe, for den holdt sig smuk (alle blomsterne, hele buketten) i fulde otte dage. Ny rekord på Vesterbrogade. Derfor har Maylands Blomster i Indre by fået en ny fan.Maylands Blomster, Grønnegade 36, København K, maylandsblomster.dk.EN LILLE BUKET TIL DIG SELVHver fredag går jeg på Værnedamsvej og køber en »fredagsbuket« i Blomsterskuret. Konceptet er mit eget, en lille buket med 4-5 blomster og lidt grønt, som jeg stiller i den samme vase det samme sted uge efter uge. Når jeg stiller buketten på reolen i stuen, kan jeg mærke ugens travlhed glide af mine skuldre og weekendroen sænke sig. At buketten er lille, gør ritualet overkommeligt økonomisk - buketterne koster 40-75 kroner - men det gør også, at jeg værdsætter hver enkelt blomsts skønhed så meget mere.Blomsterskuret, Værnedamsvejs 3A, Frederiksberg, blomsterskuret.dk/.EFFEKTIV LEVERINGFlowertales Cph er en webblomsterbutik, der leverer i København og Århus. Udvalget er lille, men udsøgt (som tjener Boldt siger i Matador). Der er en buket hver dag, og det eneste, man vælger, er størrelsen, stor, medium eller lille. Slut med at sidde og stirre på en hjemmeside med tusinde valg og nuancer og endnu mere vigtig sikkerhed for, at buketterne altid er pæne og ikke fyldt med hæslige gerbara-blomster og sære, voksagtige liljer. Bare bestil og betal. Næste gang, jeg er ude at rejse, vil jeg købe en til mig selv, så den står ved døren, når vi kommer hjem. Priser fra 202 kr.inkl. levering.flowertalescph.dk.Fakta: UGENS SVINGNINGERSpecialspecialspecialaltinghvadsomhelstheletiden.Nogle gange kan man godt drømme sig tilbage til dengang, man bare bestilte en øl og talte mere med sin ledsager end med tjeneren. Tryghed.Irmas frugttærter. Man gider egentlig ikke spise dem, men det er rart at vide, at de findes. Rabarber.Tænk, at de er på vej op. Utro typer.Shit, hvor er det sølle.(Sorry, jo!).
Køb blomster.
Nu taler man i ramme alvor om at rive en af Danmarks mest markante biografer, Palads Teatret, ned af økonomiske årsager, endda med henvisning til hovedstadens forskønnelse. Pludselig er Axel Torv udråbt til et trist hjørne af byen. Naboen, Cirkusbygningen, er som bekendt ganske køn, og frontalt troner Tivolis hovedindgang, der indrømmet er kommet til at syne noget lille omgivet af nye gigantiske naboer, i særdeleshed de nye tårne på Scala-grunden overfor. Ikke et ondt ord om dem. Nyt og gammelt skal fungere side om side i byen.Det virker bare ensidigt som om, at bestående bygninger pludselig er blevet voldsomt umoderne. Originale, gamle københavnerhuse i indre by, der indtil for nylig pristes for deres særpræg og skønhed, må nu vige pladsen for nybyggeri. Hvor er respekten for vores egen arkitekturhistorie blevet af? Palads Teatret, der fylder 100 år i 1918, dengang med sine 3.000 pladser Nordeuropas største biograf, har siden starten været et markant film-og biografhistorisk vartegn for København. Navne som Constantin Philipsen og Carl Bauder er knyttet til husets historie, og siden 1929 har bygningen været flagskib for Nordisk Film.Poul Gernes' dristige udsmykning udløste et veritabelt chok, da den blev afsløret i 1989, og det tog nogle år for københavnerne at lære at elske den, da mange fandt den nyklassistiske hvide bygning smukkere, men nu har alle ikke bare vænnet sig til Gernes' karakteristiske farveglæde, men er kommet til at holde af den. Ikke mindst børnene. Det er kun pengemænd og forfængelige arkitekter uden sans for historien og fornuften, der nu ønsker den væk. Bygningen har også sin egen bevaringsværdighed, og jeg fatter ikke, hvorfor den ikke for længst er blevet fredet.Dertil kommer Palads' store film-og biografhistoriske værdi. Bygningen har rummet dansk og international filmkultur, ja, er gennemstrømmet af 100 års filmhistorie og populærkultur.Nu ønsker DSB og Nordisk Film at nedrive det unikke Palads Teater og erstatte det med noget, der ligner Cinemaxx på Fisketorvet, Banegårdsbiograferne i Odense, Tre Falke biograferne på Frederiksberg - ja, fortsæt selv rækken af øjebæer. Vorherre bevares for nogle blodfattige forbilleder. Hvis man vil have en større sal tilbage i Palads, kunne man jo sløjfe nogle af de 17 sale, som opstod efter ombygningen i 1978, men som tiden nu har gjort urentable. Man kunne ved samme lejlighed genskabe Palads Teatrets fantastiske foyertrappe.Tiden er inde til, at en 120 år gammel biografkultur i Danmark må kunne påkalde sig noget respekt. I slutningen af 1970erne måtte Palladium med den karakteristiske neonfacade og art deco-interiør vige pladsen for det nye Industriens Hus. Der var højlydte protester, da hele Vesterbrogadehjørnet hen til Tivoli brutalt blev offer for bulldozerne, men protesterne blev overhørt. I tilfældet Palads Teatret må man virkelig undre sig, når ejerforholdet tages i betragtning.Nordisk Film, hvad tænker I dog på? Ulla Hjorth Nielsen er filmhistoriker, mag. art.Det er kun pengemænd og forfængelige arkitekter uden sans for historien og fornuften, der nu ønsker den (Palads-bygningen, red.) væk.
Kommentar.
Taylor Swift' Ready for it?'Chokbølgerne fra førstesinglen ' Look What You Made Me Do' har lagt sig, og man forstår nu, at Amerikas lille, uskyldige Taylor Swifthar forvandlet sig til en vred, ung, hvid kvinde på hævntogt. På '. Ready For It' er hun sur på en ekskæreste (Harry Styles?), og kontrasten mellem det hårdtpumpede, ' Kanye West-agtige' Yeezus'-elektroniske vers og det højtflyvende EDM-omkvæd skal nok blive et hit til feministiske forfester.U2 ' You're the Best Thing About Me'Er U2 løbet tør for hit? Efter det allerede glemte ' Songs of Innocence'-album fra 2014 varmer Bono og co. nu op til deres 14. album med en dansabel kærlighedssang, der ikke er cathcy eller speciel nok til at blive en klassiker, men som nok skal fungere udmærket som pause-lim imellem de gamle numre på næste stadion-turné.Tove Lo ' Disco Tits'Den svenske provo-sanger har det sidste par år underholdt med at vise bryster under sine koncerter, og nu ' chokerer' hun så med at udsende en liderlig elektronisk single om at svede og have stive brystvorter. Det er hverken originalt eller noget stort hit, men skal nok vække opsigt og fylde et dansegulv eller to en sen nattetime.Sam Smith ' Too Good At Goodbyes'Den ' mandlige Adele' er tilbage! Efter at have kæmpet sig igennem en stemmebåndsoperation er den 25-årige britiske falset-konge tilbage med et brag af en storladen ballade, der fortsætter i samme spor, som gjorde ham verdensberømt.Det er klassisk tude-soul, perfekt til et regnfuldt efterår.Xander ' Ring til mig'Efter et par omflakkende år som uforløst popstjerne virker det som om, at Xander er ved at have fundet sin egen lille genre i det danske poplandskab som svævende nattelivspoet. ' Ring til mig' fortsætter i samme drømmende spor som sidste års fremragende minialbum ' Indre by', men bliver formentlig ikke Xanders største hit. Melodi og tekst er stærke nok. Det lyder lækkert, men sætter sig ikke fast.krdn@bt.dk 

Når man bor i Skagen og har sat børn i verden i 70' erne og 80' erne, så giver det sig selv: Man skal med passende mellemrum til hovedstaden, hvor ungerne har slået sig ned, og hvor de nu har mangfoldiggjort sig. Børnebørnsfødselsdagene skal i hvert fald passes.Således begav jeg mig for nylig afsted med konen under armen. Rejsen foregår altid efter samme recept.Tog til Lindholm, bus til Aalborg lufthavn, fly til København og metro til den indre by, hvor afkommet med dødsforagt har installeret sig.Når man skal til dronningens by, er det ingen skade til at pynte sig en smule, og jeg har fået den uvane at bære en sort Stetson, når jeg fører mig frem på Købmagergade, i Pisserenden eller hvor vejen nu end måtte falde.Turen gik planmæssigt, lige til vi stod i afgangshallen i Aalborg lufthavn.Min højt agtede livsledsagerske så pludselig ret så direkte på mig og sagde på en katteagtig måde, som straks fik mig til at ane uråd: »Sig mig, havde du ikke hat på, da vi tog fra Skagen?«. Min sjæl blev kold og klam på et splitsekund. Dyr var hatten, og hvem havde givet mig den? Konen! Shit, manner, Stetson var blevet efterladt på bagagehylden i lyntoget.Der var ligesom ikke andet at gøre end at stige på flyet, hat eller ej.Oppe i stratosfæren fik jeg et af mit efterhånden lange livs ganske få geniale indfald. Når man flyver til København, er det primært, fordi man kommer nok så rask frem, og min momentant knivskarpe hjerne hviskede, at jeg jo ville være i hovedstaden længe før hatten.Hvad gør jyden? Han stiller sig op på perronen på Hovedbanegården og afventer lyntogets ankomst.Spørg mig ikke hvorfor, thi normalt forsvinder mine observationer som dug for solen, men jeg kunne tilfældigvis huske, at vi havde siddet i togvogn nr. 82.»Det bliver nemt at finde den hat«, tænkte jeg, allerede kr y på en lidt vammel, selvfed facon.Lyntoget var undervejs vokset med adskillige togvogne, og netop som hele togstammen kørte til perronen, sørgede det professionelle DSB-personale for, at vognnumrene blev slettet.Jeg piskede derfor ud og ind af togvognene med bjæffende funktionærer i hælene. Min desperate trang til at gense hatten gav mig uanede kræfter, og jeg rystede uden problemer mine forfølgere af mig.I den næstsidste vogn lå Stetson, præcis hvor den var blevet efterladt i Lindholm.Min jubel delte jeg gladelig ud af til den togfører, der bad mig om en forklaring. Jeg fortalte, at hatten led af flyskræk og derfor altid benyttede toget, medens jeg foretrak nemmere måder at komme frem på.Men stor tak til DSB for transport af 1 stk. Stetson, model Yutan.bagsiden@pol.dk Shit, manner, Stetson var blevet efterladt på bagagehylden i lyntoget.

I TO ÅR HAR borgerne i Tingbjerg ikke haft en lægepraksis. Lige siden den sidste praksis lukkede i maj 2015, har borgerne måttet tage bussen til f. eks. Brønshøj eller Vanløse for at komme til lægen.Det er en national udfordring at skaffe praktiserende læger til yder-og udsatte områder. I nogle af de små byer skal borgerne køre mange kilometer for at komme til den nærmeste læge. Og selvom Tingbjerg har forholdsvis kort afstand til de nærliggende bydele, er manglen på læger ikke desto mindre fatal for den sociale ulighed i sundhed.Tingbjerg rummer nogle af byens mest udsatte boligområder. Her bliver mændene i gennemsnit kun 69 år. Det er 8 år færre end f. eks. i Indre By, og det er på niveau med middellevealderen i Danmark for 50 år siden. Samtidig er Tingbjerg det sted i København, hvor flest borgere er i risiko for at udvikle diabetes.Borgerne i de udsatte boligområder har ikke nødvendigvis overskud til at drage omsorg for deres eget helbred. Derfor dur det ikke, at de skal gøre en ekstra indsats for at komme til lægen. Vi skal turde tilbyde positiv særbehandling til de udsatte boligområder, og vi er nødt til at være endnu tættere på borgerne her, hvis det skal lykkes os at løfte sundheden op på niveau med den generelle sundhedstilstand i Danmark.Lægemanglen i Tingbjerg betød, at Københavns Kommune i 2016 valgte at gå ind i arbejdet for at skaffe læger til området.Sammen med Region Hovedstaden og PLO Hovedstaden har vi set på, hvad vi hver især kan bidrage med for at gøre det attraktivt for lægerne at søge til Tingbjerg.Københavns Kommune har på den baggrund bl. a. valgt at stille en socialrådgiver til rådighed. Mange af disse borgere kommer nemlig med en række sociale udfordringer, som er lige så presserende som borgernes fysiske helbred at få taget hånd om.Med en socialrådgiver til stede sikrer vi en tæt kontakt til kommunens relevante tilbud, så borgeren kan få hjælp i tilfælde af f. eks. arbejdsløshed, rygestop eller ensomhed.Region Hovedstaden har valgt at tilbyde lægerne teletolkning, da en stor del af borgerne i de udsatte områder i Tingbjerg har anden etnisk baggrund og kun taler dansk i mindre grad.Efter en aktiv indsats fra kommune, region og læger er det nu lykkedes at skaffe to praktiserende læger til 3.200 borgere i Tingbjerg. Det er lykkedes, fordi vi har arbejdet sammen, og ikke mindst, fordi vi har turdet tænke ud af boksen.Jeg håber, at de to nye læger ikke kun vil komme borgerne i Tingbjerg til gavn, men også fungere som inspiration til landets øvrige kommuner og regioner til, hvordan man kan arbejde sammen om at rekruttere læger til yder-og udsatte områder. Sundhedstilbud tæt på borgeren er nemlig et af de vigtigste værktøjer i kampen mod den sociale ulighed i sundhed på tværs af bydele og på tværs af landet.Tingbjerg er det sted i København, hvor flest borgere er i risiko for at udvikle diabetes.
SUNDHED Det er en national udfordring at skaffe praktiserende læger til yder-og udsatte områder.
En tom grund. En container. Og vupti: Man har en studenterbolig.Det er den løsning, Københavns Kommune vil åbne for, når den nye planlov bliver vedtaget i Folketinget.Overborgmester Frank Jensen (S) vil tillade opstillingen af midlertidige boligcontainere på ledige grunde i hovedstaden og dermed sikre, at der bliver plads til flere studerende i byen.Forslaget betyder, at der vil kunne etableres studenterbyer på for eksempel Refshaleøen, ved siden af Kløvermarken, i Nordhavnen eller på godsbaneterrænet.De kan også opføres på grunde, der står tomme, mens ejere og myndigheder er i gang med at forberede de byggerier, de en gang skal rumme.»Det her er en type boliger, der vil klæde København og passe fantastisk godt ind i de uudviklede områder. Bruger vi muligheden maksimalt, så vil vi kunne få i omegnen af 800 boliger til unge studerende«, siger Frank Jensen.»Med containerboliger kan man skabe en spændende, alternativ boligform, der kombinerer billige boliger og et fællesskab, der appellerer stærkt til helt unge mennesker. De kan ligge i områder, der har en rå karakter såsom havnen. Sættes de rigtigt, og udsmykkes de rigtigt - de kan for eksempel beklædes med træ - så synes jeg faktisk, at de kan blive smukke at se på«. Hvis det kan lade sig gøre, så kan der opstilles containere med hen ved 80 boliger på hver 25 kvadratmeter på hver af de store, uudnyttede grunde i de nye bydele.På ledige grunde i for eksempel Indre By vil de midlertidige containerbyer fylde mindre. Her kan der eksempelvis blive tale om 16 boliger på sammenlagt 400 kvadratmeter.Prisen kan blive i omegnen af 4.000 kroner pr. bolig.Boligerne kan stå på grundene, indtil arealerne før eller siden skal bebygges permanent. De kræver, at der bliver givet dispensation til hvert enkelt projekt.Det hele vil kunne lade sig gøre, fordi planloven vil give kommunerne mulighed for at tillade midlertidig anvendelse af grundene i op til ti år.Hos By og Havn er udviklings-og salgsdirektør Michael Soetmann med på ideen om at opføre midlertidige containerboliger på områder, som ikke skal bebygges lige med det samme, for eksempel det areal i Nordhavnen, der husede byggeriet af tunnelelementer til Øresundsforbindelsen.Men det kan ikke være hvor som helst på de ledige matrikler.»Vi er positive over for ideen. Men vi har støjende og støvende virksomheder nogle steder. Så vi må ikke få lagt boligerne forkert i forhold til dem«, understreger han.Selskabet har set flere forslag til, hvordan studenterboliger kan indrettes i containere.»Vi er ved at undersøge, hvilke af dem, der er bedst - hvem vi kan arbejde videre med«, siger han.Ideen om at lade studerende bo i containerbyer har længe været anvendt i Holland, hvor byerne rykkes rundt mellem ledige grunde.Herhjemme er tegnestuen BIG kommet med et bud på containerboliger til studerende. Den har tegnet Urban Rigger-projektet, der kan ses ligge ved kaj i Havnegade.soren.astrup@pol.dk 
BOLIGMANGEL København er klar til at opføre studenterbyer med containerboliger.
FRI OS FOR SMARTE MADKONCEPTER Merkonom Allan Klagenfurt, København K: Som om det ikke var nok, at vi skal ligge vågne om natten til lyden af dunkende basrytmer og skrigende unge, der drager hærgende og brækkende rundt i gaderne i indre by og gør hovedstaden til en forlystelsespark for utilpassede vandaler, og som dermed til fulde lever op til aalborgmester Frank Jensen og hans medsammensvornes drøm om at gøre hovedstaden til ' en levende by'.Vi skal også være et mekka for ' spændende, gastronomiske iværksættere', der rykker ind på hvert et ledigt gadehjørne for at skabe en eksotisk madbiks, som de kalder for ' street food', og som de påstår medvirker til at skabe ' en global kulinarisk mangfoldighed', hvilket kan oversættes direkte til ' en mangfoldighed af uhygiejniske baggårdskøkkener', der skaber en mangfoldighed af grimme bakterier i tarmfloraen, som betyder, at de såkaldte ' foodies' (som eksperimenterende madkunder uden kritisk sans kaldes) lænkes til deres lokummer i dagevis, hvis de da når så langt, for det ligger ingen af disse moderne og mangfoldige madører fjernt at forrette deres nødtørft i vore i forvejen udfordrede baggårde og indgangspartier og dermed bidrage til den svinesti, der allerede flyder med bræk, ølglas, pizzabakker og meget andet.Joh, jeg skal love for, at byen er blevet levende, du.Og hvad angår den såkaldte street food, som i bund og grund går ud på at fremstille noget billigt snask tilsat et fremmedartet krydderi, placere anretningen i bambusblad-engangsemballage og kræve 100 kroner eller mere for det, så vil de jo gerne fremstille sig selv som åh så nyskabende og bæredygtige.Jamen hurra for det, og bliv da endelig i den tro, hvis det kan stive jeres selvtillid af. Så skal vi andre nok undlade at fortælle jer, at ' street food' har eksisteret i årtier i form af pølsevogne, der oven i købet er så bæredygtige, at pølserne ikke lægges i bambusblade, men slet og ret direkte i hånden på kunden. Og når det kommer til det eksotiske, kan de også være med, idet de fleste pølsevogne tilbyder chilisovs til de franske hotdogs.Men sig det endelig ikke til de urbane ' foodies'. De risikerer bare at få bambusbladet galt i halsen, og så får vi endnu mere bræk i gaderne.Velbekomme.ats@pol.dk 

SPEKTAKULÆRT INITIATIV I OSLOO slo skal blive en grønnere og mere levende by. Det skal blive plads til mere liv i gaderne og flere hyggelige mødepladser.Gennem projektet Bilfrit byliv vil Oslo Kommune aktivisere flere områder i byen og bidrage til øget byliv i centrum.Altså en fredeliggjort bymidte for mennesker og ikke gademiljøer på bilens præmisser for at please erhvervsaktører og ejendomsmagnater.En meget ambitiøs målsætning. Men der arbejdes energisk på at føre planerne ud i livet. Og titlen som europæisk miljøhovedstad (2019) er velfortjent.Disse spektakulære initiativer inden for klima og transport ville vi rigtig gerne vide meget mere om.Derfor tog medlemmer af Rådet for Bæredygtig Tra-fik på studietur til Oslo i slutningen af maj. Med tog naturligvis.På Oslos rådhus mødte vi venstrefløjspolitikeren Sunniva Holmås Eidsvoll, Sosialistisk Vesntreparti, som sidder i samfærdselsog miljøkomitéen.Sunniva har ansvaret for Sosialistisk Venstrepartis arbejde med Oslos plan om reduceret biltrafik, satsningen Bilfrit Byliv og nedbringningen af transportens klimagasudledninger.Her fik vi blandt andet mulighed for at spørge ind til transport-og klimadelen i samarbejdsaftalen " Platform for byrådssamarbejde mellem Arbeiderpartiet, Miljøpartiet De Grønne og Sosialistisk Venstreparti i Oslo 2015-2019".OSLO VIL BOOSTE CYKLISMENMen vi mødte også Finn Bjørnar Lund og Steinar Høiback fra Besteforeldrenes Klimaaksjon, som sammen med andre ligesindede er engageret i kampen mod lufthavnsudvidelser og nye motorveje, og som slår kraftigt til lyd for jernbanen i energiomstillingen og miljø-og klimakampen.Vi blev enige om et fællesinitiativ, hvor vi vil lægge pres på politikere og påvirke Nordisk Råd/ Nordisk Ministerråd for at få gang i den helt nødvendige udbygning af togtrafikken mellem de nordiske lande. Og opgraderingen af jenbaneinfrastrukturen.Og Oslo rykker virkelig i forhold til København. Her har bystyret modet til at lave indgreb over for biltransporten og indføre restriktioner for for eksempel parkering.Centrum inden for Ring 1 skal gøres bilfrit, man vil oprette et fintmasket net af bilfri gader i hele den indre by, og man vil fjerne parkeringspladser, som kommer i konflikt med udbygningen af infrastruktur for cykeltrafik.For cyklismen skal have et forsvarligt boost. Og der er desuden ikke er den samme berøringsangst over for bompenge og trængselsring.OPFORDRING TIL FRANK JENSENVi opfordrer Frank Jensen til at tage et smut til Oslo for at hilse på sin socialdemokratiske borgmesterkollega.For at lade sig inspirere af Oslos visionære politik for et bilfrit bycentrum.Og efterfølgende gribe ind over for boomet i parkeringspladser, skrotte havnetunnel-og højhusplaner og tøjle de kapitalstærke kræfter med deres greb om en byudvikling, der fører endnu mere støjende, forurenende og klimaskadelig motortra-fik ind i Københavns indre bydele. Og gerne med Morten Kabell, for at få kabellforbindelse over Kattegat.Vi opfordrer frank jensen til at tage et smut til oslo for at lade sig inspirere af byens visionære politik for et bilfrit bycentrum.
KLIMAKOMMENTAR Oslo rykker virkelig i forhold til København på klima-og miljøområdet. Her har det socialdemokratiske bystyre med projektet Bilfrit byliv haft modet til at foretage indgreb over for den private biltransport og indføre restriktioner for eksempelvis parkering.
Københavnerne vil bevare den farverige Palads-bygning ved Vesterport.Det fremgår af de mange høringssvar, Københavns Kommune har modtaget i forbindelse med et såkaldt kommuneplantillæg for Vesterport Banegrav.Kommunen er lige nu i gang med at undersøge mulighederne for at overdække banegraven mellem Vesterport og H. C. Andersens Boulevard.Det kan medføre en »eventuel inddragelse af Palads-grunden ved nedrivning af Palads-bygningen«, som det hedder i høringsmaterialet.Fristen for høringen er netop udløbet, og kommunen har modtaget op mod 190 svar. I mange af dem bliver der talt for at bevare Palads-bygningen - eller Palads Teatret - som kunstneren Poul Gernes udsmykkede i de karakteristiske pastelfarver i 1989.De mange svar vidner ifølge teknik-og miljøborgmester, Morten Kabell (Ehl), om, at »københavnerne er engagerede i deres by«. »Jeg synes, projektet ser spændende ud. For mig personligt er det vigtigste ikke, hvad der sker med Palads-bygningen. Men jeg anerkender, at mange har det anderledes end mig. I sidste ende må det være op til københavnerne at beslutte, hvad der skal ske med deres by,« siger han om forslaget til kommuneplantillægget, der er baseret på et privat ideprojekt.Indretningsarkitekt Lotte Sillehoved beskriver i sin indsigelse bygningen som »legendarisk, magisk, historisk, måske ikke »arkitektonisk bevaringsværdig«, men et humoristisk, kunstnerisk, charmerende og overraskende indslag i bybilledet, som er uerstatteligt«. Ifølge Indre By Lokaludvalg skal Palads Teatret »bevares med Poul Gernes' kunstneriske udsmykning af bygningen. Udsmykningen er et særegent særkende for København, som er meget populært blandt såvel københavnerne som turisterne«. Akademiraadet er fortaler for, at der bliver udskrevet en arkitektkonkurrence for hele området.»Besvarelserne skal udformes med afsæt i Københavns overordnede idé og indeholde visioner for fremtiden, der omfatter både Vesterport, Palads-bygningen og Vandværks-grunden som en helhed - herunder bebyggelsesprocent og højdegrænse på et eventuelt byggeri,« understreget rådet i sit høringssvar.Foreningen Tivolis Venner afviser hele projektet og omtaler bygningen som »en ikonisk bygning fra 1918, bygget som stumfilmstempel i den periode hvor Danmark endnu var en af de helt dominerende filmnationer.« Morten Kabell understreger, at det langt fra er sikkert, at forslaget til en ny Vesterbro Banegrav uden den farverige biografbygning bliver til virkelighed.De kan blive skudt ned, når økonomiudvalget engang skal se nærmere på dem.ejs@berlingske.dk 
Ifølge høringssvar er københavnerne glade for den pastelfarvede bygning ved Vesterport.
Klokken er 5.32. Kirstinehøj i Kastrup. 21-årige Kasper Traulsen lader fingrene glide hen over bøjlerne med de rensede skjorter. De fleste er lyseblå og hvide og ligner komponenter til et klædeskab for businessfolk.Om en times tid er han klar til at sætte sig ind i varevognen og køre ud med rent tøj til de kunder, der ikke selv har tid eller lyst til at ordne deres beskidte vasketøj.Der lugter af natgammelt soveværelse i den hvide industribygning, hvor flere firmaer vasker, renser og ruller alt fra gardiner til topmadrasser, sko, undertøj, T-shirt, skjorter, undertøj og jakkesæt.»Beskidt vasketøj lugter sådan her, når der er meget af det«, siger han og peger ind i en del af bygningen, som bugner af beskidt tøj i plastiksække.Han har job som chauffør i online-firmaet Washa. com, der henter og ordner privates vasketøj og leverer det igen ved deres hoveddør. Og han håber, at han med tiden kan komme til også at få andre funktioner i virksomheden.»Jeg tror ikke, at uddannelse er vejen frem mere. Arbejdsmarkedet ændrer sig så hurtigt, at før noget når at blive til undervisningsmateriale, har virkeligheden allerede ændret sig«, siger han.Derfor har Kasper Traulsen heller ikke noget imod at give den en ekstra skalle og arbejde over. Ofte arbejder han 9-10 timer.I går arbejdede han 13, siger han.Han printer lyserøde sedler ud med bestillinger fra kunderne. I dag har han 35 stop på sin rute, der begynder på Frederiksberg og når omkring Valby, Indre By, Østerbro, Nørrebro, Charlottenlund og Hellerup, inden han igen ender på Kirstinehøj, når klokken er 15.Han pakker den turkise varevogn med rene skjorter og jakker i gennemsigtige plastikposer på et stativ. De fleste af arbejdsdagens timer sidder Kasper Traulsen i bilen. Fordi han møder så tidligt om morgenen, har han ikke spist morgenmad, inden han møder ind.»Jeg kan simpelt hen ikke få noget ned, når jeg lige er stået op«, siger han.Nogle gange spiser han først, når han er færdig med sin vagt. I dag har han dog en flaske kakaomælk under førersædet og to små bøtter med en slags risalamande.Første kunde bor på Hostrups Have på Frederiksberg - et ungt par i tyverne.De afleverer hurtigt deres beskidte vasketøj. Næste kunde er blot fire minutter væk. Han står i bar overkrop og rækker sit beskidte tøj ud til Kasper Traulsen gennem en sprække ved døren.»Det er ikke altid, at folk er fuldt påklædt, når jeg kommer. Men det er helt fint, det er jo os, der kommer til deres hjem«, siger Kasper Traulsen.elisabeth.astrup@pol.dk Fakta: Serie Danmark om morgenenMorgen er transport og afsked med vores kære. Morgen er starten på arbejdsdagen for nogle og fyraften for andre. Løb til skole og kø på motorvejstilkørslen.Politiken har sat vækkeuret og tager ud og siger godmorgen.Har du forslag til, hvor vi skal komme på besøg næste gang, så skriv til morgen@pol.dk.
GODMORGEN 21-årige Kasper Traulsen henter vasketøj ved hoveddøren og bringer det rene tøj ud igen.
NÅR DANMARK på fredag markerer 100-året for salget af De Vestindiske Øer, er det også en markering af, at Danmark dermed satte det endegyldige punktum i et over 200 år langt kapitel som imperiemagt. Som slavenation nåede Danmark at købe 100.000 ghanesiske slaver, der blev udnyttet til den arbejdskrævende dyrkning af sukker og opvartning af danske plantageejere. En historie, som trækker tråde til nutiden.Det er nok de færreste danskere, der kender historien bag de mange mursten, som pryder bygninger og palæer i Københavns indre by. Bredgade, Amaliegade og Dronningens Tværgade er eksempler på steder, hvor du kan betragte bygninger og palæer, som er finansieret af profitten fra den transatlantiske slavehandel.Når vi i dag markerer salget af De Vestindiske Øer, ville det være fantastisk at sige, at vi lever i en verden fri for slaveri.Sådan forholder det sig desværre ikke.Langtfra. I dag går slaveri under betegnelsen moderne slaveri, som blandt andet omfatter børnearbejde, gældsslaveri og tvungent arbejde. Ifølge International Labour Organisation lever og arbejder mere end 21 millioner mennesker under slaveforhold i 2017. Faktisk er mange af de produkter, som vi er afhængige af i hverdagen, produceret gennem billig arbejdskrafti nogle af verdens fattigste lande.Fra Østen bliver store dele af verden, herunder Danmark, forsynet med alt godt fra havet. Thailand bryster sig af at være verdens tredjestørste fiskeeksportør, men er også blandt lande med store problemer i forhold til moderne slaveri.Trafficking, tvungent arbejde og sexslaveri blandt fattige fiskere er nogle af de basale brud på menneske-og arbejdstagerrettigheder, som kan findes i Thailands milliardstore fiskeindustri.På den anden side af jorden, i Den Demokratiske Republik Congo (DRC), tvinges børn helt ned til otte år til at arbejde i livsfarlige miner for mindre end to dollars om dagen. Disse børn er med til at forsyne verdens it-virksomheder med blandt andet kobolt og coltan - metaller, som bruges til produktion af vores smartphones og computere. Dette er blot to eksempler på moderne slaveri - en praksis, der desværre frarøver mænd, kvinder og børn, verden over, deres frihed og dermed retten til et værdigt liv.I Dansk Initiativ for Etisk Handel oplever vi, at flere virksomheder, ngo'er og offentlige instanser arbejder ambitiøst for at fremme etisk handel og samfundsansvar - hele vejen fra jord til bord. Deres indsatser mod moderne slaveri omfatter et øget fokus på konstruktiv dialog og samarbejde med leverandører, som arbejder i de fjerneste led af leverandørkæden.Et af de seneste tiltag, der er med til at fremme arbejdet mod moderne slaveri, er Modern Slavery Act, en britisk lov fra 2015. Loven kræver, at store virksomheder med virke i Storbritannien rapporterer om de tiltag, de har søsat for at bekæmpe moderne slaveri.Det er ikke kun virksomheder og leverandører, der kan gøre en positiv forskel. Efterspørgsel på etiske varer blandt forbrugere kan nemlig også være et vigtigt element i kampen mod moderne slaveri. J Mette Boye er direktør i Dansk Initiativ for Etisk Handel (DIEH).Moderne slaveri omfatter blandt andet børnearbejde, gældsslaveri og tvungent arbejde.

Der er noget næsten poetisk over at sidde på Herkules Pavillonen for enden af Kavalergangen i Kongens Have. Med de hvide marmorstatuer udenfor og med udsigten til alléen og Rosenborg, er det ikke svært at forstå, at det er her i kongens tidligere lysthus, at digteren Claus Høxbroe om tirsdagen har valgt at læse op fra sin seneste digtsamling, "Kongens København".»Jeg ville gerne læse op nogle steder, som folk tror, de kender. Alle har været i Kongens Have, men hvis man spørger dem, om de har været i Herkules Pavillonen, så har de nok aldrig lagt synderligt mærke til den eller været inde i den,« forklarer Claus Høxbroe, mens øjnene kigger søgende gennem de sorte briller ud på haven, og tatoveringerne sniger sig frem over håndryggene fra under det blå jakkesæt.Digtsamlingen "Kongens København" er en samling af digte skrevet om Købehavn - nogle er nyskrevne til udgivelsen, mens andre er skrevet tidligere i en digterkarriere, der tæller over 20 udgivelser. Digtene er delt op efter, hvilken del af byen de handler om. Og Kongens Have har også sine egne sider og digte.Kongen af fredag/ lørdag brølende gennem natten i Indre By hun kigger forførende og fniser 14 år og stiv i Bacardi Breezer Kongens Have er nemlig ifølge Claus Høxbroe mange forskellige ting. Den er de fulde teenagere på plænerne ned mod Gothersgade og Nørreport St., men den er også den finere del med plads til gåture og børnefamilier i den del af haven ned mod Statens Museum for Kunst.»Jeg kan godt lide, at det er nyt og gammelt, der mødes. Jeg kan godt lide ting, der har stået for lang tid i regnen - noget der er bygget ordentligt, faglighed. Men jeg synes også, at det er godt, at nye generationer bruger det på en ny måde, hvis de kan finde ud af at rydde op efter sig selv.Det er fantastisk, at København er en gammel by, og lige i Kongens Have kan man stadig fornemme det; storheden, det flotte, men man kan stadig være her. Man er her, københavnerne er her, turisterne er her. Alle kan være her,« siger Claus Høxbroe.En forelskelse Sidste år kunne Claus Høxbroe fejre 10-årsjubilæum som udgivet digter. København har altid været en del af hans forfatterskab, og den nye digtsamling fortæller om et had-kærligheds-forhold til byen.»Når man som ny digter rykker til København, er det en forelskelse. Man bliver nysgerrig og går på opdagelse. Der er mange kærlighedserklæringer blandt digtene. Så begynder man at elske den med både det gode og det dårlige, fortvivlelsen og skuffelsen; kom nu København, du kunne så meget. Så det er alle faserne, vi er igennem,« siger Claus Høxbroe, der indrømmer, at han bliver presset som digter og privatperson, når man fjerner alle bodegaerne og river alt det brune ned for at bygge store, grimme kontordomiciler.»Jeg er stadig vild med København, skriver om den, går på opdagelse i den, der er stadig perler, men når man ser endnu et værtshus forsvinde eller endnu en historisk bygning sovset ind i et eller andet, så er det svært at holde humøret højt.« E.Går digte ind i kroppenDet er ikke sjældent, at Claus Høxbroe er ude at kigge på sin by. Man kan ofte se digteren spadsere, for digtene er baseret på ting, han har oplevet i gadebilledet.»Alt skal leves for at kunne skrives. Jeg skal ud at opleve det, jeg skal høre det, føle det, snakke om det, mærke det, før det kommer igennem og ned på papir,« fortæller 36-årige Claus Høxbroe.Hvordan undgår du, at den betragtning, som mange mennesker kunne lave, bliver banal? »København er et emne, jeg skriver om og lever i, men det er lyrikken, jeg arbejder med. Og det er faglighed. Hvis maleren gør det ordentligt, så er jeg vild med det. Sådan har jeg det også med min lyrik. Det vigtige for mig er at skrive noget, som læseren kan føle og mærke. Om de er enige eller uenige, er næsten lige meget. Hvis de ikke kan lide min skrift, så synes jeg, at det er en kompliment, for så ved de, hvad min skrift er. Det værste ville være, hvis de bare tænkte: "Nå, er der mere tigerroulade?"« Hvis man ser på digterens profil på det sociale billedmedie Instagram, vil man kunne se, at Claus Høxbroe er meget på gaden, på værtshuse, kigger på arkitektur og falder i snak med folk, når han tilfældigt går gennem en åben port.»Mange gange går jeg bare digte ind i kroppen.Jeg går en tur uden at vide, hvad jeg skal fange, men jeg ved, at jeg skal ud at finde et eller andet,« siger Claus Høxbroe.Han rykker ofte kontor for at lære hele København at kende. Hver gang han har udgivet en ny bog, rykker han videre og finder et nyt sted at gå på opdagelse. Lige nu ligger kontoret i Indre By, men det har også ligget i Nordvest og på en gammel gård i Dragør. Det er også derfor, at der er bydele i bogen. Hver bydel er blevet gået ind og blevet til digte.»Hvis man flytter til en ny bydel, er det spændende at gå ud. Så kan det være, at man render på et værtshus, overhører en samtale, møder nogle mennesker eller støder på en forrygende baggård.Det inspirerer mig.« Hvad er der poetisk ved at sidde på en gammel gård fra 1811 med koldt vand og sne inde? »Jeg har altid haft lysten til at blive københavner mere end at blive vesterbroer eller nørrebroer.Derfor synes jeg, at jeg skal kende hele min by, og at rykke ud og bruge tiden derude gør, at man får kvarteret som nabolag. Man skal have kvarteret så meget ind under huden, at man kender smutvejene. Det giver mig noget til skriften at gå på opdagelse. Jo mere jeg har brugt mig selv gennem årene, jo mere har jeg fået tilbage.«.København er en ven på turenDigtene er altså en udforskning af København.En opdagelse af, hvad der gemmer sig under facaderne.Og i digtene fornemmer man, at byen bliver til en person, en karakter, en legemliggørelse.Under gadelamperne hænger byen dovent en drivende søndag i Indre By sommerramt shortsklædt gaderne lune som kogeplader »København har meget væsen. Det er som at have en af sine venner med på gåturen. Man har en god ven eller en elskerinde, der skuffer en engang imellem. Derfor kommer der også vrede digte engang imellem. Jeg skælder ud på København.« Så du fører i virkeligheden en samtale med København? »Ja, det gør jeg nok. Der er noget fantastisk ved at stå på et gadehjørne og ikke lave noget. Når byen ånder og er omkring en, så bliver man en del af den. Og når man så hænger i gaderne, bliver det en helt speciel stemning.« Hvad vil du gerne fortælle om den by, du går igennem? »Jeg vil ikke presse noget ud af København. Jeg vil egentlig blot iagttage den. Og så har jeg en holdning til, hvad der er godt og dårligt.« Men hvorfor bliver byen til poesi for dig? »Jeg er bymenneske. Jeg kan godt lige menneskeskabte ting. København er et af hovedtemaerne i min digterkunst, fordi jeg har valgt at være her. Det er en beslutning, jeg tog, da jeg sad i Herlev. Jeg skulle til København. Jeg synes heller aldrig rigtig, at man bliver færdig med byen. Det er lidt som at arbejde med sig selv. Man skal hele tiden udforske sig selv, og det er det samme med byen.« E.Byens rigtige børnClaus Høxbroe er vokset op i Herlev.Så snart han kunne cykle, var det afsted mod København. Senere da han blev ældre og doven, var det med bussen. I København kunne han finde alt. Interesserne blev dyrket, og han kunne finde andre, der havde samme interesser.»Jeg er glad for, at jeg er født og opvokset i forstæderne. Det gav mig en mulighed for at vælge København til i stedet for at tage den for givet. Jeg kender København, men jeg kan godt blive glad, når nogle helt nye, unge strømninger laver noget nyt. Det er fantastisk, bare man gør det med respekt.« Claus Høxbroe er f. eks. bestemt ikke begejstret for den forandring, Gothersgade har gennemgået. Den er faktisk blevet forfærdelig - ikke helt ulig Jomfru Ane Gade i Aalborg, mener digteren.»Men der er jeg jo heldig, for i stedet for at sidde derhjemme og blive mavesur så kan jeg skrive digte om det og få min irritation ud. Der er steder, jeg helst ikke kommer selv, men jeg synes, at det er passende, at man har f. eks. Strøget,« siger Claus Høxbroe.Det rigtige København findes først efter mørkets frembrud det rigtige København er modsat retning af Strøget og sniger sig som en flov student fra Hovedbanen mod Enghave Plads det rigtige København rummer McKludd og øl til 15 kroner det rigtige København bliver serveret med kulørte pærer der insisterende rødt lyser de brogede gader op i det rigtige København er det altid fredag og øllene bliver serveret i samme tempo uanset om det er i starten eller slutningen af ugen det rigtige København lugter altid lidt af det frække med muligheden for at krydre det op med noget til næsen det rigtige København slår på tæven i afmagt for kvinderne eller for ingenting det rigtige København kalder tosserne til sig og skaber pladsen til byens rigtige børn Hvem er byens rigtige børn? »Det er dem, der føler, at de er børn af København. København er også en hovedstad. Derfor også en turistfælde og et oplandsmekka, hvor alle marcherer ind, så det er klart, at der hvor jeg bedst kan lide at være, det er der, hvor samtalen flyder, og stemningen er god og autentisk. Men hvis der er københavnerne eller folk udefra, der nyder København på en anden måde, end jeg gør, så synes jeg, at de er de rigtige børn af København.« Så skal læserne lære byen at kende på samme måde, som du kender den? »Mine læsere må læse mine digte, som de vil. Når jeg har skrevet det, så er det deres. Men det er rart, hvis de bliver nysgerrige på København eller nysgerrige omkring dem selv i deres by.«temasektion@jp.dk Jeg kan godt lide, at det er nyt og gammelt, der mødes. Jeg kan godt lide ting, der har stået for lang tid i regnen.Når byen ånder og er omkring en, så bliver man en del af den.Fakta: KONGENS KØBENHAVNI "Kongens København" samles for første gang alle Claus Høxbroes digte om byen, han konstant udforsker og dykker ned i. En samling, der indeholder digte fra forfatterskabet, nye digte og længere tekster fra blandt andet dagblade, der ikke tidligere har været udgivet på bogform. "Kongens København" udkommer den 18. maj på forlaget Gentlemen's Jockey Club.
Gennem hele sin digterkarriere har poeten Claus Høxbroe udforsket København, når han har gået digte ind i kroppen. Nu er alle disse københavnerdigte samlet i en ny bog.
Der er lagt op til en sommerdebat for fuld gas og hvinende dæk, efter at det er kommet frem, at Københavns Kommune i stilfærdighed hen over foråret har været dybt nede i tekniske diskussioner med økonomiske investorer og ledelsen af formel 1-løbet om at få det kæmpestore racerløb afviklet midt i den danske hovedstad.I 2020.Et konsortium med tidligere videnskabsminister Helge Sander og rigmand Lars Seier Christensen i spidsen har allerede fået godkendt en bane af den amerikanske ejer af formel 1, Liberty Media.Banen, som er udformet med hjælp fra racerkøreren Jan Magnussen, har ni sving og går fra H. C. Andersens Boulevard mod Amager, hen over Christianshavn og Knippelsbro og forbi Christiansborg. Herfra gennem et par skarpe sving ned mod Københavns Havn, langs Christians Brygge, under Langebro og tilbage til udgangspunktet.Hvis et dansk grandprix bliver til virkelighed, kan alle motorsportsentusiaster se frem til noget helt særligt, siger Jan Magnussen - hvis søn Kevin Magnussen kan være en mulig deltager - til Jyllands-Posten.»Banen kan ende med noget, der minder om grandprixet i Baku i Aserbajdsjan.På vores foreslåede bane vil der være nogle enormt lange stræk, hvor bilerne kan nå deres maksimale topfart, mens der også vil være nogle meget snørklede forløb, der vil gøre det teknisk svært«, siger Jan Magnussen, der mener, at den københavnske bane kan blive en af de flotteste formel 1-baner med Christiansborg og Tivoli og andre markante steder som bagtæppe - og med passage af to broer.Branding og besværHelge Sander ser ikke andet end fordele ved ideen om, at København om få år kan lægge asfalt til store biler, publikumstribuner og masser af racerbilinteresserede.»Noget af den bedste branding, man kan få, er gennem formel 1. Det er næsten i kategori med store EM-og VM-arrangementer i fodbold eller Eurovision«, siger den tidligere V-minister til Politiken og understreger, at han og de andre bag projektet er på vej til næste fase med budgetlægning og politisk afklaring.Det med den politiske afklaring ligger dog ikke helt ligefor. I København splitter udsigten til arrangementet, som vil præge København i mindst en uges tid, de politiske sind.Københavns overborgmester, Frank Jensen (S), slår i en mail til Politiken fast, at han »som udgangspunkt« finder det interessant at tiltrække store events til København.»Men vi skal have set nærmere på, hvordan et formel 1-løb eventuelt kan afvikles, og hvordan det vil påvirke københavnernes dagligdag, før vi beslutter, om vi fra kommunens side kan støtte projektet. Foreløbig har vi kun ydet teknisk bistand, og projektet har ikke været drøftet politisk«, skriver Frank Jensen.Byen skæres overTo af de 55 medlemmer af Københavns Borgerrepræsentation bor i Københavns Indre By, hvor løbet skal afvikles. De er rygende uenige om rimeligheden i at afvikle sådan et arrangement her.Den ene, Enhedslistens Allan Mylius Thomsen, raser mod planen og påpeger, at centrale dele af København »bliver skåret midt over«, og at færdslen over havnen via Knippelsbro og Langebro lukker helt ned i mange timer ad gangen.»Det ser ikke ud til, at folkene bag planen kender Københavns logistik. Tænk også på, at de to eneste broer over havnen fra Christianshavn og Sundby skal lukkes, og at den fjerdedel af københavnerne, der bor på Amager, skal en stor omvej, hvis de skal ind til byen. Og tænk på alle de mennesker, der skal til lufthavnen«, siger han.Venstres politiske ordfører, Flemming Steen Munch, der bor i Rosengården, er langt mere positiv, selv om han også kan se problemerne.»København kan få en kæmpemæssig reklame over hele verden ved at have sådan et løb, men jeg har også forbehold, for det må ikke være sådan, at Indre By spærres af i en uge eller deromkring. Det skal genere så få beboere som muligt«, siger Flemming Steen Munch.Han kan fortælle, at Venstres gruppe på rådhuset tidligere i år fik planen præsenteret af Helge Sander, hvor fordele og ulemper blev vejet op, og gruppen valgte at vende tomlen op for projektet.»Hvis vi vil være international storby, er vi nødt til at få den slags events, som det jo hedder, hertil for at brande, som det jo også hedder, København«, siger Flemming Steen Munch.Han peger også på, at København i forvejen har et årligt motorløb med historiske racerbiler, Copenhagen Historic Grand Prix, ved Bellahøj.»Her vises der stor fleksibilitet fra alle sider, så det kan vi også gøre ved et Formel 1-løb«.Cykler i benzinosBegejstring over udsigten til at blive formel 1-by deles ikke af Henrik Brandt, der er direktør i Idrættens Analyseinstitut. På instituttet har forskere tidligere fastslået, at man ofte overvurderer de samfundsøkonomiske effekter af store sports-og kulturbegivenheder.Henrik Brandt peger på, at København vil være cykelby nr. 1 i verden, og på den baggrund kan det efter hans opfattelse være svært at øje på brandingværdien i, at byen måske skal være vært for verdens mest støjende og brændstofsvinende motorløb, formel 1.»København dyrker i den grad brandet som en by, der tænker grønt og er for vedvarende energi, og som er cykelvenlig, man kan svømme rundt om Christiansborg, der er kajakker og standup-paddling i havnen og alt muligt andet. Et formel 1-løb vil virke helt modsat det brand«, siger Henrik Brandt til Politiken.Han anerkender, at et sådant kæmpeevent vil trække mange turister til hovedstaden, men hvis løbet skal afvikles om sommeren, er Københavns hoteller booket op i forvejen, så lige der er der heller ikke nødvendigvis den store gevinst.At løbet bliver finansieret af private midler, er Henrik Brandt helt med på.Men han peger på, at mange faktorer skal indgå i det samlede regnestykke for at få klarhed over omkostningerne. Herunder tabt arbejdsfortjeneste i forbindelse med, at centrum af København på visse dage vil være svær at passere i bil.At VM i landevejscykling blev holdt i København i 2011, kan Henrik Brandt godt se meningen med, selv om det lukkede en del af storbyen - netop fordi det passer ind i Københavns fortælling om motion og cykling.Én gang er ikke altid nokMen også derudover er København stærkt ombejlet med hensyn til at lægge rammer til forskellige andre kæmpe events, påpeger Henrik Brandt. Og mange københavnere er i oprør over, at deres by på den måde mange gange om året er delvis lukket på grund af cykelløb, maratonløb, Distortion-fest og meget andet.»Københavns Kommune skal i hvert fald spørge sig selv, om byen kan holde til alt det«, siger han.Henrik Brandt er ikke i tvivl om, at store internationale sports-og kulturevents har en vis effekt med hensyn til at gøre en by kendt uden for landets grænser.»Mange kender til Monaco, også selv om man ikke er sportsinteresseret, fordi der ofte er motorløb der. Det er jo, fordi det er en fast tilbagevendende begivenhed.Men folk glemmer ret hurtigt, hvor store enkeltstående events fandt sted.flemming.christiansen@pol.dk Hvis vi vil være international storby, er vi nødt til at få den slags events, som det jo hedder.Flemming Steen Munch (V).Fakta: FORMEL 1 Race i KøbenhavnIdeen om et formel 1-løb i København har været 3 år undervejs. Økonomiforvaltningen i Københavns Kommune har efter ønske fra erhvervs-og vækstminister Brian Mikkelsen (K) deltaget i gennemgangen af den mulige bane, oplyser Jyllands-Posten.Den anerkendte banedesigner Hermann Tilke besøgte København i marts og var begejstret over mulighederne for at anlægge en bane her på 4,55 kilometer.Det vil tage 90 sekunder for racerbilerne at køre banen igennem. Når det går hurtigst, er det med 300 kilometer i timen.300 millioner kroner vil det koste at afvikle løbet - pengene betales af løbet og investorerne.GADERÆSER FORMEL 1-LØB I KØBENHAVN EN GOD IDÉ? VI HAR SPURGT BLANDT FOLK PÅ GADERNE I HOVEDSTADENAmalie Kamma Dahl, KøbenhavnFormel 1-ræs i København, hvad tænker du? »Jeg ved ikke rigtig, hvad jeg skal tænke om det«. »Det bliver meget omstændeligt at lukke hele byen ned«. »Ved Copenhagen Marathon var halvdelen af byen ufremkommelig, så det er nok en dårlig idé, og motorsport interesserer mig ikke så meget«. Hvordan blev du påvirket af Copenhagen Marathon? »Jeg arbejder på Østerbro og bor i Valby, og under maratonløbet var det næsten umuligt at komme på arbejde på cykel«.Tais W. Dahl, KøbenhavnFormel 1-ræs i København, hvad tænker du? »Det lyder ret vildt. Jeg skal da helt klart selv se det, hvis det går hen og bliver en realitet«. Hvad tænker du om at store dele af Indre By lukkes af? »Jeg tænker, at det er mærkeligt, at man placerer det inde i byen. Det kunne vel lige så godt ligge uden for byen. Eller for eksempel i Vordingborg eller på Lolland«. »Det ville egentlig være oplagt at placere det på Lolland, der virkelig trænger til et løft, men uanset hvor ville jeg selv se løbet«.Christian Vittarp, KøbenhavnFormel 1-ræs i København, hvad tænker du? »Det er perfekt! Det kunne være vildt fedt at få det til Danmark.Bare lyden af bilerne. Den er for fed! Jeg kan huske, hvor vildt det var i 2015, da de kørte rundt i byen med Red Bull Formel 1-bilen. Men man skal nok være lidt af en motornørd for at synes, det er fedt«. Er du en motornørd? »Ja, det vil jeg nok sige. Jeg har set formel 1 på Silverstone-banen i England og ser det ofte på tv med min søn - selv om han kun kan holde opmærksomheden i 10 minutter«.Martine Spith, AalborgFormel 1-ræs i København, hvad tænker du? »Det lyder som en god idé. Det kunne være et trækplaster for rigtig mange mennesker. Ikke kun danskere, men også europæere og amerikanere. Og så ville det da være meget mere bekvemt, hvis det lå i København - det er nemmere end at tage til Le Mans i Frankrig«. »Det kræver selvfølgelig vildt meget planlægning, men se bare på karneval i Aalborg - der lukker de jo hele byen ned.Selvfølgelig er der nogle, som synes, det vil være upraktisk, når det bliver besværligt at komme på arbejde«.
Stærke økonomiske kræfter er kommet et skridt på vejen mod at få et formel 1-løb til København. Debatten er i gang: spektakulært trækplaster eller undergravende for byens grønne image?
CarlsbergDa J. C. Jacobsen for 170 år siden anlagde sit bryggeri i Valby, lå det langt uden for byen og dens volde.Sådan oplever vi det ikke i dag. I dag ligger Carlsberg ved siden af Enghave og Vesterbro og dermed mentalt tæt på det centrale København.Det er let at komme til og fra. Carlsberg har endda fået sin egen S-togsstation opkaldt efter bryggeriet, som nu er blevet til en bydel.J. C. Jacobsen og hans søn, Carl Jacobsen, udbyggede Carlsberg til et kongedømme, men for cirka ti år siden flyttede den sidste rest af masseproduktionen af øl væk fra området og tilbage blev en ualmindeligt indtagende bydel med grønne anlæg og huse i en bygningsstil, vi generelt værdsætter, fordi den er fuld af skønhed og fortællinger. Carlsberg er som en gammel produktionsenhed med hovedgården, produktionsbygningerne, lagre og hestestalde, prydhave og tilmed en æresbolig. Det er et monument over en stor dansk industribedrift, og flere af bygningerne er fredet.Når man går rundt på Carlsberg sommeren 2017, er den fred, der i de senere år kunne være over området, væk. Arbejdspladsen er en byggeplads. Nogle af de gamle, temmeligt monumentale bygninger og bygninger med metaforiske fortællinger om Carl Jacobsens livssyn er nærmest skubbet til side, for i Carlsber Byen skal der opføres flere end 3.000 boliger de næste seks-syv år. Samtidig skal der være omkring 10.000 uddannelsespladser og en række nye arbejdspladser.Nogle bygninger er allerede blevet rejst. Det drejer sig for eksempel om UCC - professionshøjskolen - og så tornen i øjet: Det 100 meter høje Bohrs Tårn, der formodentlig kun er elsket af investorerne og dem, der bor i bygningen.Ud over en generøs udsigt vil beboerne have nemt til alt. Nærheden til byen er nævnt, og går eller cykler man ikke, er der S-tog uden for døren og om få år også Metro. Men man behøver måske ikke engang at forlade området, for i Carlsberg Byen vil der være institutioner af forskellig art, indkøbsmuligheder, kulturelle tilbud hen ad vejen og det ude-og caféliv, vi sammen med mulighed for løb og anden sport forbinder med moderne byliv.Mulighederne i Carlsberg ligger blandt andet i, at det bliver en tæt bebyggelse og dermed rigtig by. Mange af dens kvaliteter må man gætte sig til - eller man kan kigge på de plancher, der er sat op.Når arkitektfirmaer sætter billeder på kommende byggerier, er scenerierne i reglen befolkede med meget unge mennesker. Og rigtigt er det, at der er uddannelsesinstitutioner i Carlsberg Byen, og rigtigt er det også, at en del i det unge segment har penge og tjener godt.Men typisk er det nu ældre befolkningsgrupper, der har de friværdimillioner, der skal til for at købe sig ind i Københavns nye attraktive bydel, så det skal ikke undre, hvis der i løbet af de kommende år, mens Carlsberg Byen udvikler sig, tegner sig et billede af et attraktivt velhaverkvarter for midaldrende.BispebjergDa Bispebjerg i mellem-og efterkrigstiden blev udbygget, blev boligarkitekturen betragtet som avantgarde på verdensplan: Fritliggende etageejendomme med tidens moderne bekvemmeligheder.Boligerne, der var opført af en blå bog af landets bedste arkitekter for fremsynede bolig selskaber, blev omgivet af grønne områder og idrætsfaciliteter. Det hele tænkt til familier med såkaldt almindelige indkomster.For nogle steg indkomsterne og mulig heden for at få mere plads og måske grønne områder, der var ens helt egne. Det gav med tiden plads til mindre ressourcestærke beboere, og i takt med at de blev flere, søgte mange af de ressourcestærke væk. Når det sker for et kvarter, og det er sket for mange - for eksempel også med Steen Eiler Rasmussens idealbydel Tingbjerg - er der en tendens til, at sociale strukturer og nærmiljø eroderer sammen med ansvarsfølelsen over for stedet. Som en ond spiral.Men. Om end lejlighederne er små i forhold til tidens forventninger, er husene stadig arkitektonisk vellykkede, og kvarteret har mange fine - herunder grønne - træk, så onde spiraler kan også vendes til det modsatte, og det er det, der sker på Bispebjerg nu.Gennem adskillige år har det været muligt at iagttage, hvordan nye forretningstyper og liberale erhverv er åbnet i forladte butikslokaler - og det sikre tegn på, at gentrificeringen er nået til Københavns nordvestkvarter, kom tidligere på året, da to af hovedstadens førende gallerier, Nils Stærk og Nicolai Wallner, flyttede til nye lokaler i NV. Gentrificering er, når etniske grupper, nye generationer eller - hyppigst - højere indkomster over en periode overtager et kvarter, fordi det er blevet attraktivt. Måske fordi det ligger centralt. Og med forandringen af København og herunder en - principielt - velfungerende offentlig infrastruktur kombineret med cykelkulturen er Bispebjerg mentalt ikke så langt væk fra Indre By, som bydelen hidtil er blevet betragtet som.Skønt mange ser med sympati på deres etniske grønthandler og synes, at det er charmerende med et gammeldags værtshus henne om hjørnet, vil de fleste gerne være sammen med deres ligesindede, og tilsammen danner det basis for nye butikstyper og for cafeen og juicebaren som afløser for bodegaen og øludsalget i spillekiosken.Bispebjerg er fra gammel tid karakteriseret af mange lejeboliger. Ikke desto mindre: Kvarteret står over for store forandringer, og i takt med at det bliver stadig mere attraktivt, er der også grundlag for nybyggeri, der for eksempel erstatter områdets større eller mindre industribyggeri.NordhavnSelv holder jeg meget af de øde strækninger ved vandet. Sådan - helt personligt - synes jeg, det er rart at gå langs vandet på kajerne i Nordhavn og for en stund være i fred i en by, der er stadig mere intens og fortættet og vil blive ved med at være sådan i overskuelig fremtid.Strækningerne ved vandet behøver ikke være sådan lørdag-aften-TV-krimi-suspenceøde-agtige. Der må gerne gå en hundelufter i det fjerne, et par løbere på en anden mole - og Havnefogeden, den allestedsnærværende havmåge på et rækværk, skal der selvfølgelig også være plads til.Men som Henning Larsen engang forklarede, så fungerer arkitektur først, når der er mennesker i og omkring bygningerne. Det giver jo heller ingen mening at anlægge en bydel, der ikke bruges til andet end at flanere.Det er heller ikke planen. Planen er, at der inden 2020 skal bo 3.600 mennesker i 2150 Nordhavn, og dobbelt så mange skal arbejde i den nye bydel på vandet. Får planlæggerne ret, har nybyggerne i 2050 fået følgeskab af så mange, at der vil bo 40.000 mennesker og arbejde et tilsvarende antal.Som ved alle tilsvarende havneområder er muligheden for nye boliger og andre typer arbejds pladser opstået, fordi tidligere tiders arbejdspladser forsvandt til andre dele af verden eller blev overflødige.Havnen, der tidligere havde været en travl arbejdsplads med adgang forbudt for de fleste, blev tømt for funktioner. Tilbage var ældre industribygninger, hvoraf nogle kunne bruges midlertidigt og andre transformeres til nye formål og dermed bidrage til den stemning af havn, som mange finder charmerende.Som altid ved boligbyggerier af denne art bliver det interessant at konstatere, om de mange penge, beboerne har investeret i deres udsigtslejligheder, betyder, at de egentlig gerne vil have stedet for sig selv, og det er der ikke noget at sige til.Sådan vil det typisk være i begyndelsen, men der er et punkt ud ad tidslinjen, hvor også Nordhavn kan blive så udbygget og dermed så fortættet, at det bliver til en egentlig by. Ligesom Østerbros Århusgade-kvarter, som Nordhavn principielt skal smelte sammen med.Lige nu fremstår de mange nyopførte byggerier som enkeltstående enklaver i kvarteret med den fred, det giver. Så spørgsmålet er, om mængden af bygninger og mennesker på et tidspunkt gør Nordhavn til det levende kvarter med bolig, erhverv, institutioner osv., som erfaringsmæssigt giver det miks, der er grundlaget for det eftertragtede byliv, som mange drømmer om.Indtil da kan man gå sig en tur langs med havnen.SydhavnenSom helhed kan Sydhavnen vise sig byfornyelsesmæssigt at være en hårdere nød at knække end Vesterbro. Old school-Vesterbro har for længst lagt sig ned og spinder som en killing ved tanken om økologisk mælk.Der var heller ikke meget at gøre. Vesterbro lå ganske enkelt for tæt på Strøget og Tivoli og Indre By og hovedstadens arbejdspladser, uddannelsesinstitutioner og kulturtilbud til at ligge uforstyrret hen.Også transformationen af Kødbyen fra overvejende levnedsmiddelindustri til tilbud om kultur og cafeer gjorde sit. Og når der i dag stadig findes en enkelt pornoforretning eller to i Istedgade, og nogle prostituerede trækker i sidegaderne, er det, fordi der er en ophobning af hoteller til turister i området. Forretning efter forretning er blevet ændret efter de nye beboeres behov, smag, stil, selviscenesættelse.Det samme er på vej til Sydhavnen.En meget stor del af Sydhavnen består af ældre, gedigne etageejendomme administreret af ældre, gedigne ejendomsselskaber og beboet af et tilsvarende segment af befolkningen, der - sådan udefra set - tilsyneladende har det fint med at passe sig selv. Det er rolige boligkvarterer lige op ad Vestre Kirkegård, der også er en gåtur værd.Så derfor er Sydhavnen en spaltet bydel. For også her er København gennem de seneste ti år blevet udbygget med for eksempel kanalbyen ved Sluseholmen. Udefra set attraktive boliger med fin udsigt og vandet uden for indgangsdøren som ramme om et godt liv. Et moderne byggeri, der mentalt forbinder sig til de relativt nye erhvervsområder på vejen ud mod lufthavnen over Amager og dermed også forbindelsen til Ørestad.ØrestadUdbygningen af Amager hænger sammen med Københavns genrejsning som by - og hovedstad.1970ernes og i nogen grad også 1980ernes København var en kedelig og nedslidt by. Byliv - som vi opfatter begrebet i dag - var der ikke meget af. Mange fravalgte derfor København, der til gengæld modtog en stor del omkostningskrævende indbyggere.Men så skete der noget. Kommunen solgte ud af ejendomsmassen og af byggegrunde og gav mulighed for for eksempel en række hurtigt opførte domiciler ved Kalvebod Brygge.Det gav blandt andet midler til metrobyggeri.Samtidig vedtog Folketinget i begyndelsen af 1990erne planer for udbygning af Amager og herunder anlæggelse af den faste forbindelse til Sverige, der blev indviet i 2000.Det satte skub i Ørestaden, hvor også DR Byen blev anlagt, samtidig med at der påbegyndtes en udbygning af de højere læreanstalter.Iblandt er der opført en række både fremragende og spektakulære byggerier, der blander sig med den bløde mellemvare.Begiver man sig i dag på en fodrejse fra Indre By til yderste Amager, kan man konstatere, at de fleste huse ligger spredt over Ørestad.Man kan også - ofte - konstatere, at der mangler liv mellem husene. Men man kan så også se, at byggerierne her og der bliver fortættede og sammenhængende, og man kan se, at hvis det lykkes, vil også Ørestad på et tidspunkt blive til en sammenhængende by med gader og torve og pladser. Og her er det så, man kan håbe, at Ørestad får de kvaliteter, der kendetegner det moderne byliv: Liv mellem husene.tow@berlingske.dk Fakta: Sommerserie: Hvad så, København?Hovedstaden er under forandring. I en ny serie ser vi på byens rum og arkitektur.Og på muligheder og faldgruber i fremtidens storby.
København er under forvandling. Vi har kigget på fem kvarterer, der på hver deres måde vil undergå store forandringer i de kommende år.
Stejle bjergsider, cypresser og dybe søer. Stille aftner i brostensbelagte gader mellem pragtbygninger og falmede, gule husfacader. Både i de større og i de mindre af Norditaliens knapt så berømte byer er der rig mulighed for at opleve livet, som norditalienerne lever det, og suge til sig af den helt specielle sydlandske sommerstemning -vel at mærke uden at man drukner i turistmængden.Besøg f. eks. byen Vicenza og oplev arkitektur, der er på Unescos liste over verdens kulturarv, eller drik grappa med de lokale i Bassano di Grappa. Ønsker man at beundre de norditalienske landskaber fra oven, så tag til Bergamo og kør med byens bjergbane 630 meter op i højderne og nyd udsigten fra byens idylliske gamle bydel.Her er 10 gode alternativer til Venedig, Verona og Milano.1 BolognaDuften af skotsk Tennents Lagerøl omkring poolbordet på English Empire siver ud på universitetsgaden Via Zamboni, der er fyldt med unge i jeans. Lidt derfra blandes jazzmusikken fra Cantina Bentivoglio med duften af røgelse fra Buddhafigurer på Caffè Le Stanze. Bologna er en ungdommelig gammel by. Over 100.000 studerer på Bolognas universitet, og en stor del af de unge bor i byen og sætter præg på bylivet.Arkader er et andet karakteristisk træk, der gør Bologna helt speciel i Italien. Paraply er der stort set ikke behov for, hverken i regnvejr eller solskin, for byen har 35 km arkader; de fleste i middelalderkvartererne i centrum, men den længste er den fire km lange arkade til kirken Madonna di San Luca på en bakketop i Bolognas udkant.Traditionen med at bygge arkader opstod i middelalderen, hvor der var mangel på boliger inden for bymurene. Især efter grundlæggelsen af Europas første universitet i 1088 valfartede studerende fra hele Europa til Bologna, og omkring år 1300 var Bologna en af de 10 største byer i Europa med et indbyggertal på 50.000. Derfor udvidede man simpelthen husene ved at bygge i luftrummet over fortovene. Solide arkader kunne bære op til fem etager med ekstra lejligheder. Til gengæld blev de brostensbelagte gader så snævre, at der i dag er ensrettet kørsel i det meste af centrum.2 RavennaDet er aften i Ravenna. Klokken er 21. Det har været en aktiv dag ved stranden, og espressokoppen er netop tømt efter en lækker middag ved bordene på folkets plads, Piazza Popolo. Nu tændes lysene i byens kirker - det er Mosaico di notte, Nattens mosaikker, og det er tid til at tage farverige historier fra Bibelen fortalt i små mosaiksten med guldbaggrund, i nærmere øjesyn.Og hold nu fast: Mosaikkerne er skabt i 400-og 500-tallet - altså over 1500 år gamle mosaikker, der stadig står funklende klare i deres fantasifulde billedsprog. Et mausoleum og syv kapeller og kirker med mosaikker er med på Unescos liste over verdens kulturarv. Ikke noget andet sted i Europa har man så mange mosaikker fra den ældste kristne kunstperiode.Allerede dengang var Ravennas havn ved at mudre til, og det fik katastrofale følger for handel og udvikling af industri. Gennem mere end tusinde år har havet bygget så meget op, at der nu er otte km mellem Ravenna og kysten.Mange vil sikkert bemærke, at de ældste bygninger synker. Det er især tydeligt ved Theoderik den Stores mausoleum, hvor vejen hælder over én meter. Man skal også ned ad flere trapper for at komme ind i kirken San Vitale.3 MantovaMantova har en lilleput-bystats stemning. Det totalt overdimensionerede hertugpalads med 500 værelser giver lidt storhed i en by med kun omkring 50.000 indbyggere. Og så er byen utrolig smukt rammet ind af søerne Lago Superiore, Lago di Mezzo og Lago Inferiore, der i virkeligheden blot er en udposning af Minciofloden og adskilt af Mantovas broer. Tag en cykeltur rundt om søerne - der er mange cykelstier og steder at leje cykler.Danmarks kong Christian 1. besøgte i 1474 sin svoger, markis Ludovico 3. af Mantova, som var gift med Barbara af Brandenburg. Selv var Christian gift med søsteren, Dorothea af Brandenburg.Hvis Christian 1. kunne ride rundt i Mantova i dag, ville han kunne genkende meget i den indre by: det solide hertugpalads - med buegange nederst og krenelerede mure øverst - domhuset Palazzo Ragione og de smalle gader med hyggelige buegange.4 PadovaDer er primært to gode grunde til at besøge Padova. Den ene hedder Scrovegnikapellet med kunstmaleren Giottos banebrydende fresker fra år 1310, der sagde farvel til middelalderens symbolske flademaleri og goddag til en ny realisme, der kom til at påvirke generationer af renæssancekunstnere.Den anden grund til at rejse til Padova hedder Sant'Antonio-kirken. Her kan man følge i hælene på de hundredtusinder af katolske pilgrimme, som årligt besøger Antonius af Padovas kapel og beder ham om at opfylde deres bønner eller måske endda om at udrette mirakler.Padova er en velfungerende og velhavende by med 210.000 indbyggere. Borgerne er stolte af, at Padova var den anden by i Europa (efter Bologna), der fik eget universitet. Det skete i 1222. Padova er stadig præget af universitetsmiljøet, der sætter lidt ekstra kolorit på de gamle kvarterer mellem Piazza Erbe og Piazza Santo.5 VicenzaVicenza er et skatkammer for alle med interesse for arkitektur. Den berømte arkitekt Palladios (1508-1580) pragtbygninger er spredt med rund hånd, og det er selvfølgelig ikke uden grund, at Unesco har klassificeret 23 bygninger i Vicenza og 24 villaer i omegnen som en del af verdens kulturarv.Selv om man ikke ønsker at studere arkitektoniske detaljer, så er byrummet i Vicenza så smukt, at det er en nydelse at vandre i midtbyens gader og tage en pause på en af de hyggelige caféer med et glas hvidvin fra det lokale Colli Berici-distrikt.6 Bassano del GrappaBassano del Grappa er en af de talrige småbyer i Norditalien, der er et besøg værd. Ikke fordi de har bemærkelsesværdige attraktioner, som man absolut må se, men fordi byrummene er charmerende med gågader, pladser, bymure og borge. Og ikke mindst stemningen af at være i en italiensk landsby med dens barer, caféer og butikker fyldt med italienere, som har hele deres liv her.Bassano del Grappas navn kommer af de mange destillerier i området, som producerer grappabrændevin. Ved fodgængerbroen Ponte degli Alpini, der blev tegnet af arkitekten Andrea Palladio i 1569, er det muligt at smage de våde varer hos Nardini, hvor der siden 1779 er produceret grappa. Nu er produktionen flyttet, men der er salg både ved baren og i butikken.Op ad skråningen ligger det gamle Bassano, hvor det er hyggeligt at ose rundt blandt falmede gule husfacader med buegange og små piazza'er eller slå sig ned på en udendørs café - f. eks. Osteria alla Caneva - hvor man meget passende kan følge landsbylivet med en caffè corretto (kaffe med grappa) og små lækre snacks. Butikkerne har også lokalproduceret keramik og smykker, men ellers er byen berømt for de hvide asparges af fineste kvalitet.7 TriesteFra havnen breder Trieste sig op ad de stejle kalkstensbjerge, der er med til at give byen en helt særlig karakter. På en bytur i Trieste får man tilmed den fornemmelse, at man slet ikke er i Italien.Ansigter, bygninger og stemninger peger længere østpå, når det italienske blandes med serbisk, kroatisk, slovensk, tysk og ungarsk.Trieste, der huser 210.000 indbyggere, er hovedstad i den selvstyrende region Friuli-Venezia Giulia. Et besværligt navn, der passer til den besværlige fødsel, som regionen måtte igennem efter Anden Verdenskrig, fordi både Italien og Jugoslavien gjorde krav på området. Efter nogle år som et frit territorium blev Triestes skæbne i 1954 beseglet som en italiensk grænseby, næsten omringet af Slovenien.Historisk har Trieste ført en omskiftelig tilværelse.Efter mange års rivalisering med Venedig kom byen i 1382 under Østrig. I 1719 erklærede Karl 6. Trieste for frihavn, og det gav en stor økonomisk opblomstring, der fortsatte til de franske besættelser omkring år 1800. Fra 1815 var Trieste en del af Østrig-Ungarn og voksede til den tredjestørste by i kejserriget. Efter Første Verdenskrig fik Italien ret til både Trieste og Istriahalvøen, og det blev en ubehagelig tid for minoriteterne pga. Mussolinis hårdhændede forsøg på at gøre området synligt og hørligt italiensk.De to verdenskrige gik også uhyre hårdt ud over området. Nu er bybilledet præget af både katolske og serbisk-ortodokse kirker samt en jødisk synagoge.8 Meran (Merano)Meran med 39.000 indbyggere ligger smukt i en dal ved Etschfloden (Adige) og er mod nord beskyttet mod kolde vinde af den over 3.000 m høje Texelbjergkæde. Det giver et mildt klima og en frodig natur med palmer, cypresser, tulipantræer, vinmarker og æbleplantager. Det dejlige klima bevirkede, at Meran i 1800-tallet udviklede sig til en berømt kurby med store, flotte villaer, hoteller og mange parker. Det er stadig populært at gå langs floden ad Winterpromenade (flodens nordbred) og Sommerpromenade (flodens sydside).Tre af de gamle byporte er bevaret, og det er særdeles hyggeligt at gå en tur i den gamle bydel.Sprogligt er byen delt midt over, så 50 pct. har tysk som første sprog og 50 pct. har italiensk som første sprog. Stort set alle taler dog både tysk og italiensk.9 BergamoDen orange bjergbane glider lydløst op ad bjergsiden, og jo højere op, desto mere ruller Bergamo Bassa sig ud på den flade slette. Det lille, skæve tog kører gennem en åbning i Bergamo Altas bastante bymure og styrer til sidst gennem endnu en portåbning og ind i en smuk villa i venetiansk stil, som er banens endestation.Bjergbanen forbinder den moderne by, Bergamo Bassa, med den gamle bydel, Bergamo Alta, der ligger idyllisk på toppen af et lille bjerg, bag en over fem km lang bymur fra 1500-tallet. Ingen andre norditalienske storbyer har en så smukt placeret middelalderby, og her kan man nyde udsigten på en slentretur fra byport til byport langs bymurens kastanjeallé. Eller snuse rundt i forretninger, caféer og restauranter langs gågaderne i den indre by.10 TorinoTorino med 912.000 indbyggere minder ikke om andre italienske storbyer. De vinkelrette gader i den indre by er bredere, bygningerne nyere, og atmosfæren lidt mere fransk. Og glem alt om industribyen Torino - byens nye ansigt skal tilfredsstille livsnyderen med eksklusive forretninger, elegante klassiske caféer og vinbarer, stilfulde piazzaer og grønne parker. Alt sammen charmerende strikket sammen med i alt 18 km arkader, der gør det muligt at gå tørskoet i en stor del af centrum. Nattelivet foregår især ved Murazzikajen ved Pofloden og i Quadrilatero Romano syd for Piazza della Repubblica.rejseredaktionen@jp.dk Den orange bjergbane glider lydløst op ad bjergsiden, og jo højere op, desto mere ruller Bergamo Bassa sig ud på den flade slette.Nu tændes lysene i byens kirker - det er Mosaico di notte, Nattens mosaikker.Fakta: PREBEN HANSENer uddannet journalist fra Danmarks Journalisthøjskole og har bl. a. arbejdet for Danmarks Radio og som lærer på Brandbjerg Højskole. Han arbejder nu som freelancejournalist med speciale i rejsestof og har rejst utallige gange i Italien.Preben Hansen er forfatter til Turen går til Venedig &amp; Norditalien.PRISNIVEAUDet generelle prisniveau i Italien er omkring 25 pct. lavere end i Danmark.
Det er højsæson for rejser til Norditalien, og måske er det tid til at prøve noget nyt. Vi har set nærmere på 10 byer, der, i modsætning til turistmagneterne Venedig, Verona og Milano, lever en mere stille tilværelse. Her er der ro og plads til at nyde byernes skønhed og rige kulturarv.
Diktafonen og blokken signalerer journalist, så 22-årige Marius henvender sig selv til os.Panden er krøllet sammen i bekymring, og blikket er slået ned.Han vil spørge, om politiet har lov til at kræve hans penge.»Er det virkelig tilladt,« spørger Marius flere gange, mens vi taler: »Ved politiet ikke, at vi kun sover på jeres fortov, fordi vi ikke har råd til et hotelværelse?« Marius er én af de 27 hjemløse rumænere, som tidligt onsdag morgen blev vækket af Københavns Politi og et kamerahold fra TV 2 og anholdt for at opholde sig i en såkaldt utryghedsskabende lejr. Han fik håndjern på, blev kropsvisiteret og efterfølgende kørt til Lokalstation Amager, hvor han fik en bøde og blev løsladt igen.I dag møder Berlingske ham ved Rundetårn i Indre By, hvor Marius søger efter flasker i byens skraldespande. Han er spinkel af statur, skutter sig af kulde trods sommervejret, og hans sandaler er itu. Stykket, som skal holde foden på plads, er væk, så tæerne skrider i alle retninger, hver gang han tager et skridt.Marius, der ikke vil have sit efternavn i avisen, har været i København i fjorten dage og er kommet til byen for at samle flaskepant.Han rejste hertil på egen hånd med samme formål i 2016, men i år er hans 19-årige lillebror rejst med. Normalt bor Marius med sin kone og toårige datter i byen Braila, som ligger i den østlige del af Rumænien. Dagligt tjener familien i omegnen af 300 kr. ved at dyrke jorden, men det er Marius' erfaring, at det er mere indbringende at indsamle øldrikkende københavneres tomme flasker i Kongens Have og Ørstedsparken.Indtil videre har København imidlertid ikke levet op til forventningerne, for i modsætning til sidste år kan flaskepanten ikke længere måle sig med indkomsten i Rumænien. Derudover prøver for mange romaer og østeuropæere lykken i byen.»Det er forskelligt, hvad jeg tjener fra dag til dag, men lige nu er det kun et sted mellem 150 kr. og 200 kr. Jeg skal også købe mad, så det er ikke meget, jeg har tilovers,« siger Marius til den tolk, som sidder med ved interviewet.Sparket af en fremmedDebatten om Københavns hjemløse romaer og østeuropæere er blusset op på ny, efter det er kommet frem, at Trinitatis Kirke er begyndt at tilbyde dets kirkepersonale en hepatitisvaccination, fordi hver morgen begynder med rengøring af kirkens område, som overnattende romaer bruger som hjem og toilet. Samtidig stod hjemløse André Christiansen frem i Berlingske og fortalte, at han to gange på to måneder er blevet opkrævet 500 kr. af romaer for at sove i byrummet, og i det hele taget er flere københavnere blevet trætte af romaernes tilstedeværelse og er begyndt at melde romalejrene til politiet. Indtil videre er der indgivet mellem 120 og 125 politianmeldelser.Marius mærker også, at københavnerne har set sig sure på de udenlandske hjemløse, og sammenlignet med sidste år føler han sig ikke velkommen i byen. Tidligere forærede forbipasserende ham mad, og der var også nogle kvinder, som stak ham en posefuld babytøj til hans lille pige. Denne gang er Marius blevet sparket af en fremmed, kaldt en »forpulet rumænsk sigøjner« og bedt om at skride hjem.»Der er kommet rigtig mange romaer til København i år, og mange stjæler, så det gør selvfølgelig folk vrede. Jeg kan mærke, at københavnerne har fået nok, og jeg har forståelse for, at I er trætte af, at nogle lægger sig til at sove på Strøget og i andre befærdede dele af København,« siger Marius.Efter onsdagens hændelse er han selv begyndt at tage metroen væk fra Indre By om eftermiddagen, og i øjeblikket overnatter han og hans lillebror ved en idrætshal. Han vil ikke sige hvilken. Hver morgen rydder brødrene op efter sig og smider deres liggeunderlag af pap i containere og finder et nyt ved sengetid, fortæller Marius. På den måde forsøger de at genere folk mindst muligt. De lever af leverpostej, spegepølse og brød, og på dage, hvor pengene ikke rækker til at købe ind, leder han efter rester i skraldespandene.Stjæle vil Marius nemlig ikke: »Aldrig. Det kunne jeg ikke finde på. Hverken fra folk eller butikker. Jeg foretrækker at finde min mad i skraldespanden på de dage, hvor jeg ingen penge har.« Marius har hørt om romaer og østeuropæere, som stjæler laptops fra folks cykelkurve i morgentrafikken, og han er enig i, at mange lejre er de rene svinestier.Derfor forstår han også, at politikere som Pia Kjærsgaard (DF) og Marcus Knuth (V) opfordrer byens borgere til at stresse romaerne ud af København: »I er velkomne til at gøre livet surt for os, for som samlet gruppe fortjener vi ikke bedre.Det bedste ville være, hvis I kunne sende os alle sammen hjem, for det er klart, at københavnerne har fået nok og vil have en pæn og ren storby igen,« siger Marius.Er nødt til at blive til Roskilde Festival Han er selv klar til at tage den første og bedste bus retur til Rumænien, for »jeg ønsker ikke længere at være i København«. Omvendt vil Marius ikke forlade byen, før Roskilde Festival har fundet sted.»Jeg venter kun på festivalen, og så snart den er overstået, tager jeg hjem. Men jeg er nødt til at få Roskilde med, før jeg kan rejse,« siger Marius.Han har betalt 1.995 kr. for en billet til selve pladsen og håber, at Roskilde Festival er lige så leveringsdygtig i flaskepant, som den plejer at være. Forhåbningen er, at det kan sikre ham de kontanter, det ikke længere er muligt at tjene ved at indsamle pant i byrummet.»Derfor er jeg også rigtigt bange for at blive sendt til Rumænien, før Roskilde er overstået.Det hele ville være spildt, hvis man satte mig på en bus eller et fly nu, for jeg har slet ikke tjent det, jeg troede, jeg skulle,« siger Marius.Hans kone opfordrer ham til at vende hjem: »Hun siger, at jeg skal komme til Rumænien og tage tilbage til Danmark, når festivalen starter.For hende handler det om værdighed, og når vi taler sammen, kan hun mærke, at jeg ikke er så snakkesalig, fordi jeg er trist. Jeg tæller timerne, til jeg kan sætte mig på en bus.« Marius har hørt rygter om, at politiet inddrager hjemløses festivalbilletter, så han har sendt sin billet til Rumænien, og den bliver først sendt retur, når festivalen begynder.Det er netop begivenheder som den forestående festival, der får rumænere til at tilbringe sommermånederne i Danmark, mener Marius. I Rumænien ved de fleste, at Danmark er et oplagt sted at tjene lette penge. Ikke mindst, når solen skinner, og borgere og turister indtager byen og skal have slukket tørsten: »København har længe været det bedste og flinkeste sted at komme, men her er ikke rart for rumænere længere. Sidste gang kunne jeg sove i fred og passe mig selv og mit flaskesamleri.Nu holder kvinderne fast i deres tasker, når de passerer mig, og folk ser på mig med foragt,« siger Marius.Derfor kommer han heller ikke til at sætte sine ben i København igen: »Det betaler sig ikke længere. Situationen er ny.« Berlingske har forelagt Københavns Politi rygtet om, at politiet tager romaers og østeuropæeres festivalbilletter. Det er ikke sandt, forsikrer vicepolitiinspektør Jakob Søndergaard.perd@berlingske.dk Der er kommet rigtig mange romaer til København i år, og mange stjæler, så det gør selvfølgelig folk vrede.Marius, rumænsk flaskesamler.
København er ikke længere et slaraffenland for tilrejsende romaer og østeuropæere, mener rumænske Marius. Han forstår godt, at københavnerne kræver deres by tilbage.
I disse dage er alle blikke rettet mod Nørrebro, hvor mænd i alderen 19-25 år ikke længere kan færdes frit på gaden.Det er forståeligt. Men når vi skal forklare, hvordan det er kommet så vidt, er det mod Rådhuspladsen, vi skal vende blikket. En stor del af forklaringen på det, der sker i København lige nu, skal findes her.Jeg har boet i Pilestræde i 17 år, og i den tid har jeg set, hvordan byen har forandret sig, siden Københavns Kommune i 2009 iværksatte sin strategi »Gang i København« med det formål at sætte gang i nattelivet. Den indre by har altid været et livligt sted, men det liv er blevet stadig mere råt i takt med, at byen i stadigt flere af døgnets timer fyldes af mennesker, der ikke kan styre sig selv og heller ikke prøver på det.Jeg skal ikke påstå, at jeg hellere ville bytte med beboerne på Nørrebro. I København K kan vi stadig gå på gaden uden at frygte at blive ramt af skud. Men det er efterhånden en del år siden, at en nær veninde i Sværtegade besluttede, at hendes ganske store børn ikke længere måtte gå uledsaget i skole. Dertil er der for mange voldelige og aggressive mennesker på gaden om morgenen. Samme veninde er for øvrigt nu for tredje gang på få måneder blevet indkaldt som vidne i en sag om grov vold.For den, der bor med udsigt til gaden, rummer de tidlige morgentimer i Indre By et væld af oplevelser.Vi har ikke samme udsyn fra vores lejlighed i Pilestræde. Helt uberørt er vi dog ikke. Vi er ved at undersøge, om vi kan få installeret jerngitter foran hoveddøren. Over de sidste uger er den blevet sparket ind én gang for meget. De morgener, hvor vi har hørt det ske, har vi ringet til politiet, som har lovet at sende en vogn forbi, når der blev en ledig (hvilket ikke er sket endnu).Vi kan ikke afgøre, om det er de samme mennesker, der har været på færde, men naboer og underboer har flere gange set pushere sælge stoffer inde fra opgangen mellem klokken 6 og 8. Jeg frygter den morgen, hvor de stadig står der, når vi går til børnehaven med vores dreng - hvis ikke inden for så uden for døren. Indtil videre har der heldigvis ikke været noget. Indtil videre går renovationsarbejderne stadig i gang med at gøre byen præsentabel hver morgen omkring klokken 10. Ikke før. Belært af bitter erfaring ved de, at de - såfremt de begynder tidligere - risikerer at blive overfaldet af dem, som endnu er ude og ikke ønsker, at natten skal slutte.Ophavsmændene til strategien »Gang i København« havde formentlig ikke forestillet sig, at det ville se sådan ud ti år senere.Når det er sagt, burde det ikke være svært at se, at man ved at gøre byen til et sted, hvor love og regler ikke håndhæves længere, skaber de bedste betingelser for vold og kriminalitet. Ved at give nattelivet frit har Københavns Kommune sørget for, at der i stadigt flere af døgnets timer er adgang til købere til de varer, kriminelle bander nu slås om at kunne tilbyde. Og ved at gøre stadigt større dele af København til en festzone har kommunen sikret sig, at politiet står uden mulighed for at markere deres tilstedeværelse.Kombinationen er ødelæggende.Fem-bevillinger overaltDer er selvsagt mange faktorer på spil, når en by synker hen i en tilstand af lovløshed.Ikke desto mindre er der ét forhold, der har haft større betydning end alle andre, nemlig de såkaldte fem-bevillinger, der overalt i København har erstattet de tidligere to-bevillinger. To-bevillingen betød, at beværtninger skulle lukke kokken 2 om natten; en fem-bevilling betyder, at en natklub skal lukke klokken 5. Men da det følger af restaurationslovens § 28, at steder, hvor der sælges drikkevarer, må holde åbent fra klokken fem, giver en fem-bevilling reelt adgang til at holde åbent døgnet rundt.Fem-bevillingerne holder festen kørende indtil det tidspunkt, hvor almindelige mennesker skal på arbejde eller aflevere deres børn i daginstitution.Et natteliv, hvor der aldrig bliver lukket, tiltrækker en bestemt slags mennesker. Der er ikke nogen bedre måde at signalere på, at der ikke er grænser for, hvad man kan tillade sig. Aalborg by, der gennem mange år har været plaget af voldsomme problemer med vold og narkokriminalitet, er af samme grund begyndt at lade de fem-bevillinger, der udløber, erstatte med tre-bevillinger.Det er tanken, at fem-bevillingen over de kommende år helt skal udfases, af hensyn til byen og dens borgere. I København fortsætter bevillingsnævnet med at dele fembevillinger ud til enhver, der ansøger. En nylig begæring om aktindsigt afslørede, at bevillingsnævnet af egen drift endog har ændret en to-bevilling til en fem-bevilling, uanset at der ikke var ansøgt om det.Der er ikke nødvendigvis tale om ond vilje. Der er snarere tale om et administrativt system, der har udført et direktiv så mange gange, at det efterhånden er blevet til en blind refleks. Men hvad forklaringen end måtte være, er resultatet det samme: at de love, der gælder for alt det, der foregår om natten, mister stadigt mere af deres kraft.Umuligt at få Frank Jensen i taleMan behøver ikke at kende meget til det 20.århundredes historie for at vide, at det tomrum, der opstår, når lovene ikke længere håndhæves, uvægerligt vil blive udfyldt af andre, ikke-offentlige grupperinger. Det er det, der er sket i København. Det begyndte i nattelivet for flere år siden. Vi er bare først blevet klar over det nu, hvor disse grupper er begyndt at skyde på hinanden.Vi er mange borgere, der over de seneste mange år har forsøgt at få Frank Jensen i tale angående de massive problemer, Københavns nattelivspolitik har skabt for borgerne.Alle har gjort den erfaring, at han helst sender bolden videre. Det har han også gjort denne gang, ikke til en områdeborgmester, men til politiet og til en fejlslagen integrations politik (se Berlingske 7. august).Selvfølgelig er problemerne i København også et spørgsmål om en fejlslagen integration (selv om nogle måske vil mene, at det klinger lidt hult, når det kommer fra en mand, der gennem to valgperioder har stået i spidsen for en by, hvor hvert fjerde barn forlader skolen uden at kunne læse). Men det ændrer ikke på, at Frank Jensen taler udenom. Han er valgt af Københavns borgere til at varetage deres sikkerhed og almindelige trivsel. Lige nu bør hans primære bekymring ikke være at fralægge sig sin del af ansvaret. Det bør heller ikke være at gøre kur til Dansk Folkepartis vælgere ved, sammen med Mette Frederiksen, at bedyre, at Socialdemokratiet gerne stiller stemmer til rådighed, hvis problemet kan løses ved at sende nogle kriminelle flygtninge hjem - et forslag uden nogen som helst realitet.Hans primære opgave er at tage ansvar for sin egen politik og for byen. Hvis det er rigtigt, som han og Mette Frederiksen hævder, at banderne »hader, når politiet er stærkere end de selv (er)«, så skulle han sørge for at få styr på sin by. Fik han styr på København, behøvede politiet ikke også at kæmpe mod følgerne af en generel mangel på respekt for lov og orden, i tillæg til de kriminelle bander. Det ville også væsentligt indskrænke grundlaget for bandernes aktivitet. Romalejrene viste, hvad en politiker, der har den nødvendige vilje og det nødvendige engagement, kan udrette på meget kort tid. Problemet er, at Frank Jensen ikke er en politiker af den støbning.Det har vi set alt for mange gange i løbet af hans embedsperiode.Jeg skal ikke kunne sige, om forklaringen skal findes i hans person eller i den omstændighed, at Socialdemokratiet har siddet så længe på magten i København, at de har glemt, at det med politisk magt er noget, man skal gøre sig fortjent til. Det, jeg kan sige med sikkerhed, er, at København nu virkelig har behov for politikere med vilje og engagement. Jeg håber, at byens borgere husker det, når de skal vælge en ny politisk ledelse 21. november 2017.København fortjener det - og det er på høje tid.Amnon Lev er lektor, Juridisk Fakultet, KU.Alle har gjort den erfaring, at han helst sender bolden videre.Det har han også gjort denne gang.
Kronik.
Nogle gange snyder de sig til en lur på kirkebænken. Andre gange forsøger de at tigge til højmesse eller kirkekaffe.Men de fleste gange kommer de blot for at låne et badeværelse eller for at oplade deres mobiltelefon.De mange hjemløse østeuropæere og romaer i Købehavn er velkomne i Vor Frue Kirke i den indre by. Hver morgen kommer de, nogle gange mange, andre gange få, mænd og kvinder, gamle og unge, nogle ikke meget mere end 16 år, for at tage imod domkirkens tilbud om strøm i stikket og vand i hanen.Domkirkens tilbud vidner om, at den som kirke har en helt særlig forpligtelse over dem, mange af de andre ikke vil lege med. Ikke mindst midt i en tid, hvor ministre, politikere, borgmestre og andet godtfolk har blæst til kamp mod udenlandske hjemløse. Senest har nye regler givet politiet beføjelse til at uddele bøder og rydde lejre, der bliver beskrevet som utryghedsskabende. Samtidig hastebehandler Folketinget et lovforslag med stramninger i forhold til ligeledes utryghedsskabende tiggeri og betleri.Andre kirker gør som Vor Frue Kirke og vælger at slå dørene op for gadens fremmede fugle.Om ikke på vid gab, så på et stort klem. Men nogle kirker oplever så store problemer med at have udlændinge hængende ud på deres udendørsarealer, at de vælger at politianmelde dem.Hver morgen bliver de hjemløse ved Vor Frue Kirke mødt af en medarbejder, hvis opgave er at modtage dem og som en slags morgenvagt holde øje med og sikre, at de ikke forstyrrer morgenandagten, og at ordensreglerne bliver overholdt. Kirken ansatte den første medarbejder til morgenvagt sidste år, og den har netop ansat endnu en på baggrund af de mange udlændinge, oplyser sognepræst Stine Munch.»Vi har ansat en ekstra medarbejder til at være der om morgenen, fordi vi oplever stort pres,« siger hun: »Vi har en forpligtelse til altid at hjælpe. Men det gælder sådan set ikke særligt romaer eller andre udenlandske hjemløse. Vi er altid åbne for en snak. Jeg skelner ikke mellem mennesker, der kommer og siger »hjælp mig præst«. Så vil jeg forsøge hjælp, det er jeg forpligtet til som kristen, og vi som kirke.« Men med hjælpen følger regler, understreger Stine Munch.»Vi er nødt til at begrænse det. Ellers fylder det for meget. Vi har både turister og andagtssøgende, så kirken er ikke en varmestue, hvor man kan sidde om eftermiddagen og se film på telefonen. Vi vil ikke have, at de hjemløse sover i kirken, den er ikke et herberg. Men vi vil gerne give oplysninger om, hvor de kan få et måltid ude i byen, og de er velkomne til at deltage i gudstjeneste,« siger hun.Derfor kan kirken heller ikke acceptere tiggeri til gudstjeneste eller kirkekaffe, hvilket »er sket«, som præsten formulerer det. Hun tilføjer, at kirken i nogle tilfælde hjælper østeuropæerne med en busbillet sydpå, senest en 17-årig mand, der var »rigtigt ked af det og gerne ville hjem«. Som morgenvagt spørger Jakob Heichelmann ikke til, hvad østeuropæerne laver i København.Om de samler flasker, tigger, leder efter arbejde eller noget helt fjerde, ved han ikke.»I dag er der ikke mange,« sagde han, da Berlingske kiggede forbi i går morges: »Men i går kom der i løbet af de to timer måske 40. Det afhænger meget af, hvad der sker ude i byen og vind og vejr. Under Distortion kom der næsten igen. Generelt er der ikke de store problemer med dem, når de er her. Beder vi dem om noget, hører de efter.« At kirken er åben for alle, kan de snakke med om i Mariakirken på Istedgade. Her har omkring et halvt hundrede udenlanske hjemløse deres gang i eller ved kirken, mest i morgenog aftentimerne. Ifølge sogne-og korshærspræst Anita Rohwer er langt de fleste østeuropæere.I kirken på Vesterbro kan de hvile på gulvet, ikke bænkene, i nogle af dagtimerne og igen i aftentimerne. De kan købe sig en kop kaffe, og kirken byder af og til på gammelt bagerbrød fra en af byens bagere.Præsten understreger, at de hjemløse skal forføje sig fra kirkegulvet, hvis der er kirkelige arrangementer. Men de er velkomne til gudstjenester, tilføjer hun. På samme måde tolererer kirken ikke vold eller tyvekoster i kirkerummet.»Hvis de kommer her i kirken med et fjernsyn eller en iPad, der åbenlyst er stjålet, er det farvel og tak. Vi er ikke en hælercentral. Skulle det komme til slagsmål, er det en kollektiv lukning. Det vil vi ikke være med til. Det skete for nylig, og da lukkede vi med det samme,« forklarer Anita Rohwer: »Vi forventer, at de rydder op efter sig foran kirken. Vi vil gerne have et godt forhold til naboerne.Ingen har glæde af, at Maria Kirkeplads ligner en svinesti.« Er I nogle af de udenlandske hjemløses eneste venner lige nu? »Ja, som kirke, lige i øjeblikket, er vi,« siger hun: »Lige nu er kritikken af de udenlandske hjemløse voldsom. Før var den rettet mod danske hjemløse.«.Store problemer for kirkerneHun forklarer, at der er langt flere tilbud til danske hjemløse. Blandt andet væresteder og herberger, som udlændinge ikke må benytte.Derfor tilbyder kirken om vinteren også nødherberg for hjemløse udlændinge.Ifølge Københavns biskop, Peter Skov-Jakobsen, er der i kirken »en naturlig tilbøjelighed til at hjælpe mennesker i nød«. Men, som han siger, så »er vi under et stort pres« pga. de mange udenlandske hjemløse.»Derfor bliver vi nødt til at sætte regler for brug af vores huse. Vi bliver nødt til at se mere på, hvor mange de er, hvor i byen de er, og dermed også, hvilke regler vi skal have. Et kirkerum må ikke blive en lejr,« siger han: »Men det er ikke noget jeg kan sidde her og fastsætte som biskop. Det er de enkelte menighedsråd og præsterne, der må afgøre det.Sådan er kirken indrettet. Men kirken skal være åben for alle. Virkelig alle.« De hjemløse skaber dog også store problemer for kirkerne. For en måneds tid siden kunne medarbejdere i Trinitas Kirke ved Rundetårn i den indre by berette, hvordan blandt andet romaer hang ud ved kirken, hvor de både sov og besørgede, samtidig med at det flød med pap, flasker, poser og madrasser. Til tider var de i højrøstede skænderier. Ikke mindst problemer med afføring første til, at kirken valgte at bekoste hepatitisvacciner til de medarbejdere, der om morgenen måtte rydde op efter romalejrene.På samme måde ved Sankt Johannes Kirke ved Sankt Hans Torv på Nørrebro. Her er der, som præst Paul Heden Friis formulerer det, »udfordringer« med de hjemløse. Akkurat som sidste år oplever kirken i år, at hjemløse for at få ly sover ved kirken om natten.I dagtimerne pakker de deres ting sammen og efterlader dem ved kirken. Præsten bekræfter, at de hjemløse er blevet politianmeldt.Men han har svært ved at forestille sig, at der dermed ikke fortsat vil være udlændinge ved kirken.»Vi har oplevet, hvordan de ignorerer vores kirketjenere, når de henvender sig til dem. De rydder ikke op efter sig. Ja, de tager de plasticsække, vi sætter op i skraldespandene,« fortæller Paul Heden Friis.ejs@berlingske.dk Hvis de kommer her i kirken med et fjernsyn eller en iPad, der åbenlyst er stjålet, er det farvel og tak. Vi er ikke en hælercentral.Anita Rohwer, sogneog korshærspræst, Mariakirken på Vesterbro.
De udenlandske hjemløse i København har ikke mange venner. Men kirken er en af dem. Som kirke kan den da også dårligt sige nej til dem. Nogle kirker tilbyder dem et sted at vaske sig og oplade telefonen. Andre lader dem hvile på gulvet. Men i hvert fald en enkelt kirke er blevet så træt af udlændinge på matriklen, at den har politianmeldt dem.
Gennem det seneste år er rekordmange italienske restauranter åbnet i København.For tiden virker det, næsten som om der åbner én hver uge. Og det er vel at mærke ikke bare i Københavns centrum, det er et gennembrud på alle hylder, fra low key steder på broerne som Osteria 16 på Vesterbro og Cicchetti på Nørrebro over strømlinede designerrestauranter i Illum til stille og rolige kvarterers restauranter som Tavola Calda og Mastro i Hellerup.Det er sådan set ikke, fordi det italienske køkken har været rigtigt væk, det har bare været andre køkkener, som har domineret scenen i København de seneste ti år. Det nye nordiske har spillet en stor rolle - og gør det stadig - men det er først og fremmest i de højere luftlag, hvor Michelin-stjernerne befinder sig.Når vi taler om mellemklassen, har det først og fremmest været den franske bistrobølge, der har domineret. Den blev sat i gang, da Rasmus Oubæk smed sin Michelin-stjerne i 2006 og begyndte lave bistro-klassikere. Desværre var det, som folket hæftede sig mest ved, Oubæks i øvrigt glimrende boeuf bearnaise, så bistrobølgen blev til en bøf-tsunami, der bredte sig som en pest i byen og var lige ved at få undertegnede til at overveje min fremtid som madanmelder.Heldigvis har alting sin tid, og bøfferne tid har således toppet (forhåbentligvis!) Den franske bistrobølge er tæt på pensionsalderen, sushi er stagneret, mens tapas er stendød, mens det nye nordiske køkken er kravlet op i elfenbenstårnet. Og så var det altså, at det italienske køkken lå på lur, parat til et comeback i en ny og stærkere opstilling.Det italienske køkken har som sagt nærmest altid været til stede herhjemme, men det har ikke altid haft de helt store udfoldelsesmuligheder.Bent Christensen, dansk gastronomis grand old man, husker dengang, da danskernes ufravigelige krav om sovs og kartofler som tilbehør til hovedretten lagde en kraftig dæmper på autenticiteten på de italienske restauranter.Christensen mener, at den igangværende italienske renæssance skyldes, at det nye nordiske køkken har lært danskerne at være mere eventyrlystne og åbne over for anderledes mad.Det tog dog lang tid for danskerne at lære den italienske model, hvor man i stedet for at rode grønt, stivelse (pasta) og kød sammen på én tallerken deler det op i tre retter. Måske nogenlunde lige så lang tid, som det tog familierne fra københavnsområdet at omlægge Audi-sommerferien fra Sydfrankrig til først Toscana og siden Piemonte.Det italienske køkken er ikke kompliceret, faktisk snarere det modsatte. Det er bygget på gode, solmodne råvarer og autenticitet, hvilket vil sige, at der eksisterer en række lokale spilleregler, som skal overholdes.Jeg husker, hvordan det for 25 år siden var stort set lige så svært at få bord på La Buca i Vanløse - der var en af landets første autentiske italienere - som det i dag er på Noma. Men ellers har det i høj grad været Era Ora, som har ageret rugekasse for det italienske køkken i byen.Adskillige kokke er sivet fra Era Ora og ud i de københavnske restauranter. Mest tydeligt, da kokkene Fabbio Mazzon og Morten Kaltoft i 2006 brød ud af Era Oras Michelin-køkken og skabte osteria FAMO i Saxogade på Vesterbro, som hurtigt formerede sig med yderligere to restauranter.FAMO - inklusive afhopperne Spiseri, som blev til Pop og herefter for nylig er blevet til Cicchetti - var i et årti bannerfører for det såkaldt autentiske italienske køkken. Men for to år siden åbnede halvblodsitalieneren Christian Puglisi (manden bag Relæ) så den italienske restaurant Bæst på Nørrebro.Normalt holder italienske restauranter i København autenticiteten i hævd ved bl. a. at benytte importerede italienske varer - der er en årsag til, at Inco i Kødbyen har en hel væg med italienske grøntsager og en anden med Støvlelandets pølser og skinker.På Bæst fremstiller man derimod sit eget charcuteri og oste på basis af dansk gris og mælk, og selv om den enkle og lokale tankegang er italiensk, er mange af kombinationerne på tallerkenerne utraditionelle.»Med Bæst har vi været med til at frigøre det italienske fra det påtaget autentiske og komme væk fra ideen om, at der kun er én rigtig måde at gøre tingene på - som alle italienere har deres mening om. Med tanken om at dyrke det lokale og »fusionere« det med den italienske tradition, tror jeg, at Bæst har været med til at inspirere andre,« siger Christian Puglisi, som også driver pastarestauranten Mirabelle, og som lige før jul åbnede Rudo i Pilestræde.Af mange store styrker er det italienske køkkens nok den, at alle elsker det: Turisterne - japanerne, amerikanere og ikke mindst italienerne selv - elsker det. Børnene elsker det.Ja, selv kongehuset elsker det (for nylig holdt kronprinsesse Mary sin fødselsdag på Cantina i Borgergade).»Det italienske køkken og Italien i det hele taget har i årtier haft sit stampublikum blandt velstillede kystbanesocialister,« siger magasinet Gastros redaktør, Jesper Uhrup, som mener, at det ikke mindst er kæderne Cofoco og Madklubben, der har fået bredt det italienske køkken ud på broerne til et yngre, knapt så pengestærkt ungt publikum.sof@berlingskemedia.dk »Det tog dog lang tid for danskerne at lære den italienske model, hvor man i stedet for at rode grønt, stivelse (pasta) og kød sammen på én tallerken deler det op i tre retter.«.Fakta: Udvalgte nye italienske restauranter i KøbenhavnBrace, Indre by: Det italienske køkken møder det nye nordiske.Fine dining i Pisserenden.Mangia, Vesterbro: Mesterlig pastakok fra Piemonte - skal prøves ! Fra folket bag vinbaren Bevi Bevi.Rudo, Illum: En slags filial af Bæst med herlig hjemmelavet ost og charcuteri fra moderrestauranten samt stilig vermouthbar.Cicchetti, Nørrebro: Pigerne bag nu hedengangne Spiseri og Pop har netop åbnet denne antipasti-restaurant uden pasta, men med masser af småretter og god vin.Cantina, indre by: Holdet bag Pastis åbnede i sommers dette kolossale, meget livlige spisested med moderne designerpizzaer og andre italienskinspirerede retter.Tavola Calda, Hellerup: Lille kvartérsrestaurant på Rebekkavej med kok fra Veneto. Aflægger af Ca ´ på samme vej.Mastro, Hellerup: Hjemmelavet pasta og naturvin er specialiteterne I denne Hellerup-biks hvor eks-Era Ora og -Alto Palato-kok Vincenzo Mastruzzo står bag gryderne, og hans norske kone, Anna, serverer.Spaghetteria, Vesterbro: Nyeste åbning fra Morten Kaltoft (ex-FAMO), som i forvejen driver Osteria 16.Imperatore, Østerbro: Bag denne fiskeorienterede restaurant står den sicilianske kok Armando Di Raffaele.Italo disco, Vesterbro: Low key Vesterbro-italiener med eks-FAMOkokken Levent Engin bag gryderne.Illum: Illum Rooftop rummer flere italienske restauranter inden for kategorierne pizza, skaldyr, steak og fine ding. I kælderen finder man Eataly, som er cafeteria og italiensk kolonial.
Bistrobølgen er gået bag om dansen, og tapas har tabt pusten: Det italienske køkken er tilbage i den gule førertrøje på den københavnske restaurantscene.
Det skal kunne betale sig at arbejde. Også for dem, der er meget langt fra arbejdsmarkedet.Sådan kan man med en borgerlig talemåde sammenfatte et af de forslag, som VLAK-regeringen i går præsenterede i sit længe ventede skatteudspil. Nemlig et såkaldt socialt frikort.Det skal give nogle af samfundets mest udsatte borgere som stofbrugere og hjemløse mulighed for at indgå aftaler med virksomheder om småjobs, uden at de socialt udsatte arbejdstagere skal betale skat af lønnen eller bliver modregnet i sociale ydelser.Ifølge økonomi-og indenrigsminister Simon Emil Ammitzbøll (LA), der i går var med til at fremlægge skatteudspillet, giver det sociale frikort mulighed for, " at man kan ansætte folk på timebasis eller måske for en enkelt dag eller to dage om måneden"." Dem, der er helt ude af arbejdsmarkedet og socialt udsatte, har ikke i dag mulighed for at få adgang til arbejdsmarkedet, men nu giver vi mulighed for, at de lige kan få foden ind og kan få oplevelsen af, hvordan det er at tjene deres egne penge," siger han.Og det sociale frikort er en god idé. Det mener André, der er Hus Forbi-sælger i København og kun vil stå frem med sit fornavn, da Kristeligt Dagblad møder ham på Kultorvet i Indre By. Ifølge André kan hjemløse hjælpe erhvervsdrivende med mange forskellige ad hoc-opgaver." Rydde sne, feje et fortov eller pudse vinduerne - det er lige meget. Idéen er god," siger André, der dog er skeptisk over for, om forslaget bliver til virkelighed, ligesom han ikke mener, at det vil gavne hjemløse på hans egen alder." Jeg har svært ved at tro på systemet. Jeg har virkelig svært ved det. Blev det til noget, ville jeg være lykkelig, fordi det vil gavne de unge hjemløse, der er under 25 år," siger André.Anja Bloch, der er tidligere stofbruger og hjemløs, men i dag leder af stofbrugerforeningen Brugernes Akademi, er ligeledes positiv." Det her er en fantastisk mulighed for de socialt udsatte til at prøve de arbejdsevner af, de har til trods for svære livsvilkår. De kender jo selv deres nicher, og de kender selv de caféer, de har tigget ude foran, eller de værthuse, hvor de har gået deres gang. Folk kender deres egne muligheder bedre, end jobcenteret gør. Ifølge jobcenteret må vi jo ikke gå ud og lave noget som helst, når vi ikke kan det 100 procent. Det giver den her nye lov os mulighed for at gøre op med," siger Anja Bloch, der længe har efterlyst et socialt frikort.Ifølge Nanna W. Gotfredsen, der leder retshjælpsorganisationen Gadejuristen, er et socialt frikort " genialt"." Hvis der er noget, de mest udsatte går og sukker efter, er det meningsfuldhed. De har rigtig mange af de samme drømme og ønsker, som vi andre har. For eksempel vil man også gerne have en lille bitte plads på arbejdsmarkedet.Sådan som arbejdsmarkedet har været indrettet hidtil, har der ikke været plads til dem," siger Nanna W. Gotfredsen.Forslaget er ikke nogen nyhed.Det blev i sin tid udtænkt af den nu afdøde stofbruger " Krølle" fra København og præsenteret for Liberal Alliance, der gjorde det til partiets politik.Forslaget kom derefter med i den daværende Venstre-regerings stort anlagte " helhedsplan", men i en, med Nanna W. Gotfredsens ord, " barberet udgave", der var afgrænset til kun at gælde hjemløse. Helhedsplanen kuldsejlede, hvorefter det sociale frikort i sin oprindelige form blev skrevet ind i regeringsgrundlaget for den nye VLAK-regering. Til efterårets skatteforhandlinger skal frikortet så søges virkeliggjort.Det vil i så fald glæde Klaus Rix, der er iværksætter og med til at drive et bageri, et forsamlingshus og en restaurant i Den Grå Kødby på Vesterbro i København.I øjeblikket er han ved at etablere en dagligvarebutik, en diner-restaurant og en musikscene i samme område, der ligger i et kvarter med mange udsatte. Deres potentielle arbejdskraftvil Klaus Rix meget gerne gøre brug af.For eksempel ved at hyre dem til at tage med " ud på landet og hente de grønsager, vi skal sælge i dagligvarebutikken og restauranten", som han siger." Så kan de få muligheden for at tage deres gummisko af og stille sig ud på marken med bare tæer frem for at have de samme sko på år ud og år ind på ' Stenbroen'," siger Klaus Rix, der hilser et socialt frikort velkommen.Tror du, at ret mange andre erhvervsdrivende end dig vil gøre brug af det? " Jeg tror, at der blandt dem, som har socialt udsatte tæt på i dagligdagen, kan opstå et incitament til at spørge om hjælp og på den måde skabe noget at være sammen om. Jeg er ikke sikker på, at du finder interessen de steder, hvor udfordringen ikke er. Men der, hvor de erhvervsdrivende er naboer til udfordringerne, vil det kunne bringe udsatte og erhvervsdrivende tættere på hinanden," siger Klaus Rix.Tidligere har blandt andre Enhedslisten sat spørgsmålstegn ved, om brugerne af et socialt frikort bliver sikret ordentlige ansættelsesrettigheder.Ifølge Liberal Alliances skatteordfører, Joachim B. Olsen, vil krav til overenskomstmæssig løn dog " smadre forslaget" om et socialt frikort." Hvis man skal betale folk 110 og 120 kroner i timen, så er der nogen af dem her, der simpelthen ikke vil blive ansat," siger Joachim B. Olsen og kalder det at " gå i helt urimeligt små sko, hvis man forhindrer det (forslaget, red.) ved at sige, at de skulle have en bestemt løn"." Grunden til, at nogle er langt fra arbejdsmarkedet, er nemlig, at de qua deres sociale situation ikke kan være på det ordinære arbejdsmarked og tjene 120 kroner i timen," tilføjer skatteordføreren og kalder det " vigtigt at huske, hvem vi sigter mod"." Det er gadens folk, det er dem, vi taler om," siger Joachim B. Olsen.Tilbage på Kultorvet i Københavns Indre By lader Hus Forbi-sælgeren André forstå, at selvom idéen om et socialt frikort med hans øjne er god, er frikortet én god idé blandt mange dårlige.André mener nemlig, at politikerne, herunder den nuværende VLAK-regering, har gjort livet sværere for socialt udsatte i Danmark." Det er svært at få sin førtidspension.Det er svært at få sin kontanthjælp. Så tingene bliver sværere og sværere.Så nej, jeg synes ikke om deres tiltag. Heller ikke det med rumænerne (de skærpede straffe for såkaldt utryghedsskabende betleri, red.), for det går ud over de hjemløse Hus Forbi-sælgere," siger André.taholm@k.dk ,hoffmann@k.dk Det her er en fantastisk mulighed for de socialt udsatte til at prøve de arbejdsevner af, de har til trods for svære livsvilkår. De kender jo selv deres nicher, og de kender selv de caféer, de har tigget ude foran.ANJA BLOCH, TIDLIGERE STOFBRUGER OG HJEMLØS WWHvis man skal betale folk 110 og 120 kroner i timen, så er der nogen af dem her, der simpelthen ikke vil blive ansat.JOACHIM B. OLSEN (LA), SKATTEORDFØRER.
Som led i regeringens skatteudspil kommer spørgsmålet om et " socialt frikort", der giver særligt udsatte mulighed for at tjene skattefrie beløb, igen på den politiske dagsorden. To udsatte borgere og en potentiel arbejdsgiver erklærer sig positive over for idéen.
Det er ikke en trist historie, det er det virkelig ikke. Det er positivt. Men det har været en svær beslutning at tage.« Ole Yde sidder på en bænk i Kongens Have og fortæller for første gang andre end sine nærmeste, at han har taget den store beslutning at lukke sit firma i den form, det har nu. For selv om den danske designer udefra set har lignet en succes, han har holdt show i Paris i flere år i træk, han har syet kjoler til både danske og udenlandske prinsesser, og han har haft forhandlere af sine kollektioner i både ind-og udland, har det været tunge år.»Det er gået op og ned, men det har været hårdt, også økonomisk, at få det til at hænge sammen, og jeg har opdaget, at det tager mere energi fra mig, end det giver. Jeg vil ikke have et liv, hvor jeg er træt af mit arbejde. Jeg vil have passion for det på den måde, der fik mig til at begynde som designer.«.Kronprinsesse som kunde39-årige Ole Yde begyndte som designer i 2002, hvor han designede kjoler, som blev syet til private kunder.I 2005 stiftede han firmaet Yde, og i 2009 åbnede han egen butik i Indre By. Han har aldrig talt højt om sine kunder og insisteret på diskretion, men det er ingen hemmelighed, at kronprinsesse Mary har været en fast kunde, der ofte fik syet kjoler hos Yde. Så sent som i maj i år bar hun en af hans kjoler, da hun var med til at fejre den svenske konge Carl Gustaf. Sideløbende med sine private kunder, som fik syet efter mål, lavede Ole Yde også en pret a porter-kollektion, altså en kollektion, hvor tøjet er syet på forhånd og hænger på bøjler i butikken, som er blevet solgt dels i hans egen butik, dels hos forhandlere i Nordamerika, Europa, Mellemøsten og Asien.Det er slut nu. Butikken i Palægade og den kollektion, han får produceret og sælger til andre forhandlere, lukker. De otte ansatte fyres. Showroomet i Indre By siges op.Fremover vil Ole Yde sammen med en enkelt skrædder koncentrere sig om at lave det tøj, som han elsker.»Jeg har aldrig drømt om at blive chef for nogen eller at drive en virksomhed.Jeg synes, det har været et meget stort pres hver eneste måned at skulle hive løn hjem til otte mennesker, og det har betydet, at der var meget mindre tid til det, som er min passion -at skabe smukt tøj.« Han har overvejet, om den rette vej ville være at finde nye investorer, men har opgivet tanken igen.»Jeg har talt med flere, og det var søde og dygtige mennesker, men de vil ikke det samme som mig. De vil gøre det endnu mere kommercielt, og jeg kan mærke, at jeg ikke har lyst til at gå mere på kompromis. Det er fint at lave kommercielt tøj, og det er der mange, der er dygtige til, men det er ikke det, der driver mig.«.Sociale medier har ændret altHan har også overvejet, om han skulle flytte fra Danmark. Uden at træde nogen over tæerne findes der få kunder i Danmark, som for alvor har brug for hans talenter. Her er for lidt selskabsliv, for få rige damer, der får syet ofte.»Hvis jeg skulle drive det videre, ville jeg være nødt til på et tidspunkt at rykke til udlandet, til Paris eller London eller New York, men det har jeg ikke lyst til. Jeg elsker mit liv i Danmark, jeg har min familie og mine venner her.Det vil jeg det ikke nok til at opgive. Og jeg har jo opnået meget. Jeg har ikke været god til at klappe mig selv på skulderen og sige »godt gået«. Det vil jeg prøve at blive bedre til.« Ole Yde har dog ikke lyst til at rose modeverdenen så meget. Den har ændret sig meget i de 15 år, han har været designer. Da han begyndte som designer, fandtes sociale medier ikke, internettet betød ikke meget, og modemagasiner var den primære informationskilde for modeinteresserede.Klip til i dag, hvor realitystjerner som Gigi og Bella Hadid og Kardashian-familien er superkendisser, og hvor det at klæde dem og dem, der minder om dem, er afgørende for succes.De minder ikke meget om Ole Ydes yndlingskvinder, som blandt andet tæller Maria Callas, Audrey Hepburn og Marie Antoinette, der pryder væggen i hans butik.»Gigi og Bella Hadid er da smukke kvinder, absolut, men de er jo mest kendt for at være kendte, fordi deres mor var med i Hollywood Housewives.Det er anderledes end tidligere, og det er en forretning på en anden måde. Vi har fået prislister over, hvad det koster at klæde forskellige udenlandske kendte mennesker på, men jeg har ikke lyst til at være med i den slags, og vi ville slet ikke have råd til det. Selv hvis vi havde ti millioner, vi kunne bruge til at betale stjerner for at tage vores tøj på, ville det ikke være nok.« Han bryder sig heller ikke grundlæggende om konceptet med at betale stjerner for at bære tøj. Han elsker klassiske divaer som Elizabeth Taylor, der ikke fik en million af internationale smykkehuse for at have en særlig halskæde på på den røde løber, men som gik med de smykker, hun havde fået af Burt Reynolds.Hun viste sin personlige smag, ikke hvem der havde betalt mest.Helst en hemmelighedDer findes kunder, som stadig gerne betaler for smukt tøj. Ole Yde har kunder, som han syr hele garderober til. De ringer og beder om »en lille jakke« eller en kjole mere, og så kender han deres smag og mål og syr. Han har lavet brudekjoler, der kostede et pænt stykke over 100.000 kroner, og han har stofruller liggende indkøbt til særlige kunder. Men den slags kunder praler ikke på sociale medier.»De vil gerne have, at jeg er en hemmelighed.Det forstår jeg godt, men det gør det også bare svært at overleve i en verden, hvor sociale medier betyder så meget. Men jeg bryder mig ikke om det, og jeg tror stadig på, at der må komme en modreaktion. Folk må blive trætte af det, at alt skal vises frem. Det er så vulgært.« Han ved ikke præcis, hvordan det nye setup skal fungere. Han skal finde et nyt atelier, hvor han vil arbejde med en enkelt skrædder. Han skal finde ud af, hvordan man kan lave tøj i modens nuværende virkelighed. Og selv om han er lidt nervøs, glæder han sig.»Det har været så rart at sige højt. Jeg kan mærke, det her er rigtigt for mig.« Han siger farvel. Og på gensyn.skr@berlingske.dk »Folk må blive trætte af, at alt skal vises frem. Det er så vulgært.« Ole Yde om sociale medier.Fakta: Blå bog Ole YdeFødt 1978 og opvokset på Fyn, hvor han nærmest på daglig basis ærgrede sig over, at hans mor skiftede tøj, når hun kom hjem, fra sit smukke arbejdstøj til mere behageligt tøj. Han elskede, når hun var klædt fint på. Har læst på Danmarks Designskole, men blev ikke færdiguddannet.Stiftede i stedet firmaet Toklum + Yde med designer Cecilie Toklum. Har siden 2005 blandt andet vundet Alt for Damernes pris »Sølvtråden,« IN's »Ginen« og Elle Style Award som Årets designer.
Ole Yde lukker sin butik og stopper med at lave stangtøj. I stedet vil han tilbage til sit udgangspunkt: Passionen for at lave smukt tøj.
Cyklende madmarkeder, street foodfestivaler, torvehaller. De sidste år er gademad i alskens former skyllet ind over Danmark. Seneste skud på street food-stammen er et nyt marked i Boltens Gård, der åbner i sommeren 2018. Men kan København overhovedet rumme mere street food? Det mener madsociolog Jon Fuglsang.»Jeg tror helt sikkert, at der er plads til flere street food-markeder i København. I virkeligheden har enhver bydel plads til et Food Market,« siger han.Konceptet street food stammer ikke fra et enkelt sted i verden, og den danske tendens trækker inspiration fra New Yorks food trucks med hot dogs og pretzels, vietnamesiske sandwichstande og markedshaller i Sydeuropa.Madmarkedernes udvalg afspejler på mange måder de samme tendenser, vi ser på andre kulinariske fronter. Der er det ny nordiske, verdenskøkkener, det asiatiske og det mere traditionelle i standene rundt om i de danske madmarkeder. Men meget af appellen i street food og madmarkeder ligger i en autenticitet og fordybelse, mener Jon Fuglsang.Det er by-geograf og madmarkedsekspert Bjørn Henrichsen enig i.»På et madmarked står man over for folk, der kan et håndværk. De kan filetere en fisk og fortælle, hvor den kommer fra, eller hvordan man koger den. På den måde kommer man tættere på madhåndværket og oplever en passion omkring varerne,« siger Bjørn Henrichsen.Han tror, at det danske boom til dels skyldes gode rammer for mindre forretningsdrivende.»Vi har fået en stærkere iværksætterkultur i løbet af de seneste år, og det rammer lige ned i den,« siger han.Det er dog ikke kun små stadeholdere med en romantisk street food-drøm i maven, der har forretninger i de danske madmarkeder. En del har stader på Papirøen, i Torvehallerne og sælger produkter i supermarkederne. Men sådan har det ikke altid været, siger Jon Fuglsang.»Street food er startet som en modkultur til kæderne, men efterhånden som det er blevet mere udbredt, er de store spillere begyndt at gå med på den. Så det giver ikke mening at se street food som en modkultur længere.« En undersøgelse fra 2007 fastslog, at 2,5 milliarder mennesker på verdensplan daglig sætter tænderne i street food. I England, USA og Asien lever street fooden godt af, at folk spiser frokosten ude. Men det er ikke der, de danske madmarkeder tjener deres penge.»Vi har ikke den frokostkultur, der er i andre lande. Arbejdskulturen her er meget sådan, at er man væk for længe, så er man en sjuft. Så man spiser madpakker eller i kantinen,« siger Jon Fuglsang.De danske street food-kunder er sjældent folk, der spiser alene. Gourmethotdogs og stenovnspizzaer er et fælles projekt og en oplevelse, vi deler med hinanden. Jon Fuglsang kalder det »den nye form for udespisning«, men peger også på en udfordring i det utilregnelige danske vejr.Det er risikabelt at basere sin forretning på, at man kun kan sælge udenfor, så det kræver ofte overdækkede faciliteter at få et bæredygtigt madmarked.Selv om street food og madmarkeder boomer, er det ikke en sikker garant for overskud og succes at hoppe med på bølgen. Det har blandt andet Westmarket på Vesterbro måttet sande.Forretningerne i passagen mellem Vesterbrogade og Matthæusgade har kæmpet med mangel på kunder og butikslukninger i løbet af stedets ti måneders levetid. Og svigter kunderne, kan det være en ond spiral.»Madmarkeder fungerer bedst i medvind, fordi folk kommer derind, når de kan se, at der er et leben,« siger Jon Fuglsang.»Det, nogen knækker halsen på, er at tænke, at det er lettere at banke op, end det i virkeligheden er. Det kræver bæredygtige rammer, en politisk vilje og at mange af faciliteterne er helt på plads, for at det lykkes,« siger han.Da Jon Fuglsang for fire år siden hørte om Copenhagen Street Foods planer på Papirøen, troede han ikke på projektet. Han mente, at priserne var for høje, at kvaliteten ville blive for lav og at turen ud til Papirøen ville være for lang. Men i dag er liggestolene med udsigt til Skuespilhuset fyldt, og mylderet af turister og københavnere tegn på, at det er en succes.»De er blevet definitionen på et Street Food Market, og de har formået at bruge noget gammelt til noget nyt og gøre det på en måde, der giver mening,« siger Jon Fuglsang. Projektet på Papirøen har altid været midlertidigt, og på fredag serveres den sidste portion street food på Papirøen. Men tendensen med gademad lever, og en del af stadeholderne fra Papirøen åbner i det nye marked i Boltens Gård.Planerne i den gamle festgård er netop et eksempel på, at street food bliver brugt til at skabe et nyt miljø i en ramme, der ellers mest er synonym med festlige fredage, øl serveret i plasticglas og vaklende stiletgang.Men madmarkederne kan også virke livgivende i kvarterer uden for centrum.»Markederne kan være med til at skabe noget identitet i kvarterer, hvor der ellers ikke er så meget andet end boliger. Og det kan kommunen efterhånden også godt se,« siger Bjørn Henrichsen.Det er teknik-og miljøborgmester Morten Kabell (Ø) enig i, og derfor vurderer han, at København kan rumme mere gademad.»Jeg tror, at der er plads til mange flere madmarkeder, hvis man spreder dem ud i byen.Men jeg er i tvivl om, hvor mange flere der er plads til i Indre By,« siger han.Borgmesteren håber derfor på, at nye madmarkeder vil blive spredt ud i byen frem for at klumpe sig sammen.»Der er mest brug for at få madmarkederne ud i de forskellige bydele, så vi får et bredere byliv, og det er i virkeligheden lidt fantasiløst at få madmarkeder til at ligge i Indre By,« siger han.asmr@berlingske.dk Fakta: DANSK STREET FOOD NU - OG I FREMTIDENSTREET FOOD OG MADMARKEDER I KØBENHAVNCopenhagen Street Food, Papirøen.Lukker fredag 16. dec.Torvehallerne, Israels Plads.Rebel Street Food, Cyklende madmarkeder Westmarket, Vesterbro.RESTEN AF LANDETCentral Street Food, Aarhus The Lighthouse, Aalborg Storms Pakhus, Odense Værftets Madmarked, Helsingør Viborg Street Food Aarhus Street Food.PLANLAGTE PROJEKTERBoltens, Indre København Esbjerg Street Food Mad med mere ved Bispeengbuen, København Den grønlandske handels plads, København Riggerloftet, Refshaleøen, København.VULKANSK ASKE, FORBUD OG POMMES FRITENS FORFADERStreet food er ikke et nyt fænomen. Tværtimod spiste indbyggerne i det antikke Grækenland små stegte fisk, de købte på gaden. Man har fundet madvogne i den vulkanske aske, der druknede byen Pompeji i år 79 e. Kr.I Romerriget var det de færreste fattige familier, der havde en ovn i deres eget hjem, og derfor solgte gadesælgere kikærtesuppe.Det ottomanske rige (nuværende Tyrkiet, red.) blev i 1502 det første sted, man legaliserede street food og satte det i system. Her var det særligt kylling og lam, der var på gademenuen.I den første del af 1700-tallet var street food forbudt i New York, men da forbuddet ophørte, blev der solgt østers, pretzels og pølser på gaden i The Big Apple. Salg af mad på gaden var en god måde at starte forretning i det nye land for immigranter.På gaderne i 1840ernes Paris blev der solgt stegte kartoffelskiver, og det anses som en tidlig form for pommes frites.Street fooden fik først rigtig fat i Thailand op gennem 1960erne, da befolkningen voksede i byerne, og senere i takt med landets turismeboom, hvor traditionen for nudler og snacks på gaden voksede yderligere.Kilder: newyorkstreetfood.com streetfoodinstitute.org.
Fredag lukker Copenhagen Street Food på Papirøen, men en del af stadeholderne åbner igen til sommer i Boltens gård, hvor et nyt madmarked bliver født. Vi har for alvor taget traditionen med gademad til os, og en del af forklaringen er autenticitet og håndværk.
De har skudt i gaderne i hovedstaden siden begyndelsen af sommeren, og nu er de angiveligt også begyndt at overfalde hinanden med stikvåben.Knivstikkeriet på Nørrebro mandag aften, hvor en 24-årig mand blev tæsket og stukket med en kniv adskillige gange, kan ifølge politiet kobles til den verserende bandekrig i hovedstadsområdet.»Det er vores vurdering, at det er et led i bandekonflikten, men det er stadig kun en vurdering. Vi har anholdt de tre personer, som lige nu sidder varetægtsfængslet, og vi er ved at vurdere, om de skal fremstilles i grundlovsforhør,« siger politiinspektør ved Københavns Politi Torben Svarrer.Politiinspektøren ønsker ikke at komme ind på, hvilke grupperinger der skulle være tale om, men ifølge Berlingskes oplysninger er knivstikkeriet blevet begået af medlemmer af banden Loyal to Familia, mens den forurettede angiveligt har tilknytning til banden Brothas.Siden begyndelsen af sommeren har Loyal to Familia, der har base på indre Nørrebro i København, ligget i åben krig med flere andre grupperinger ført an af netop Brothas. Brothas holder til i Mjølnerparken på ydre Nørrebro i København, ikke langt fra mandagens gerningssted.Overfaldet fandt sted kort før kl. 18 mandag aften foran Tagensvej 183 på Nørrebro.Politiet har tidligere meldt ud, at overfaldet blev begået af en stor gruppe på otte-ti personer.De kom kørende ad Tagensvej i to-tre biler, som de hoppede ud af for at gå til angreb på den 24-årige mand, da de så ham. Manden blev slået, sparket og stukket med kniv. Gerningsmændene forsvandt igen i bilerne i retning mod Indre By. Selvom den 24-årige mand fik flere knivstik, blev hans tilstand allerede mandag aften betegnet som værende stabil.De tre anholdte i sagen er to mænd på 25 år og en mand på 26 år.Politiet arbejder fortsat på at kortlægge, hvem de øvrige fem-syv personer i bilerne var, og hvad deres rolle var i overfaldet.Langt over 30 skyderierSiden midten af juni har bandekrigen sat sit tunge præg på København. Langt over 30 banderelaterede skyderier er blevet registreret, og politiet har måttet tage flere redskaber i brug i forsøget på at dæmme op for konflikten.Flere visitationszoner er blevet etableret blandt andet på Nørrebro og i Nordvest-kvarteret, hvor de fleste skyderier har været. En god portion våben er blevet beslaglagt, blandt dem 11 skydevåben fundet på et våbenlager på indre Nørrebro, der ifølge Berlingskes oplysninger kan kobles til Loyal to Familia.I løbet af konfliktens første tre måneder lykkedes det politiet at få 49 personer med banderelation sat bag tremmer, og man har i sensommeren indsat en helikopter og et overvågningsfly, som fortsat hænger over hovedstaden i nattetimerne i håbet om at kunne snuppe endnu flere kriminelle på fersk gerning.Og med bandekrigens aktuelle udvikling er det et værktøj, som politiet fortsat vil gøre brug af. Det meddelte Københavns Politi i en pressemeddelelse tirsdag, hvori politiet også undskyldte for de gener, som »mange« borgere har henvendt sig om - herunder støjen fra helikopteren.davh@berlingske.dk annj@berlingske.dk Det er vores vurdering, at det er et led i bandekonflikten, men det er stadig kun en vurdering.Torben Svarrer, Politiinspektør ved Københavns Politi.
Den 24-årige mand, der mandag blev stukket ned på Tagensvej på Nørrebro, er angiveligt medlem af banden Brothas. Overfaldet kan ifølge politiet være et led i den verserende bandekrig.
Der var engang et yndigt land, hvor alle talte dansk og alle opførte sig dansk. Men nu er Hassan flygtet hertil fra Damaskus. Han er veluddannet, veltalende og indbegrebet af velintegreret. Hvordan bliver han mere end bare en syrer i Danmark? Kan han undslippe sit nationale limbo og adoptere de danske værdier og danskernes gøren og laden? Og vil han det? De seneste sæsoner har dansk teater villet diskuteret danskhed. Fra Mungo Park Koldings " Indfødsretsprøven" til Opgang 2' s " Habibi" til teaterkoncerter om den danske sangskat. Alle vil de gerne have os til at åbne op og diskutere, turde sætte ord på dansk og udansk. Men ingen har været så radikale og provokerende som Christian Lollike, der ikke vil nøjes med at opfordre til tanke - han vil ryste noget og nogen i sin grundvold. Og det gjorde han i den gennemroste " Erasmus Montanus" og den politiske zombie-thriller " Living Dead".Så når man skal placere en ny forestilling ned i dette efterhånden gennemtærskede felt, skal den have et nyt perspektiv.Det får vi i en vis grad i Teatret Svalegangens nye forestilling " Dansk". I Damaskus var Hassan ingeniør i en tysk virksomhed, havde kone og to børn. Nu har han boet på et dansk flygtningecenter i tre år og står med nøglerne til en lejlighed i Københavns indre by.Fra nøglebundtet dingler et lille dansk flag. De fire skuespillere hvirvler ind og ud ad karruseldøre med gennemsigtige plasticlameller. Stine Martinsens enkelte, men virksomme scenografigiver associationer til et kølerum - som indgange ind i et kølerum, fra et sted til et andet, hvor temperaturen er koldere både i faktisk og overført betydning.Hassan smider langsomt sin klovnedragt, i takt med at de danske idiomer lægger sig til rette på hans tunge. Han lærer hurtigt, hvem Ørnen fra Herning er, og gennemskuer bagerens komplicerede system for benævnelse af rundstykker.Han får en dansk kæreste, blond paryk. Men han befinder sig i et nationalt limbo.For Hassan er det danske sprog ikke den største barriere.Det er danskerne. I sin integrationsproces møder han den aggressive Telenor-sælger og den speed-snakkende selfie-fikserede blondine, som vil på date med en flygtning.Der er den nedladende sproglærer, som gennemgår bøjningen af mådesudsagnsordet " gide" med en bebrejdende skelen til sine niqabklædte kursister. Der er sjove betragtninger og bemærkninger undervejs, men nedenunder lurer alvoren. Det er da sjovt at se den ældre mand krympe sig i bussen, da Hassan på det groveste overskrider hans intimsfære. Men scenen fremstiller også en kollektiv dårlig samvittighed - en plet på danskens navn.Alvin Olid Bursøe går til sin rolle som Hassan med stærk og adræt energi. Han skaber et grundigt og elskeligt portræt af en mand, der ikke vil klynke eller ynkes. " Tag dine medlidende briller af," beordrer han os i starten. Vi prøver.Og vi ender faktisk med at være nødt til at vende blikket indad. Gennem Hassans øjne ser vores i-landsproblemer meget små ud, og i sammenligningen ligner angsten hos den psykisk sårbare danske pige noget aldeles selvskabt, ubegrundet og selvoptaget.Forestillingens perspektiv sætter tingene ganske meget på spidsen, men med en vis ironisk distance, som dermed afholder den fra nødvendigvis at underkende de problemer, der fylder hos den almindelige dansker. Alt er jo relativt.Men " Dansk" slutter også ærgerligt abrupt og uskarpt.Man sidder tilbage med en uforløst tomhed og en diskussion, der ikke blev afsluttet." Dansk" ender som en blød mellemvare, der ikke helt ved, hvad den vil.kultur@k.dk Hassan smider langsomt sin klovnedragt, i takt med at de danske idiomer lægger sig til rette på hans tunge.
teater Forestillingen " Dansk" diskuterer danskhed og får gennem sjove betragtninger og bemærkninger danske velfærdsproblemer til at se meget små ud.
kl. 10.00: Vores datter Kenya vågner som regel ved titiden, og så vågner min kæreste Mathilde og jeg også. 
Egentlig holder Remee S. 
Senest, Berlingske skrev om West-Market, var under overskriften »Lidt frækkere end Torvehallerne og lidt pænere end Papirøen«. Men i dag står en del af butikkerne tomme, mens flere stade holdere har valgt at dreje nøglen om.Planen var, at arkaden skulle deles op i to afdelinger: Én med spisesteder og én forbeholdt detailsalg a la oste, slagtervarer og frisk grønt.Fordelingen skulle være næsten lige -men allerede inden åbningen viste det sig svært at fylde standene ud mod Vesterbrogade. Og etableringen var præget af tilbagevendende problemer.»Brandalarmen går syv-otte gange i primetime, så når kunderne står i kø, skal de evakueres.De bliver jo bange, og når man går fra et sted med grædende børn, kommer man ikke igen,« siger en stadeholder, der ønsker at være anonym, fordi han har penge i klemme i sagen.Berlingske har været i kontakt med fem stade holdere, der alle fortæller den samme historie: Ledelsen var gode til at skabe en hype, men den blev tabt igen.Konsekvensen er, at der stort set ikke er noget detailsalg tilbage nu, fortæller stadeholderne.Flere af lejerne kalder ligefrem forløbet amatøragtigt og fortæller, at der manglede varmt vand i passagens ene ende, at åbningstiderne på dørene var forkerte, og at markedsføringen var mangel fuld. Ifølge dem sætter den kaotiske begyndelse sit præg på bundlinjen i dag.Det kan man helt konkret se i form af nedrullede skodder: Oprindeligt var planen, at WestMarket skulle holde åbent syv dage om ugen, men nu er skodderne rullet ned to ud af syv dage i centerets detaildel.Årsagen er, at omsætningen simpelthen ikke er stor nok til, at det kan betale sig at holde åbent mandag og søndag, hvor man sælger for et par hundrede kroner, forklarer stadeholderne.Mindre iværksættere i klemmeI alt er otte stader lukket i detailafdelingen, levetiden har været så kort som en enkelt måned for nogle af dem. Desuden står omkring ti stande for tiden tomme i enden ud mod Vesterbrogade.Men klikker man ind på West-Markets hjemmeside, er alt på nær én markeret som udlejet.Flere af standene er drevet af mindre iværksættere, der har mistet fra 80.000 til 500.000 kroner i løbet af de tre en halv måned, West-Market har eksisteret.Tilliden til ledelsen er i bund hos lejerne, der grundlæggende mener, at de har købt sig ind på falsk grundlag. Profilen af et marked med et blomstrende detailsalg er ikke i overensstemmelse med virkeligheden, forklarer de.Nomineret til AOK-prisDen kritik er Bo Raahauge, der sidder i West-Markets bestyrelse, uenig i.»Vi er kun fire måneder gamle og har for to måneder siden afsat en del ressourcer til at indsamle relevant viden, så vores DNA kan blive finjusteret,« siger Bo Raahauge.Han peger på, at WestMarket har overvægt af positive tilbagemeldinger på Facebook og er nomineret til årets AOK-pris.Men forklaringen om begyndervanskeligheder køber de stadeholdere, Berlingske har talt med, ikke. Som en af dem siger: »De kan slå det hele hen som værende opstartsproblemer, men i det her omfang er det voldsomt.« Golfspilleren Anders Hansen sidder i WestMarkets bestyrelse, og han erkender, at der var vanskeligheder i begyndelsen.»Til at starte med var det ikke perfekt, men det var brugbart, vil jeg sige. At det slet ikke stod klart, det er forkert,« siger han.I WestMarkets anden del, hvor der er spisesteder, kan stadeholderne godt få forretningen til at løbe rundt, og åbningstiderne er stadig syv dage om ugen.Men scenariet kan blive, at også de bliver påvirket af den sløje forretning i passagens anden ende. Stade holderne håber og tror på, at skuden kan vendes, men det kræver handling fra ledelsen.Bo Raahauge er »yderst fortrøstningsfuld« på trods af udfordringerne.»Vi er lykkedes i et vist omfang, men det er klart, at der er udfordringer i sektionen mod Vesterbrogade. Det arbejder vi på at finde en løsning på,« siger han og fortsætter: »Det er jo ikke en holdbar situation, at vi har en hel sektion, der ikke fungerer.«.asmr@berlingske.dk Fakta: WESTMARKET Københavnsk madmarkedWestMarket på Vesterbro i København slog dørene op 26. januar 2017 - åbningen var blevet udskudt fra oktober 2016. Målsætningen var, at tre millioner mennesker skulle lægge vejen gennem den smalle passage.WestMarkets nettoareal er på 1.400 kvm - 200 kvm større end Torvehallerne på Israels Plads i Indre By.Markedet er ejet af WestMarket Holding, hvor Bo Raahauge Rasmussen og Anders Hansen sidder i bestyrelsen. Steen Ordell Guldbrand Jensen har været administrerende direktør for WestMarket siden 25. april - han overtog efter Christian Kofoed.
WestMarket skulle være en pendant til Papirøen og Torvehallerne tilsat et drys levende markedsstemning og vesterbrosk charme. Men blot fire måneder efter åbningen drejer detailstandene nøglen om én efter én. Stadeholderne mener, at de er blevet købt ind på falsk grundlag, mens ledelsen forklarer, at løsningen er undervejs.
At slå græs var noget nær det værste, jeg vidste, som helt ung. Det var en af de ting, mine forældre måtte tvinge mig til med trusler om færre lommepenge. Teenage-Simon syntes, det var selve essensen af forstads-og voksenlivets kedsomhed. At vandre der i haven. Op. Ned. Ryk lidt ind. Op og ned igen. Det var, som om det var et billede på livet, der bare kørte af sted uden andet formål end at få tingene til at se præsentable ud, og når teenage-Simon nåede den sidste bane, var det som tunnelen til det næste liv og sollyset, man gik mod. Hvorfor fanden havde mine forældre valgt det her? Da jeg fyldte 15, fik jeg job som dukkefører i Tivoli, og hver eneste aften fra forår til tidligt efterår tog jeg toget fra Hellerups sterile og trætte villaveje ind til Københavns Hovedbanegård. Ind til farvet lys og fyrværkeri. Ind til byture på en tirsdag med folk, der var meget ældre end mig. Ind til en menneskelig mangfoldighed, jeg ikke havde oplevet før, og ind til en energi, det var svært at få øje på, når man efterfølgende vågnede i Hellerup, og teenage-Simons far endnu en gang hidsede sig op over, at kommunen havde skruet op for dut-lyden i det nærmeste lyskryds. Alene for at genere ham.København og Indre By blev en fascination, en magnet og en eskapisme. Ligesom teenage-Simon syntes byen konstant at vokse lidt. For hvert besøg blev byen mere end Strøget og Købmagergade.Fik flere sidegader, flere specielle tøjbutikker og andre spisesteder end Ankaras buffet. Og ligesom teenage-Simon var København i konstant forandring.Diskotek Emma blev til Karel, der blev til The Bank. Vejarbejde summede overalt af nyskabelse.I 2. g mødte jeg min nuværende kone.Hun havde egen lejlighed på Østerbro (hvilket jo praktisk talt er Rådhuspladsen, når man kommer fra forstaden).Hun kom selv fra Hvidovre og ville aldrig tilbage. Vi var enige om aldrig at ville tilbage - sammen. Vi drømte om en lille lejlighed på Højbro Plads. Så var man altid midt i alt det sjove. Vi kiggede på lejligheder på Sønder Boulevard, for så kunne man jo bare lige gå ud i rabatten, hvis man savnede en have.Men ak, den brutale virkelighed. SU kan ikke købe mange københavnerlejligheder, og vi måtte nøjes med at sidde på en meget lille altan - i forstaden - og kigge drømmende efter 1A, som den passerede og kørte ind mod Stormbroen, Kongens Nytorv og livet.Af en eller anden grund skete der pludselig noget. Det farvede lys blev irriterende, diskotekerne larmende og vejarbejdet besværligt. Den lille altan forvandlede vi med glæde til et rækkehus.I et kvarter med lukkede arealer, fælles legeplads og naboer, der ved, hvad man hedder. Skulle vi kede os, er København H kun 11 minutter væk med et B-tog. Mens jeg skriver, leger min søn i haven. Gud, græsset skal da slås. Jeg tror, at 4 centimeter vil være pænest.ibyen@pol.dk Fakta: MikroportrætAlder og beskæftigelse: 26 år, journaliststuderende og far, snart også til dreng nummer 2.Hvad bestiller du i baren? Fadøl.Jo mørkere, jo bedre.Hvad er dit yndlingssted? Lige nu er jeg vild med Papirøen. Jeg elsker at kigge på København hen over vandet, mens jeg fortærer burger med konfiteret and.

For det første skal du se op fra din telefon.Ja, dig. Nu! Det si'r sig selv, som C. V. sang. Ikke sjældent får man lyst til at banke hovedet hårdt ind i en husmur for at fjerne fokus fra smerten i hjertet, når man for tiende gang på en formiddag har set en forælder begravet i sin mobiltelefon, alt imens den lille søn eller datter desperat trygler om bare lidt mere opmærksomhed end den, semikendissers snapchatstories tildeles.Men faktisk handler denne klumme om at kigge endnu længere op end på sine medmennesker - at nyde hovedstadens øverste etager: de gamle facader med vildtvoksende slyngplanter, yngre facader med kommunalt støttet streetart, joniske og doriske søjlegange, tagene med kommentarer til samtiden fra ungdommen og tårnene med de ofte irgrønne spir, der giver mindelser om en svunden tid.Gå for eksempel en tur omkring Stefansgade på Nørrebro. Her våger tårnene på hjørnet af Husumgade og Bjelkes Allé over områdets kush-og kaffepushere, og blot få meter længere henne pryder et udsnit af Inger Christensens digt ' Alfabet' gavlen. Spir og poesi. Og små barneansigter, der holder øje fra Børnenes Asyl.Her findes abrikostræerne, og det samme gør halvnøgne kvindefigurer og sydeuropæiske vaser på hjørnet af Gammel Kongevej og Falkoner Allé. Et tiltrængt eksotisk strejf midt i en kold københavnsk sommer.Stop eventuelt også op ved den eventyragtigt tilgroede kirke på toppen af Frederiksberg Allé, inden du bevæger dig ned mod Enghavevej, hvor nogle driftige sjæle har malet ' Voksenbarn uden nem i. d.' på et tag. Ta' den, Digitaliseringsstyrelse! MELLEM ISTEDGADE og Skydebanen skærmer en nærmest ' Game of Thrones'-agtig port børnefamiliernes yndlingshelle mod junk og bilos, og på Vesterbrogade kan man drømme sig væk i den dragende art nouveau-bygning Løvenborg, der i dag huser Hotel Savoy. På Gammel Kongevej har HuskMitNavn begået krammende facadeudsmykning bag det klejne Hotel Central, og på Nørrebro er der duer og ' Atomvåbenfri zone i Norden' på en gavl i Wesselsgade.Vibensgård på hjørnet af Østerbrogade og Nyborggade er klassisk skønhed a la Mads Holger (R. I. P.!), og lidt tættere på Trianglen er en hel gavl udsmykket med en påmalet reklame for Scientologygrundlæggeren L. Ron Hubbards kioskbasker ' Dianetik'.Indre By behøver ingen nærmere gennemgang, men husk blot: Kig op, gå på (gen) opdagelse i det øverste København, og nyd, at hovedstaden endnu ikke er én stor reklamesøjle. København har så meget mere at byde på end det, der er lige foran næsen på os.ibyen@pol.dk Nogle driftige sjæle har malet ' Voksenbarn uden nem i. d.' på et tag. Ta' den, Digitaliseringsstyrelse!.Fakta: MIKROPORTRÆT Johan BendtsenAlder og beskæftigelse? »Netop trådt ind i Klub 27, hvor den står på freelancejournalistik og inden så forfærdeligt længe et speciale« Hvad skal du lave i weekenden? »Til CPH Open, ' The champagne of skateboarding', der fra i dag og til søndag fylder byens gader med skatekonkurrencer, god stemning og masser af bajere« Hvad er dit eget yndlingssted i København, set fra et fugleperspektiv? »Sankt Jakobs Plads på Østerbro. Der er simpelt hen så pænt, lige meget i hvilken retning du kigger« Er du egentlig mest til doriske eller joniske søjler? »I virkeligheden er jeg faktisk mest til de korintiske - de er så flotte med bladene oppe i toppen«.

Kurt Immanuel Pedersen, direktør, ceo, bag H. C. Andersen Adventure Tower i Nordhavn: »Vi vil skabe et grønt hjerte i Nordhavn, og det vil indeholde både en offentlig grøn park, der er gratis adgang til, en forlystelsespark på niveau med Legoland og Tivoli og med et H. C. Andersen-vartegn samt boliger, hvoraf nogle bliver private, og, ja, de bliver dyre. Men 25 procent eller 200 af boligerne bliver almene boliger til studerende og socialt udsatte unge i samarbejde med KAB. Af de 200 boliger bliver 20-25 til særligt udsatte unge.Det kan for eksempel være unge med Aspergers syndrom. Så der vil naturligt opstå et byliv og være en blandet beboersammensætning.Nordhavn er jo ikke ved siden af Rådhuspladsen.Det er 5 kilometer fra byens centrum. Vi vil skabe et aktivt bymiljø ved siden af en containerhavn i et helt nyt kvarter, der er ved at blive udviklet med jord, der er gravet op fra metrobyggeriet.Det bliver en bydel, som er perfekt til at modtage de turister, som kommer til København med cruiseskibe.Til at udføre projektet har vi fundet de allerbedste.Det bliver BIG med stjernearkitekterne Bjarke Ingels og David Zahle, der skal stå for arkitekturen, SLA-arkitekterne skal lave de grønne parker, og Forrec vil sammen med ECA stå for forlystelsesparken, og det er de internationalt kendt for«.Camilla van Deurs, arkitekt, ph. d. og partner i Gehl Architects: »Der er en risiko for, at Nordhavn kan blive en velhaverghetto, men det bliver ikke væsentligt dyrere at bo i Nordhavn end i resten af København. I København er den gennemsnitlige kvadratmeterpris i ældre byggeri kun 3.400 kroner billigere end nybyggeri ifølge en undersøgelse lavet af Boliga.dk. Der er generelt fare for, at priserne på boligområdet i hele København skrues op.Det bliver så absolut for de få at bo de her steder som i nybyggeriet i Nordhavn. Det skyldes bagvedliggende økonomiske mekanismer, der handler om det frie markeds vilkår. Selv om man reserverer nogle få lejligheder i de nybyggede områder til almene boliger, bliver de ikke nødvendigvis for alle. Det hænger blandt andet sammen med grundsalgspriserne: Kommunen må ikke tilbyde de almene boligselskaber at købe til en billigere pris end markedsprisen, for det er konkurrenceforvridende.I Københavns Kommune har man desuden regler om, at lejligheder skal have en vis gennemsnitlig kvadratmeterstørrelse. Det skyldes, at man gerne vil lave boliger for familier, men de regler, og strukturerne i det hele taget, afspejler ikke den kæmpestore variation i indkomster og familiesammensætning i samfundet i dag«.Jakob Lange, formand for Foreningen til Hovedstadens Forskønnelse: »Jeg frygter, at det kommer til at være ødelæggende.På den anden side: Hvis man vil lave sådan noget som en forlystelsespark, er Nordhavn nok det mest uskyldige sted, man kan vælge i København.Det ligger trods alt afsides fra den indre by, og der bor jo ikke nogen derude i forvejen. Havde man i stedet knaldet det ned ved f. eks. Amager Strandpark, ville det have generet væsentlig mere.Dog synes jeg faktisk, at den slags parker ligesom Legoland og dyreparker og sådan noget skal placeres godt ude på landet og ikke så tæt på en storby. Disneyland i Paris ligger også langt fra Paris.Med hensyn til boligerne i Nordhavn siger overborgmesteren jo, at en fjerdedel af dem skal være almene boliger. Dertil siger jeg: Tanken med de almene boliger er sympatisk, men det kræver, at man virkelig mikser boligerne. Når man ser på, hvordan bygningen af almene boliger ellers gribes an, kommer de til at ligge de mest uattraktive steder, og man har på fornemmelsen, at de nærmest kan blive en lille ghetto i et velhaverområde.Det giver for mig at se ikke udligning.Desuden bliver det jo ikke billige almene boliger«.dorte.hygum@pol.dk 
Nybyggerier vælter frem i Nordhavn med Danmarks dyreste nybyggede lejlighed til 32 mio. kr. og planer om en ny forlystelsespark større end Tivoli og med et tårn på 280 meter. Er det bare en naturlig udvikling, eller ødelægger det byens sjæl?
Socialt blandede boligområder er en truet art, viser analyser, og det har især betydning for børn og unge.For til forskel fra tidligere vokser stadig flere børn og unge op i lukkede miljøer og rum, hvor de ser kopier af sig selv hele dagen - jævnaldrende med næsten samme opvækst, normer og værdier som dem selv. På vejen. I gården. I børnehaven.I fritidshjemmet. I folkeskolen. I fodboldklubben.Til spejder.Når det sker i både toppen og bunden, vokser forståelseskløften.Rigtig mange unge fra de privilegerede miljøer lever i en overhængende fare for at udvikle social blindhed. Og i bunden af samfundet svækkes den sociale mobilitet, fordi kassedamens søn ikke møder lektorsønnen og ikke bliver præsenteret for en verden, der er større end den, han kender.Det er forstemmende, at de sociale mødesteder, hvor vi før mødtes på tværs af skel - lokalområdet, daginstitutionen, folkeskolen, legepladsen, fodboldklubben - er på retur som følge af skævvredne boligområder.Hvis vi virkelig vil ændre på det, må vi gøre noget ved boligpolitikken. Er det dét, Løkke har gang i efter sin ghettonytårstale? Næppe. Borgerlige regeringer har med deres laissez-faire-boligpolitik et stort ansvar for udviklingen af ghettoer i både toppen og bunden af samfundet.MEN SELV OM LØKKE havde boligreformer på tegnebrættet, ville det slet ikke være nok. For også på en lang række andre områder er vi i fuld gang med at udrydde de sociale mødesteder.Tag værnepligten, hvor brede grupper af mænd tidligere mødte hinanden på tværs af skel på kasernen og i messen.Den er i dag død som institution.Eller sabbatåret. Engang var arbejdet på fabrikken før studiet en social øjenåbner for mange unge. Men nu opfordres unge til at gå i gang med studiet så hurtigt som muligt. For hvorfor få livserfaring, hvis man kan gå direkte fra akademikerhjemmet og gymnasiet i Nordsjælland til auditoriet på Københavns Universitet? Erhvervsarbejdet under studierne med kosten i hånden på Rigshospitalet? Drop det dog, sønnike, lyder tidens parole. Det er meget bedre, hvis du spurter gennem studiet og får dit eksamensbevis i hånden.Der er også studiestederne. Engang var indre by et leben af studenter, arbejdere og alle mulige andre. Men nu skyder campusghettoer op uden for bykernen, hvor studenter lever sammen med ligesindede.Midt i dette er familien også svækket som social smeltedigel. Socialforskere taler om et nyt fænomen i toppen af samfundet.Homogami. Tidligere giftede lægen sig med sygeplejersken. Men med kvindernes uddannelsesløft gifter lægen sig i dag med magisteren, juristen eller en anden akademiker, som han har mødt på kollegiet eller i universitetsauditoriet.For barnet betyder det, at både mor og far er akademikere, det samme gælder onkler, tanter, venner, bekendte. Højtuddannede overalt! SAGEN ER, AT vi i dag byder mange børn og unge en opvækst, hvor de ikke møder børn af almindelige mennesker i almindelige job, men placeres i en social isolationscelle fra den dag, de begynder i grøn stue med naboens barn.Hvis vi vil ændre på det, må vi som bekendt sætte ind med en ny boligpolitik, der sikrer, at blandede boligområder også vil være der til kommende generationer.Men vi er nødt til også at se i nye retninger.Gøre noget ekstraordinært.Kunne man give folkeskolen en langt mere aktiv rolle? Tidligere var folkeskolen typisk et spejlbillede af et blandet boligområde, så det sociale møde fandt sted automatisk. Nu må folkeskolen flytte sig ud i samfundet for at skabe mødet.Hvad med at gøre hyppige erhvervspraktikforløb på fabrikker, plejehjem etc.obligatoriske? Eller hvad med som en del af undervisningen at lade børn flytte socialt miljø i en periode, lade dem skrive om det i dansk, lave videoer om det, re-flektere over det, knytte bånd? Eller hvad med at etablere venskabsskoler med skoler i helt andre sociale miljøer? Mulighederne er mange. Skolen må ud! MAN KUNNE også erstatte værnepligten med en social værnepligt, hvor alle unge bruger et antal måneder på at arbejde på plejehjem, lave socialt arbejde etc. Mødet med de andre face to face vil give en bredere forståelse af det samfund, man er en del af.Faktisk har præcis dette møde været en særlig dansk kvalitet - som vi har taget for givet. Nu er vi udfordret.per.michael.jespersen@pol.dk Folkeskolen må flytte sig ud i samfundet for at skabe det sociale møde.
SIGNATUR Alle de steder, børn har mødt hinanden på tværs af sociale lag, er på retur. Vi har et mega problem!
Jeg mærker, det er weekend, når jeg søndag morgen hopper i svømmebassinet og svømmer en kilometer med min kæreste i min højtelskede Stege Svømmehal hernede på Møn. Efterfølgende bliver jeg klogere på verdenssituationen med de gamle herrer i saunaen, og på vej hjem i bilen lytter vi til søndagsgudstjenesten.Hvis præsten er god, så lytter man efter. Her i søndags var det for eksempel en kvinde, som var rigtig dygtig (Lotte Nielsen Forchhammer fra Rødovre Kirke, red.).Hun kunne finde ud af at formidle en tekst, og hendes ord og inderlighed berørte os rigtig meget. Men ikke alle er lige gode, og nogle gange lytter man ikke så meget efter, fordi det ikke bare handler om at læse op af Bibelen, men om at kunne udlægge teksten. Og det er ligesom med film: Det er ikke så svært at lave film, men det er virkelig svært at lave gode film.I en weekend vil jeg gerne ud og gå en lang tur langs havet med min kæreste. Men ellers veksler jeg mellem fritid og arbejde alle ugens dage.Weekend og hverdag kan nemlig godt flyde lidt sammen, når man er freelancer, som jeg har været, siden jeg var 15 år. Men det er rigtig vigtigt for mig at komme ud at gå, cykle en tur eller sejle i kajak; at blive blæst ordentligt igennem i løbet af weekenden og få luftet hjernen.Jeg er vokset op i indre by i København, og som børn blev min bror og jeg hentet hver lørdag og kørt på landet.Så det at være i byen i en weekend føles for mig meget mærkeligt.Jeg lader op ved at gå rundt ude i haven som en anden skovmand og fælde træer og hugge brænde. Men også ved at se en ny tv-serie. Ofte starter man med et enkelt afsnit, og syv-otte timer efter er man helt hjernevasket, og det er også en meget god måde at lade op på. I sidste weekend så jeg tv-serien " Big Little Lies", som lige har vundet flere Golden Globe-priser.Den var god, og så var det sjovt at se Alexander Skarsgård, som jeg har lavet en tv-film med, da han kun var 11 år, nu være en stor, voksen stjerne.Skal jeg holde et middagsselskab, rumsterer jeg meget i mit grovkøkken hele dagen.Her kan jeg gå ordentligt til den, uden at jeg behøver at rydde op hele tiden. Det med at lave mad og andre praktiske ting, hvor man kan se enden på arbejdet, er enormt vigtigt for mig. Når man laver film, tager det to, tre eller fire år, før man ser resultatet, så jeg finder en enorm tilfredsstillelse i at afslutte ting. Og at lave mad er en kort proces: Man har nogle råvarer, som man tilbereder, og der er nogle gæster, som forhåbentlig bliver glade, mens det at lave film er en proces, som bare bliver ved og ved.På en søndag vil jeg gerne til et tangoarrangement med min kæreste et sted hernede på Sydsjælland. Tango er en meget, meget dejlig og nær oplevelse. Vi var på tangohøjskole i 10 dage i Buenos Aires for to år siden, og det var skønt at opleve byen kun igennem tangoen: Vi gik ud og dansede om aftenen, mødte musikere, og vi så, hvordan de byggede instrumenterne.Vi kom de mærkeligste steder hen, både på de fineste barer og på havneknejper med sand på gulvet - det er et meget rummeligt miljø.Skulle jeg ud af huset vil jeg besøge familie og venner. Eller også vil jeg tage en tur i Stege Bio, som holder mig rimelig godt opdateret med de seneste film. Hernede på Møn er der simpelthen så meget kultur; så mange foredrag, koncerter og andre arrangementer.Så jeg er blevet en større kulturkonsument, efter jeg for tre-fire år siden flyttede fra København for at bo her fast.Inden jeg går i seng, spiller jeg lidt på guitar, eller også går jeg ud og kigger på stjernerne.Vi har jo den her " dark sky" (mørk himmel, red.) hernede på Møn, hvor der ikke er særlig meget lysforurening.Så når det er klar himmel, som det var i går, er det bare rigtig smukt. Og så kan man lige stå og zoome ud og finde ud af, at man bare er et lille fnug i universet. Det er meget godt.mortensen@k.dk 
min weekend På en søndag får filminstruktør Rumle Hammerich ofte både svømmet en tur, vendt verdenssituationen bagefter i saunaen og danset tango. Og så lytter han efter, når prædikenen i søndagsgudstjenesten er god.
Kommunalvalg. SF's spidskandidat til kommunalvalget i København, Sisse Marie Welling, har en vision om, at det sidste øde havneområde, Refshaleøen, skal være en bilfri cykelbydel. Men hun ankommer til interviewet mellem de forfaldne industribygninger i... bil.Det griner hun også selv af og skynder sig at understrege, at det altså er en elbil, og at man som valgkampramt politiker er nødt til at have en masse udstyr med.»Københavnernes foretrukne transportmiddel er cyklen, så det tager vi udgangspunkt i. Vi har meget forurening og trængsel, så det handler om at få færre biler og ikke flere«, siger hun og peger over på den anden side af havnen, hvor bydelen Nordhavn bygges.»Derovre er der en parkeringsplads for hver eneste bolig. Det er en forkert måde at bygge på«. I den bidende novemberblæst er den konservative spidskandidat, Jakob Næsager, også dukket op i bil, og der går ikke mange minutter, før han kommer med en helt anden forestilling om fremtiden for øen med en fortid som hjemsted for nationens store skibsværft B&amp;W. Han finder en cykelbydel helt forkert.»Jeg synes ikke, vi skal diktere, om københavnerne skal have bil eller ej. De, der har behov for at få familien til at hænge sammen ved at have bil, skal have lov«, siger Jakob Næsager.Sisse Marie Welling, jeres forslag om en cykelbydel på Refshaleøen strider vel også med ideen om en blandet by - for det bliver vel bare en bydel for hipstere med christianiacykler? »Nej, det bliver både for folk med høj og lav indkomst, som gerne vil bo, hvor der ikke er biler. Og man kan lave ladestandere ved indkørslen til bydelen til de udmærkede delebiler, der findes, så man kan køre rundt i elbiler og få dækket den slags behov. Men det der med, at hver lejlighed skal have en bil, hører fortiden til.Vi må prioritere, og for os er det vigtigst, at man kan gå eller cykle«.Fire helt nye specialskolerFor Jakob Næsager og Konservative er håbet, at Refshaleøen ud over boliger skal være hjemsted for 4 såkaldte profilskoler.Han peger på, at København får behov for 14 nye skoler de næste 12 år for at følge med befolkningsudviklingen, »og det er der simpelthen ikke grunde nok til ude omkring i byen«. »Men man kan samle 4 skoler på Refshaleøen i en klynge med en international profil, hvor den ene måske kan være engelsksproget og den anden en fodboldskole.Det skal være skoler for elever fra 3. klasse og opefter, hvor børn i de mindre klasser går på lokale distriktsskoler ude omkring i byen«. Med til Jakob Næsagers drøm hører et stort anlæg til idræt med en tilhørende Team Danmark-idrætsby, som sportsfolkene kan bruge om eftermiddagen. Den skal være til rådighed for de nye skoler om dagen og for foreningerne om aftenen.»Refshaleøen skal være noget for andre end dem, der skal bo her«, fastslår den konservative politiker.Lige det projekt kan Sisse Marie Welling til gengæld ikke stemme for: »Det er vigtigt, at folk kan vælge den lokale folkeskole og ikke skal pendle på kryds og tværs for at bringe og hente børnene.Det vil kun være med til at skabe mere trafik og gøre hverdagen sværere«. Jakob Næsager peger på, at der er andre profilskoler, som kan tilvælges af børn fra hele kommunen, så som Sankt Annæ Gymnasium, der har fokus på musik.Kan det fungere, kan det også fungere med flere profilskoler.»Desuden kan sådan en klynge med 4 profilskoler skabe et spændende fælles læringsmiljø«, understreger han. Sisse Marie Welling er klar over, at det kræver gode trafikforhold at udvikle en ny bydel på Refshaleøen, men fastslår, at det ikke bliver med SF's stemmer, at der bygges en havnetunnel fra Nordhavn over Refshaleøen og videre under Amager til Sjællandsbroen og motorvejen.»En havnetunnel koster 20 milliarder kroner og giver mere biltrafik på Amager og ikke mindre trafik i indre by. I stedet burde man gå i gang i morgen med at bygge en metro hertil og så sige til folk, at de må bruge cyklen, hvis de vil bo på Refshaleøen«. Jakob Næsager forsvarer havnetunnelplanerne - som stadig kun er på tegnebordet - med næb og kløer.»Når vi bliver flere i trafikken, vil de forskellige trafikformer kannibalisere på hinanden over jorden. Men havnetunnelen skal gå under jorden hele vejen, så den ikke ødelægger Amager«.flemming.christiansen@pol.dk 

Tv 2 Zulu har længe været kendt som drengerøvskanalen, men det skal åbenbart være slut nu. Farvel til »Sjit happens« og ironi i lårtykke stråler - og forhåbentlig ikke på gensyn. Med den norske hit-serie »SKAM« som bannerfører, er det nemlig heldigvis blevet tilladt at tage både livet og kærligheden alvorligt. Også selv om man endnu ikke er blevet låst fast i voksenlivets grå trivialiteter (læs: er blevet over 30).De nye toner skulle have været spillet ind med bravour med serien »Perfekte steder«, skrevet og instrueret af komikeren Mikael Wulff. En serie, der fuldkommen ublu forsøger at hylde den rene, grænseløse ungdomsforelskelse, som den kun kan folde sig ud, inden voksenlivets alvor og forpligtelser lægger en dæmper på de åbne hjerter.Desværre kommer serien dog også til i samme omgang om ikke at hylde så at udstille lidt for mange af den romantiske genres sværest omgængelige klicheer, ligesom den har det med at forveksle sludder og vrøvl med charmerende kejtethed.Som da den alt for korrekte juradreng i jakkesæt møder den smukke Rose over en væltet cykel.Hun: »Hvis jeg bliver stående, burde jeg i det mindste finde på noget at sige.« Han: »Ja, det burde ikke være så svært.« Hun: »Jeg kan sige lyde. Det ville virke fjollet, ikke? Umodent. Bip!« Det er tydeligvis tænkt som charmerende og boheme-agtigt, men fremstår underligt konstrueret.Man må beundre ikke mindst Sara Hjort Ditlevsen (i denne scene og en del efterfølgende) for hendes evne til at tilføre sødme og personlighed til ord, der må ligge lidt kantet i munden. Hun har dog også den fordel, at hendes Rose er sådan en lidt skæv, småflippet type, der ikke rigtig har styr på noget.Gustav Dyekjær Giese har straks sværere ved at få sin flotte, men også lidt stive træmand til at virke troværdig, når manuskriptet ikke ligefrem hjælper ham. Men også han har ansatser til oprør bag facaden. Mon ikke vi får det at se i kommende afsnit? Det er forhåbentlig også der, vi får lov at fornemme både forelskelsen og den fabelagtige kemi de to imellem. Endnu er der lidt for lange udsigter til en oprigtig og troværdig forelskelse, der kan tage seerne med den lovede storm.Til gengæld fungerer det godt, at hvert afsnit foregår i realtid. 25 minutters nedslag i et halvt års forelskelse, fordelt på otte afsnit. Det giver fokus og plads til de pauser, hvor magien på sigt kan ske. Og netop i de pauser lykkes det faktisk at ramme noget rent. Som følelsen af at gå på må og få i gaderne i Indre By med ham/ hende der, man lige har mødt på en bar.Den tøvende spænding i spørgsmålet »skal vi gå videre eller tilbage«, der indeholder al den forhåbning om noget, der endnu ikke er sat ord på.Der er også flere scener mellem Rose og hendes veninder, der både er sjove og tankevækkende.Som da bramfrie MM åbner køleskabet og udbryder »Hvorfor har jeg så meget skyr? Jeg må holde op med at læse Eurowoman«. Åh, hvor kan man håbe, at de kommende afsnit vil give de fremragende unge skuespillere mere af det. Flere ægte følelser, flere skarpe replikker, der faktisk giver mening. Sære sætninger og påtaget skørhed er faktisk lige så distanceskabende som de seneste tyve års alt for heftige brug af ironi. Og så er vi jo ligesom tilbage ved udgangspunktet. Så: Mere inderlighed, mindre underlighed - tak! Læs også artiklen om TV2 Zulus nye ungestrategi på de kommende sider.lks@berlingske.dk Hun: »Hvis jeg bliver stående, burde jeg i det mindste finde på noget at sige.« Han: »Ja, det burde ikke være så svært.« Hun: »Jeg kan sige lyde. Det ville virke fjollet, ikke? Umodent. Bip!«.

Adam Aamann er kendt som den traditionelle danske frokosts store fornyer.Manden, der bragte brødet tilbage i smørrebrød. Hvor den forrige generation af kolde jomfruer forsøgte at slippe af sted med at købe deres rugbrød ude i byen for derefter at tømme nogle plastikspande fra Inco over det, laver Aamann alting fra bunden selv, ikke mindst brødet, der spiller en større rolle her end i den højtbelagte tradition.Nu er det så også muligt at få det innovative smørrebrød i Indre By. Aamann har åbnet en stor, lys og indbydende restaurant lige rundt om hjørnet fra Gråbrødre Torv - endda med et noget større udvalg end på filialen på Øster Farimagsgade.Vi startede frokosten med et par fremragende sildemadder. Tykke, saftige skiver af sherrysild var toppet med urter og ledsaget af et frækt spejlæg, mens en stegt sild kom med masser af bløde, brune løg og friterede løgringe samt små dutter af mild rygeostecreme.Til gengæld havde jeg svært ved at finde røgen i en ellers udmærket kartoffelmad, som til 110 kr. absolut var betalt, mens den lune leverpostej med rødbeder og bacon samt svinebryst med æble holdt den velkendte, gedigne Aamann-standard.Desværre faldt niveauet mindst et nøk, da vi vendte tilbage for at spise aftensmad: Huset tilbyder menuer, men vi valgte at gå a la carte.Det startede godt med et par tilkøbssnacks i form af store saftige østers i vinaigrette og små sprøde kiks toppet med små dutter af gedeost og rødbedecreme.Min forret - porre stegt i brunet smør og drysset med hyldekapers samt sprødt kyllingeskind - smagte fint og rundt, men jeg ville have foretrukket at have fået den godt varm i stedet for lunken. Min ledsagers råmarinerede kammuslinger kom med en creme lavet på røget makrel, som gav fin kant til havets marshmellow, som jeg ynder at kalde kammuslingen, der kan være lidt kedelig med mindre, der er tale om de hånddykkede, norske pragteksemplarer, som leveres levende i egen skal.Desværre dalede niveauet endnu mere på hovedretterne. Det var ikke, fordi kvaliteten og tilberedningen af mit svinebryst fejlede noget; problemet var den pivsøde, krydrede barbecuesauce, som lå på og omkring kødet. En skefuld kirsebærkompot bidrog yderligere til sukkerorgiet, og det hjalp ikke på helhedsindtrykket, at en slatten stegt hovedsalat smagte fælt af snavset grillpande.»Jeg gider altså ikke lege jul endnu,« udbrød min ledsager, da han smagte min gris. Selv var han endnu mere uheldig med sin hovedret: Igen var der ikke noget at sige hovedemnet på - en perfekt skindstegt sandart - problemet var tilbehøret: En såkaldt »risotto« af rug, der var så tør og hård og rent ud sagt uspiselig, at den mindede min gæst om hans barndoms mikro makro-ris.»Nu' det jul igen,« tænkte jeg, som heller ikke ligefrem er nogen julefan, da vi fik osten.Fast ged fra Tebstrup, Bovbjerg brie og blåskimmel fra Thiese - med hvinende sødt tilbehør af syltede figner og nødder, kompot af røde bær samt sukkerbrød med tørret frugt, der grangiveligt mindede mig om engelsk julekage. Ikke noget at sige til, at tjenerne anbefalede Tawny port her.Den passable pêche melba-inspirerede dessert bestående af en kompot af ferskener ledsaget af hasselnøddecreme og hindbærgranité lavede ikke om på det faktum, at middagen lå et niveau under, hvad jeg tidligere har oplevet fra den ellers meget driftssikre Aamanns side. Som det ser ud lige nu, er det ikke til at komme uden om, at smørrebrødet klart er hovedattraktionen på Aamanns 1921 - heldigvis fås det også i begrænset udvalg om aftenen.sof@berlingske.dk Fakta: Det spiste vi til frokost og aftenFrokost/ smørrebrød Sherrysild med tomater og spejlæg 115,-Lune stegte sild med rygeost, løg og urter 120,-Små kartofler med røg, chips og urter 110,-Svinebryst med æble, timian og flæskesvær 120,-Leverpostej af gris med rødbeder og bacon 130,-Aften Porre med brunet smør, hyldeblomstkapers og kyllingeskind 120,-Saltede kammuslinger med agurk, dild og ceviche 140, -Stegt sandart med risotto af midsommerrug, søsalat og jordskokker 240,-Gris med kirsebær, hjertesalat og flæskesvær 190,-Oste 120,-Hindbær, fersken og ristede hasselnødder 90,-.

Turen op ad Frederiksberg Allé indhyllet i danske flag gav løbere kuldegysninger under den årlige udgave af Copenhagen Marathon i søndags.Det fortæller Dorte Vibjerg, direktør i Sparta, der er løbets arrangør.»For første gang havde vi bydelen Frederiksberg med. Vi har fået meget positiv respons på ændringen af ruten. Både fra løbere, Dansk Atletik Forbund og andre samarbejdspartnere«, siger hun og fortsætter: »Ruten var hurtigere, og løberne var glade for ikke at løbe i ring på de samme stræk tre gange. Samtidig undgik løberne de mange brosten i Indre By, der er hårde for kroppen. Så vores plan er afgjort at holde fast i denne rute næste år - måske med små forbedringer, så den bliver endnu hurtigere«. Samtidig vurderer Sparta på baggrund af brugen af løbets app under løbet og stemningen på ruten, at der aldrig før har været så mange tilskuere i gaderne til Copenhagen Marathon.Dorte Vibjerg anslår, at omkring 100.000 fulgte løberne rundt på de 42,195 solbeskinnede kilometer. Netop vejret var sidste år årsag til, at en usædvanlig høj andel løbere måtte udgå undervejs.Selv om det også var varmt i år, var vejret ikke lige så trykkende som sidste år, og vinden gjorde sit til at køle løberne ned undervejs. Der stillede 8.744 til start, og de 8.194 kom over målstregen.Det svarer til, at 93,7 procent fuldførte den klassiske distance.Som noget nyt i år havde Sparta såkaldt livezoner undervejs på ruten, hvor man på alle digitale platforme kunne følge løbet og se udvalgte løbere live, når de passerede disse fire zoner.Der blev optaget 60.000 billeder af løberne, og disse er blevet vist i alt to millioner gange. Og digitale tilskuere har set videostreams af deres personlige favoritter omkring 40.000 gange.Under løbet havde hovedsponsoren, Telenor, opstillet en ekstra mobilmast i start-og målområdet på Islands Brygge, så tilskuerne gnidningsfrit kunne dele video, ord og billeder.»Vi har haft en datatrafik langt større end nogensinde før under Copenhagen Marathon«, siger Dorte Vibjerg.Sparta håber, at Copenhagen Marathon får Det Internationale Atletikforbunds kvalitetsstempel i form af en såkaldt bronzelabel inden næste års løb, og ansøgningen er på vej.Hurtigste mand satte rekordPå forhånd havde arrangøren sat næsen op efter, at løbsrekorden ville blive slået på både herre-og damesiden. Lokkemaden var en hurtigere rute og forhøjede præmiepenge, så en kombineret sejr og løbsrekord udløste godt 26.000 kroner.Men inden løbet meldte en stribe af de hurtigste afrikanere fra elitefeltet fra.Deriblandt den hurtigste kvinde og de fem hurtigste mænd. Nogle af dem kunne ikke få visum, mens andre droppede turen til København, da de vurderede, at der var for få penge at løbe om.I sidste øjeblik lykkedes det dog arrangøren at få kenyaneren Julius Ndiritu Karinga til Danmark, og han kvitterede ved at løbe i den hurtigste vindertid nogensinde ved Copenhagen Marathon med 2.12.11. Under interview i målområdet bebudede den lynhurtige løber, at han vil komme tilbage næste år og forsøge at løbe under 2: 10.Derimod skuffede kvindernes elitefelt gevaldigt med en vindertid på ikke så prangende 2.47.25 til Hana Teklu Zemedkun fra Etiopien. Til sammenligning er løbsrekorden for kvinder 2.30.51.»Det var pinligt og jammerligt«, lyder den hårde dom fra Dorte Vibjerg fra Sparta: »De førende løbere lå og hyggede sig og løb langsommere end deres niveau.Vi er nødt til at blive bedre til at sikre os en kaliber af løbere, der ikke danderer den og slapper af ude på ruten. Der var kun dyst om det til sidst. Vi må konstatere, at det var sværere at få kvindelige eliteløbere herop end mandlige; hos mændene fik vi slået den 30 år gamle løbsrekord.Det skal vi lære af«. Verdenseliten blandt maratonløbere udvælger nøje, hvilke løb de stiller til start i. De har typisk kun to skud i bøssen hvert år, og derfor skal det være mere attraktivt at vælge København. Præmiepengene skal hæves endnu et niveau, oplyser Dorte Vibjerg.Men en ting er eliten. Copenhagen Marathon er først og fremmest et løb for motionister. Sparta arbejder henimod, at hver løber næste år får sit eget personlige liveroom og efter strabadserne kan analysere sit løb i detaljer.»Vi opsamler så mange data om løbernes tider undervejs, som vi skal vise på en meget federe måde. Vi vil gerne skabe et mere personligt maraton«, lyder det fra Dorte Vibjerg.anders.schmidt@pol.dk .
Copenhagen Marathon bød på høj sol og omkring 100.000 tilskuere i gaderne. Over 90 procent af dem, der stillede til start, kom i mål.
PREBEN BROCK JACOBSEN har læst rigtig mange avisartikler om islam det seneste år. Mere præcist 2850 stykker fra fire aviser, herunder Kristeligt Dagblad.Om artiklerne siger han, at " man får lidt det indtryk, at islam er en religion, hvis tilhængere ikke tænker selvstændigt og kritisk, men udelukkende i forlængelse af profeten og Koranen".For Preben Brock Jacobsen har ikke alene læst artiklerne af lyst, men også foretaget en såkaldt diskursanalyse af deres gennemgående vinkling og sprogbrug.Resultatet er den gymnasiale undervisningsbog " Islam i medierne", der udkommer senere i maj og blandt andet konkluderer, at danske medier producerer myter om islam som en lovreligion, der blandt andet er kvindeundertrykkende, terrorproducerende og ikke levner plads til kritisk refleksion." Det er vigtigt at holde fast i, at det ikke er islam, der er kvindeundertrykkende eller kvindefrigørende, men tolkninger af islam, der er det," siger Preben Brock Jacobsen: " Man kan tænke det sådan, at islam ikke findes, men at der findes forskellige tolkninger og versioner af islam. Det problematiske er ikke, at man bringer kritiske historier, eller at de fylder mere.Det problematiske er, at der er forsvindende få positive vinklinger. Jeg kan dog godt forstå hvorfor, for det kommer af jeres nyhedskriterier, hvor ' konflikt' og ' sensation' kommer lettere gennem slusen." Al den stund, at der findes kvindeundertrykkelse i islamiske miljøer, at religionens påbud er lov nogle steder, og at man selektivt kan finde legitimering for terror i islam, så er det vel ikke myter, der er tale om? " Jo, for ét er, at man kan finde legitimering af terror i islam. Noget andet er, om islam er årsag til terror. Der er forskel på, om bestemte tolkninger kan legitimere terror, eller om religionen er årsagen til terror. Der er alt muligt andet, der forårsager terror. Masser af islamforskere vil sige, at islam kommer i anden række.Først har vi den unge muslim, som føler sig uden for samfundet, bliver radikaliseret, og som går ind i kriminelle bander og så finder ud af, at han kan legitimere den radikalisering i islam. Således at det ikke er islam, der radikaliserer terroristen, men terroristen, der radikaliserer islam." Men er det ikke generaliseringer, du vil tage et opgør med, snarere end myter? Preben Brock Jacobsen definerer først myter " som en forestilling, der får en absolut karakter, men hvis sandhedsværdi man kan sætte spørgsmålstegn ved"." Det er ikke en myte, at der findes salafistiske fortolkninger, som legitimerer terror. Det er måske heller ikke en myte, at der findes salafistiske fortolkninger, som i nogen tilfælde forårsager terror.Men det er en myte at sige, at salafisme er årsagen til terror, eller at terror er forårsaget af salafisme. For så får man det indtryk, at det er hovedårsagen dertil," siger han: " Hvis udsagnet bliver til et udsagn om, hvad islam i almindelighed er, og jeg så kan påvise, at islam ikke nødvendigvis er sådan, så vil jeg kalde det en myte. Generaliseringerne er et middel til at understøtte myten." Hvis en ung mand fra Mjølnerparken skyder en mand på Østerbro i København og dernæst en vagt foran synagogen i Indre By, så har man da også hørt om hans sociale og kriminelle baggrund. Er alle de ting ikke repræsenteret i medierne i forvejen? " Jo, men ikke lige så meget som religionsforklaringerne.Procentuelt er de ikke nær så repræsenterede." Så religion har en overvægt  " som forklaring af den slags problemer.Det samme med tørklædet. Altså, der er jo meget andet, der får en ung kvinde til at bære tørklæde, end at hun er presset til det af sin religion. Özlem Cekic, som jeg citerer et sted, fortæller, at hun gjorde det som led i et ungdomsopgør.Hun ville demonstrere sin selvstændighed.Det kan være et element af kvindefrigørelse. Jeg forsøger at gøre opmærksom på risikoen for stereotyper." Hvad er løsningen? Skal medierne hele tiden deklarere, om der er tale om en salafistisk imam, en wahhabistisk tolkning af islam eller  " Det synes jeg. I skal undgå det generaliserende udtryk ' muslimer' eller ' islam'. I halvdelen af tilfældene bruger man kun udtrykket ' islam' uden at præcisere nærmere. Det synes jeg, at man skal undgå. For det giver et forvrænget billede," siger Preben Brock Jacobsen. J.taholm@k.dk Fakta: Preben Brock JacobsenFødt i 1946. Cand. mag. og lektor i dansk og religion ved Viborg Gymnasium og HF 1973-2011. Forfatter til bøgerne " Kristendomskritik i medierne" og " Modernitet - kristendom og etik".Hans bog " Islam i medierne" udkommer sidst i maj på Forlaget Systime.
debatinterview | Danske aviser er med til at skabe negative myter om islam i kraftaf deres overforenklede formidling af en mangesidet religion. Det mener den pensionerede gymnasielærer Preben Brock Jacobsen, hvis undervisningsbog " Islam i medierne" udkommer i denne måned.
København har kurs mod massiv pladsmangel. Kommunens seneste befolkningsprognose fra marts 2017 viser, at de nu 600.000 københavnere vil blive til 710.000 i 2030. Og væksten forventes at fortsætte næsten uændret, så der er tæt på 800.000 i 2040. Det svarer til, at hele Odenses befolkning flytter til København, og det er et boom, vi ikke har set mage til siden industrialiseringens folkevandring fra land til by.Det er ikke sådan, at byplanlæggerne på Københavns Rådhus sidder på deres hænder. Sidste år stod 4.300 nye boliger klar i København, og den store byggeaktivitet ventes at fortsætte: Frem mod 2040 er der planlagt boliger til næsten 100.000 mennesker i Ørestaden, Nordhavnen og andre nye kvarterer.Men hvad med de resterende 100.000? Hvor skal de bo og arbejde? Hvordan skal de nye borgere komme gennem byen og hen til deres arbejdsplads? Og hvordan sikrer vi, at den øgede mængde af trafikanter ikke skader de rekreative områder, der er så vigtige for trivslen, og som er medvirkende til, at København anses som en af de mest attraktive storbyer i verden? Hvis vi ikke formår at skaffe den nødvendige plads, vil boligpriserne stige, så selv mennesker med gennemsnitlige lønninger får endnu sværere ved at få råd til at bo i byen eller må bo på mindre plads. Desuden vil Københavns vejnet blive endnu mere overbelastet - hvilket også skader samfundsøkonomien. Det koster i forvejen milliarder, at folk sidder i kø på vej til og fra arbejde.Teknologisk udvikling vil naturligvis få indflydelse på fremtidens by, men den kan ikke løse disse udfordringer.Førerløse biler kan for eksempel få flere til at tage bilen fremfor metroen eller cyklen - fordi man pludselig kan svare mails og skrive oplæg på sin pc på vej til arbejde. Derfor er investeringer i infrastruktur så nødvendige.Vi mener, at især to tiltag vil kunne dæmpe pladsmangelen i den danske hovedstad: En havnetunnel fra Nordhavnen til Amager vil gøre det muligt at køre fra Helsingørmotorvejen og til Øresundsbroen, Københavns Lufthavn eller Ørestaden uden at belaste indre by. Den er allerede på tegnebrættet, men bør optimeres, så den aflaster mest muligt - ikke mindst med en metrolinje i tunnelen ud til Refshaleøen.Selve Refshaleøen bør blive centrum for en storstilet udbygning med boliger og erhverv. Udbygningen bør også omfatte nye kunstige øer og halvøer, der kan bygges med overskudsjord fra metrobyggeriet - og som kan medvirke til at skabe den nødvendige klimasikring mod stormfloder. De nye øer og halvøer kan gøre det nemmere at placere en stor sluse, som kan sikre Københavns historiske centrum mod oversvømmelser.Finansieringen kan delvis skaffes ved at sælge grunde på Refshaleøen - på samme måde, som kommunen i sin tid gjorde med første metroetape.Herudover kan det blive nødvendigt med en citytunnel - fem kilometer fra Bispeengbuen og ud til Amager.Den vil fange meget af den trafik, der kommer ind fra Hillerødmotorvejen, og som i dag fortsætter ad Åboulevard, Gyldenløvsgade og Langebro; Danmarks mest trafikerede byvej - med over 70.000 biler i døgnet nu. På den strækning vil der ifølge prognoserne køre over 90.000 om 15 år - endnu et argument for at skrue op for tempoet i udbygningen af København.

Den legendariske amerikanske filminstruktør Brian De Palma begynder i juni at optage de første scener til en danskproduceret actionthriller, som blandt andet foregår i de københavnske gader. Det fortæller den danske producer Michel Schønnemann til Berlingske, der også kan afsløre, at filmens hovedrolleindehaver bliver den danske »Game of Thrones« -stjerne Nikolaj Coster-Waldau. Derudover tæller filmens cast også »Mad Men« -stjernen Christina Hendricks, samt det som Michel Schønnemann betegner som en »solid række« af danske skuespillere, hvis navne ikke endnu kan afsløres.»København spiller en stor rolle i handlingen, og vi optager på locations i Indre By, på Frederiksberg og Vesterbro,« siger Michel Schønnemann.Titlen på filmen bliver »Domino«, og manuskriptet er udviklet i et samarbejde mellem den norske manuskriptforfatter Petter Skavlan, der blandt andet leverede manus til den norske »Kon-Tiki«, og Michel Schønnemann.Filmen handler om en dansk politimand (Coster-Waldau), der tager sagen i egne hænder, da hans makker myrdes, og som får hjælp af en udenlandsk efterforsker, spillet af Christina Hendricks. Gradvist bliver de klar over, at den mand, som de jager, er en hemmelig CIA-agent på jagt efter ISterrorister, og derved berører handlingen de senere års europæiske terrorattentater.Den 76-årige Brian De Palma har en række storfilm bag sig som Al Pacino-hittet »Scarface« og Tom Cruise-filmen »Mission: Impossible« og er stadig i fuldt vigør som instruktør.»Han er fuldstændig frisk og arbejder 18 timer i døgnet. Jeg ved ikke hvornår, han sover.Det er ret imponerende,« siger Schönnemann.Det var angiveligt filmens manuskript, der overbeviste Brian De Palma om at vende tilbage til action-genren (hans sidste film var »Passion« fra 2012 med bl. a. svenske Noomi Rapace), og det var de Palmas navn, der fik filmens finansiering til at falde på plads. Peter Garde, executive producer på flere af Lars von Triers film, har medvirket til rejse filmens budget på 6,4 millioner euro (47,6 millioner kroner), og producerne bag filmen kommer fra flere europæiske lande. Ud over Schønne Film medvirker det franske selskab Backup, det spanske Maestranza og det belgiske Zilvermeer.Filmen skal forsælges under filmfestivalen i Cannes senere i denne måned.Optagelserne i København foregår i juni og juli, og der forventes dansk premiere på filmen i februar 2018.krl@berlingske.dk Fakta: Fire gode film af Brian De PalmaCarrie (1976): Måske den bedste filmatisering af en Stephen King-roman nogensinde. Sissy Spacek er uforglemmelig, John Travolta er forglemmelig, og slutningen er et chok, der kan vække de døde til live! Fanget af fortiden (1993): Al Pacino er en gangster, der kæmper for at slippe ud af kriminaliteten, men netop som han troede, at han var fri, trækker de ham ind igen.Viggo Mortensen viser sine skuespilsmuskler i en minirolle.Scarface (1983): Det brutale ikoniske hovedværk på Brian de Palmas CV. Manuskriptet blev skrevet af Oliver Stone i en kokainrus, og den hvide svøbe er også stærkt synlig på lærredet.De uovervindelige (1987): Tre ærlige mænd forenes i kampen mod Al Capone. Sean Connery er Chicagos sidste hæderlige gadestrømer i en af sin karrieres bedste roller.
Brian de Palma skal instruere dansk produceret action-thriller med den danske »Game of Thrones« -stjerne.
En gruppe maskerede mænd med elefanthuer og engelsk med tung, udenlandsk accent, gennemfører en nøje planlagt aktion i det københavnske metrossystem: De tager 15 passagerer som gidsler og fører dem til en endnu ikke færdigbygget undergrundsstation under Indre By. Krav: En løsesum på fire mio. euro.Over jorden sætter myndighederne ind med hele beredskabsarbejdet.Sådan er oplægget i den nye, danske spændingsserie »Gidseltagningen«, der udmærker sig ved at være Kanal 5s første livtag med den danske TV-dramatik, der er den sikreste vej til at få de danske seere i tale - endda med midler fra public service-puljen i ryggen. Og hvis det indledende handlingsreferat lyder ligetil, så er det, fordi serien ér ligetil. Den er et dansk forsøg på at skabe en vaskeægte actionserie uden for mange dikkedarer. Her er ikke en historie, som skal tynges af den kompleksitet, kravet om en større historie med tungtvejende moralske og samfundsmæssige perspektiver, som med tiden virker nærmest hæmmende på DRs søndagsserier.Mens DR-krimier som »Forbrydelsen«, »Broen« og »Bedrag« udmærker sig ved alenlang og stunddom kompliceret dialog, der skal forklare os, hvad det egentlig er, der foregår, er manuskriptforfattereren Kasper Barfoed noget mere tilbageholdende med ordene.Dialogen er i bedste fald nødtørftig, scenerne, der skal give figurerne et andet liv og sikre os vores interesse, er nærmest skitseagtigt formulerede.Den store terrordiskussion? Den tager vi en anden gang. Det er ikke dialogen, der gør »Gidseltagningen« seværdig. Til gengæld lader instruktøren - han hedder også Kasper Barfoed - kameraet tale i en klart komponeret rækkefølge af scener og skud med fokus på ansigterne: de skræmte gidsler, de anspændte medlemmer af specialindsatstyrken, de fattede, men ophidsede medlemmer af TV-stationens nyhedsteam. Det er et pænt traditionelt oplæg, kan man sige. Et afsnit, én dag. Fokus på forhistorierne blandt gidslerne en for en - tænk den amerikanske serie »Lost«. Enkelt, men effektivt.Og det lykkes at skabe en stemning af pænt hidsende spænding og solidt tilbageholdt åndedræt, som situationen skrider frem, godt hjulpet også af Jeppe Kaas' pompøse, effektive underlægningsmusik. Til gengæld spiller den altså effektivt på vores kollektive frygt.Og effektivt har man tilført ekstra production value ved at benytte byens autentiske virvar og det faktiske metrobyggeri omkring Marmorkirken til at skabe flotte billeder.Johannes Lassen som plaget og panderynket indsatsleder, der tidligere selv har været gidsel og torturoffer i hænderne på en af gidseltagerne, ligner det, han skal være, selv om han måske foreløbig er lovlig anonym i det.Kan helten skille sine tidligere oplevelser, vi hele tiden klipper til, og den aktuelle situation ad - eller er der en sammenhæng? Paprika Steen er naturligvis perfekt castet som den rastløse og egenrådige stjernejournalist, der uforvarende indrulleres i sagen.Bliver hendes faglige ærgerrighed og forfængelighed farlig for hende? Og blandt gidslerne lægger man især foreløbig mærke til Dar Salim med den troværdige udstråling som den mere handlekraftige, karatekyndige blandt herrerne og til stortalentet Alba August, der lægger en naturlig replik og et udtryksfuldt ansigt til rollen som skræmt sygeplejelev.Jo, »Gidseltagningen« er underholdning til en terrortid. Den har forladt perronen i fin stil og kører på skinner.jso@berlingske.dk Det lykkes at skabe en stemning af pænt hidsende spænding og solidt tilbageholdt åndedræt, som situationen skrider frem.
»Gidseltagningen«.
Selvom Brian Sandberg har smidt vesten, bliver rockermiljøet ved med at forfølge ham som en skygge. På det seneste er han blevet genstand for rygter, der kan være direkte livsfarlige for den tidligere bandekriger.»Det er en yderst farlig situation og kan have fatale konsekvenser for mig,« siger Brian Sandberg til BT.Brian Sandberg blev i 2009 kendt i medierne under navne som Gucci-rockeren og jetset-rockeren på grund af sin ekstravagante påklædning og omgang med kendte mennesker.Dengang var han medlem af Hells Angels, livvagt for Stein Bagger og leder af tæskeholdet AK81. Under bandekrigen mellem HA og Blågårds Plads skabte han sig mange fjender. I 2012 forlod han HA og blev senere optaget i Bandidos. I 2015 blev han smidt ud af Bandidos på grund af en sexchat med et andet medlems ekskone.Farlige rygterNår man bliver smidt ud af en af Danmarks to store rockerklubber, må man ikke have kontakt med klubbens medlemmer. Det siger klubbernes egne regler. Det udsmidte medlem bliver tildelt en kontaktperson, der fungerer som mellemmand, hvis der er udeståender med klubben. Kontaktpersonen er den eneste fra klubben, man må have kontakt med. For nylig blev Brian Sandberg ringet op af sin kontaktperson i rockermiljøet.»Han sagde: ' Der går rygter om, at du arbejder for politiet. At du giver oplysninger til politiet.' Jeg sagde, at det ikke passede. Men bare det, at der går rygter om, at jeg taler med politiet, er farligt for mig,« fortæller Brian Sandberg.Går ud offentligtHan føler derfor et stort behov for at gå ud offentligt og slå fast med syvtommersøm, at han ikke er stikker for politiet.»Det irriterer min rockerhjerne, at der går sådan nogle rygter. Jeg har holdt min kæfti danmarkshistoriens største rockersag, og jeg har siddet fængslet i en sag, hvor en anden person - Martin Fryd Petersen - havde angivet mig og 16 andre. Det er noget, jeg tager afstand fra på det groveste.« Hvorfor? »Det er et no-go at tale med politiet.Det er den opdragelse, jeg har fået gennem 20 år som rocker. Det kan godt være, det er en forkvaklet holdning, men det er sådan, jeg er opdraget i miljøet, og det holder jeg mig til.« Både HA og Bandidos har vendt dig ryggen. Hvorfor deler du ikke det, du ved om dem, med politiet og får sat nogle forbrydere bag tremmer? »Hvad skulle jeg gøre det for? Hvis jeg skulle gøre det, ville det betyde, at jeg skulle sige farvel til min mor og min søn og gå ind i et vidnebeskyttelsesprogram.Det har jeg ikke lyst til. Når man indgår i exitprogrammet, vil de faktisk ikke have, at man angiver nogen, for så koster det samfundet penge, og meningen med exitprogrammet er at spare samfundet for de mange millioner kroner, det koster i politi, fængelsbetjentene og overvågning at have en rocker gående rundt,« siger Brian Sandberg.Han mener, det er bogen ' Exit Sandberg' der har givet næring til rygterne. I bogen fortæller han, at han er i bandeexit.jvl@bt.dk '' Det er et nogo at tale med politiet. Det er den opdragelse, jeg har fået gennem 20 år som rocker Brian Sandberg.Fakta: Brian Sandbergs liv som rocker2008: Da sagen mod storsvindleren Stein Bagger ruller, kommer det frem, at han har haftHA-rockeren Brian Sandberg som bodyguard. Jan. 2009: Brian Sandberg bliver forsøgt likvideret på Joe &amp; The Juice i indre by som led i en bandekrig. 2010: Brian Sandberg bliver anholdt i den store rockersag. 2011: Retten i Glostrup idømmer Brian Sandberg 11 år og ni måneders fængsel for drabsforsøg og et kølleoverfald. 2012: Brian Sandberg bliver smidt ud af Hells Angels med status af ' left', hvilket betyder, at han ikke har noget udestående med klubben. Han bliver over-flyttet til et andet fængsel af sikkerhedsgrunde. Samme år meddeler Sandberg, at han er blevet optaget i Bandidos.2012: Østre Landsret frikender Brian Sandberg for drabsforsøg, og han bliver løsladt efter to år og fire måneders fængsel. 2015: Brian Sandberg bliver smidt ud af Bandidos i ' bad standing' efter at have ført en sexchat på sms med et andet medlems eks-kone. Samme år meddeler han, at han er blevet opereret for modermærkekræft. 2016: Brian Sandberg får et sommerjob som skraldemand.
BANDEEXIT Eks-rockeren Brian Sandberg føler sig forfulgt af sit gamle miljø.
KL. 09: 00: JEG STÅR OP så sent som muligt. 
Skuespiller og tv-vært Christopher Læssø, der er aktuel i den oscarnominerede film " The Square", går rundt i Dyrehaven i militærdragt og bruger en del tid på fodbold. 
To af landets ældste værtshuse har vundet et afgørende slag i en opsigtsvækkende strid med en ejendomsinvestor.De har nemlig fået politikerne på deres side.»Det er fantastisk,« siger ejeren af Hviids Vinstue, Per Møller.»Det er ikke hver dag, at det lykkes at råbe rådhuset op.« Berlingske har tidligere beskrevet, hvordan to af landets ældste værtshuse, Hviids Vinstue og Skindbuksen, følte sig forsøgt presset ud af deres attraktive adresser ved Kongens Nytorv i København. Den bizarre krig kulminerede i sommer, da en slange, der leder øl fra opbevaringstanke i baggården ind til fadølsanlægget på Hviids Vinstue, blev klippet over, så litervis af øl spildte ud på jorden.Hviids Vinstue og Skindbuksen fra 1723 og 1728 er - så vidt vides - landets to ældste værthuse.Fronterne har siden sommeren været trukket skarpt op. På den ene side står ifølge Per Møller formand i ejerforeningen Tommy Hansen og ejendomsinvestor og advokat Claus Molbech Bendtsen. På den anden side kæmper værtshusene nu side om side med et kulørt persongalleri lige fra den kontroversielle erhvervsmand Klaus Riskær til politikere fra både venstre-og højrefløjen. En række politikere og prominente personligheder mødte i august op til »folkemøde for bevarelse af minefeltet«, hvor folkesanger og tidligere folketingsmedlem for SF Pelle Voigt sang for, og et par hundrede københavnere skrålede med.Stort flertal for at bevare værtshuseNu har et flertal i Teknik-og Miljøudvalget altså vedtaget, at der skal udarbejdes en »bevarende lokalplan«. Kun Konservative stemte imod, da forslaget i oktober var til afstemning.Enhedslisten stillede forslaget, og partiet er ifølge Allan Mylius Thomsen, der har fulgt sagen tæt og selv kommer på værtshusene, klar til en fredning af værtshusene.Lokalplanen er ikke udarbejdet endnu, men også fra de øvrige partier, der stemte for, lyder det, at man er klar til at stemme for en lokalplan, der reelt skal frede de gamle værtshuse.Både Socialdemokratiet, Venstre og de Radikale udtrykker sig således positivt. Venstre og Socialdemokratiet formoder, at de vil stemme for.»Den er vi som udgangspunkt med på. Det er to af landets ældste værtshuse, der ligger lige i midten af byen, hvor der kommer mange turister. Det ville være godt at bevare noget af den oprindelige københavnske kultur derinde,« siger Niels E. Bjerrum, der sidder i Teknik-og Miljøudvalget for Socialdemokratiet.Fra Enhedslistens Allan Mylius Thomsen, der også sidder i udvalget, lyder det, at opgøret om de brune værtshuse er en del af et større opgør om mangfoldigheden i byen. Ifølge ham opkøbes flere og flere ejendomme i Indre By med det formål at omdanne dem til hotellejligheder eller modeforretninger.»Det er et spørgsmål om, at kortsigtede pro-fitinteresser ikke her og nu skal fjerne byens egenart. Folk kommer til København for at opleve noget andet end at gå på Strøget og opleve de samme butikker som i alle andre storbyer,« siger Allan Mylius Thomsen.Det har ikke været muligt for Berlingske at få en kommentar fra Claus Molbech Bendtsen.Opkøber lejlighederSiden 2010 har selskaber med tilknytning eller adresse hos Bendtsen Ejendomme købt otte lejligheder på adresserne Kgs. Nytorv 19 og Lille Kongensgade 4. Ifølge oplysninger i Tingbogen har kun tre af lejlighederne i de to ejendomme ikke tilknytning til ejendomsselskabet, der dermed fuldt ud kontrollerer ejerforeningen.Advokaten Claus Molbech Bendtsen er direktør for selskaberne, som har adresse på hans advokatkontor. Ejerskabet af selskaberne er skjult hos en udbyder af finansielle services i Gibraltar. Et enkelt af selskaberne skiftede i juli ejerskab fra Gibraltar-selskaber til en britisk forretningsmand i Hongkong.Ifølge mediet Ejendomswatch er ejeren af Gibraltar-selskabet i virkeligheden udlandsdanskeren Bo Ladegaard Bendtsen, der har tjent en formue som investor i Just-Eat. Ifølge Ejendomswatch har Bo Ladegaard Bendtsen købt ejendomme op i København med en samlet værdi på over 800 millioner kroner, herunder netop de ejendomme ved Kongens Nytorv, som striden drejer sig om.mirk@berlingske.dk Fakta: SAGEN KORT Kampen om de brune bodegaerSiden begyndelsen af 2017 har det føget med beskyldninger om hærværk og chikane mellem to af landets ældste beværtninger på den ene side og ejendomsinvestor Claus Molbech Bendtsen og ejerforeningsformand Tommy Hansen på den anden side.I sommer kulminerede krigen, da ølslangen til Hviids Vinstue blev klippet over. Siden gik adskillige politikere og prominente personligheder på gaden til forsvar for de gamle værtshuse. Nu tegner der sig et flertal for en bevarende lokalplan for området.
Et flertal i Københavns Borgerrepræsentation har besluttet, at der skal udarbejdes en »bevarende lokalplan« for Lille Kongensgade-karréen, hvor to af landets ældste beværtninger har til huse. Det sker, efter at beværtningerne er røget i konflikt med ejeren af ejendommene.
KL. 8: LØRDAG ER DIAMANTFRI Dag, og jeg løber en tur i Dyrehaven med en ven. 
Ulrik Hartmann, der fejrer 20-års-jubilæum med sin juvelerbutik i Bredgade, holder diamantfri lørdag, hvor han kun besøger butikker og restauranter med " sindssyg" høj service. 
Hun ankommer punktligt og som aftalt foran Kødbyen og begynder straks - mens hun låser cyklen - at sige, at vi ikke skal forvente, at hun taler i onelinersmed hurtige løsninger.Men vi er på den anden side ikke mere end fem minutter inde i interviewet med Mia Nyegaard, Københavns spritnye og lyn-udpegede borgmester for beskæftigelse og integration, før hun lover, at hun allerede efter en uge i embedet vil komme med et udspil til, hvordan Københavns Kommune bedre kan håndtere syge borgere, der ønsker førtidspension.Et emne, som hendes forgænger og partifælle i Radikale Venstre, Anna Mee Allerslev, har haft store genvordigheder med.Mange syge føler, at der bliver drevet kommunal klapjagt på dem for at få dem aktiveret og i arbejde. Der har været demonstrationer mod, at nåleøjet til førtidspension eller fleksjob er så lille, særligt i København, og grædende demonstranter har skældt Anna Mee Allerslev huden fuld.Den situation vil Mia Nyegaard ikke havne i: »Udefra set har der været en mistillid mellem borgerne og forvaltningen. Vi må se på, hvad vi har været for dårlige til i systemet.Syge mennesker skal ikke smides rundt i manegen, og er man for syg til at arbejde, skal man have pension«. METTE Mia Nyegaard pusler for egen regning med ideer om at lade sagsbehandlerne få større beslutningskompetence i sagerne.»Men den der uge skal jeg så lige have, før jeg kommer med mit endelige bud«. Mia Nyegaard er blevet kastet ind på borgmesterposten, fordi Anna Mee Allerslev sidste uge valgte at gå helt ud af københavnsk politik. Det skete efter kritik af både hendes gratis brug af kommunens lokaler til hendes bryllup, og fordi hun har blandet sig i et byggeprojekt, hvor en af hendes venner har store summer på spil - samme ven, som havde lånt en kantine ud til hende ved hendes 30-års fødselsdag.Den hastige udnævnelse af Mia Nyegaard som ny radikal borgmester kommer, efter at hun i fredags vandt en afstemning mellem de radikale partimedlemmer i hovedstaden om, hvem der skal være partiets nye spidskandidat.Foreløbig har Mia Nyegaard dog kun borgmestermagten i de to måneder, der er tilbage af denne valgperiode.På den ene side er hun stærk fortaler for »mere tid til refleksion i politiske processer«. På den anden side har hun foreløbig kun frem til nytår til at vise sig selv som ny borgmester. Og ved valget om tre uger kan kortene være givet på en helt anden måde. Så hun er borgmesteren, der skal skynde sig langsomt.Inden valgdagen håber Mia Nyegaard også at kunne komme med et udspil om bandekonflikten, som ligger dybt inde i hendes andet område: integration.Udsatte og iværksættereAt Kødbyen er ramme for det lille gående interview inden hendes formelle tiltrædelse som borgmester, passer Mia Nyegaard godt.Her mellem Københavns gamle slagterbygninger kan man både møde dem, som hun hidtil har arbejdet meget med - de hjemløse og misbrugerne - idet Mia Nyegaard har været de radikales socialordfører.Og her er også store etablerede fødevarevirksomheder og små iværksætterfirmaer, som er Mia Nyegaards anden kæphest: Hun vil gerne afbureaukratisere i kommunen, så privat foretagsomhed kan trives bedre i København.En hjemløs mand med savl sejlende ud af munden kommer og tigger. Politikens to udsendte har ikke kongens mønt, mens Mia Nyegaard kan mobilisere 3 kroner, som den lille mand, der siger, at han er »meget, meget træt«, får.Sådan en som ham vil Mia Nyegaard gerne gøre mere for. Faktisk sagde hun forleden til Politiken, at hun helt vil afskaffe hjemløshed. Det skal blandt andet ske ved at bygge flere sociale boliger til mennesker som den savlende mand, så udsatte med et konkret boligbehov ikke tager plads op på hjemløseinstitutioner for dem, der ' bare' mere har et akut behov for tag over hovedet i en periode.Apropos boliger: Mia Nyegaard bor selv i lejlighed på Gammelholm i Indre By med altanudsigt over havnen, hun har en kæreste, som hun ikke bor sammen med - »being together, living apart« som hun selv siger med sine hyppige engelske gloser. Hun er berejst, har boet i blandt andet London og er cand. scient. pol. med en mastergrad i Afrika-studier, så hun har selvfølgelig også rejst på bemeldte kontinent.Og så har hun været meget i Jylland, for hun er vokset op i et gult parcelhus i Fredericia.Efter 20 år i hovedstaden er hun virkelig glad for København, og hendes bedste tilbud til tilrejsende er at få dem med på havnerundfart, som hun elsker.Om hun er nervøs over presset? »Nej, egentlig ikke«, kommer det.»Du skal turde magten, og nu var timingen der, og så greb jeg muligheden«, siger Mia Nyegaard - der også slår fast, at hun i fremtiden skal være bedre til at have kontanter på lommen, når der kommer en hjemløs og beder om en skilling.flemming.christiansen@pol.dk 
KOMMUNALVALG Mød den nye københavnske borgmester, der skal skynde sig langsomt efter Anna Mee Allerslevs fald.
Søndag aften lidt før klokken 19 ringede flere borgere til Københavns Politi, efter at der var blevet affyret skud i Esrumgade på Nørrebro. Politiet var hurtigt på stedet, og kort efter susede en mørk helikopter i høj hastighed hen over Nørrebros hustage langs Nørrebrogade og direkte mod Esrumgade, hvor den kredsede rundt.Borgere, som kastede et blik mod helikopteren, kunne se en betjent i sidedøren med det ene ben ude over kanten og et formentlig skudklart våben. Flere har spurgt, om det er politiet, der bemander helikopteren? Og om politiet må skyde fra den?Københavns Politi vil ikke kommentere på den operative indsats i Esrumgade og henviser alle spørgsmål om helikopterbemandingen til Rigspolitiet.Her oplyser kommunikationsafdelingen, at det er Københavns Politi, der har ansvaret for at håndtere bandekonflikten i København.»Politiet råder ikke over helikoptere, og helikopteren er derfor udlånt fra forsvaret. Bortset fra piloterne er helikopteren bemandet med personale fra politiet. I den aktuelle situation, hvor der er hyppige skyderier i gaderne, sætter politiet naturligvis massivt ind med de nødvendige styrker, men derudover har vi ikke yderligere kommentarer til, hvordan vi taktisk løser opgaven«, oplyser Rigspolitiet i en mail.Politiets brug af våben er reguleret i politiloven. »Og det spiller ingen rolle, om en betjent er til fods eller i luften. Det er det samme skydereglement, der gælder i en helikopter«, oplyser Rigspolitiet.Ikke hverdagskostSynet af helikopteren er ikke hverdagskost i Danmark, men der er sket en vis oprustning af dansk politi efter angrebet på Krudttønden i februar 2015.Efterfølgende var det et af politiets læringspunkter at prioritere en bedre skydeuddannelse, og der var et ønske om tungere våben.Ifølge politiloven må skydevåben kun bruges for at afværge et farligt angreb på en person, afværge overhængende fare for personers liv, afværge et farligt angreb på samfundsvigtige institutioner, sikre anholdelse af personer, der er mistænkt for et farligt angreb på andre eller en samfundsvigtig institution. Der må også skydes for at sikre pågribelsen af personer, som er mistænkt for forbrydelser mod statens sikkerhed.Politiet skal så vidt muligt først give advarselsråb og dernæst advarselsskud, så vedkommende ved, at politiet har til hensigt at skyde.Er der risiko for, at udenforstående kan blive ramt, må der kun skydes i yderste nødstilfælde. Sidst politiet skød og ramte en person, var fredag 2. juni, hvor en mand blev såret ved Tivoli i det centrale København, da han trak en pistol mod en politipatrulje, som var på stedet i en anden anledning.To mulige gerningsmænd efterlystEpisoden i Esrumgade, der ligger mellem Nørrebros Runddel og Nørrebro Station, tæt på Den Røde Plads, hvor der tidligere er afgivet skud, førte tirsdag til, at politiet offentliggjorde en række fotos af to yngre mænd, som sættes i forbindelse med skyderiet. De to er set i området kørende på henholdsvis en limegrøn mountainbike og en rød damecykel med cykelkurv.Ifølge politikommissær Carsten Lerbjerg fra Københavns Politi er de to tirsdag aften endnu ikke identificeret. »Det håber vi, at nogle kan hjælpe os med. Hvis man kender tilde to, må man meget gerne rette henvendelse til os på telefon 114«, siger han.Der blev affyret mindst otte skud fra en pistol, oplyser politikommissæren. Ingen personer blev ramt. Et af skuddene gik gennem ruden på en opgangsdør i Esrumgade.Andre skud ramte en bil, en sort VW Passat, som politiet har bragt ind til undersøgelse. En af kuglerne punkterede bilen.Politiet har ikke nogen klar forestilling om, hvorfor der blev skudt i netop Esrumgade på Nørrebro.»Vi arbejder ud fra, at det kan være banderelateret, men det ser indtil videre ikke ud, som om det specielt har noget med Esrumgade at gøre«, siger politikommissær Carsten Lerbjerg.Natten til i går gik det løs igen på Solitudevej på Indre Nørrebro. Her blev der afgivet minimum fire skud mod en dør, men ingen blev ramt.Politiet havde i går mange patruljer i området samt overvågningsfly og helikoptere, som borgerne i store dele af indre by kunne høre natten igennem. Ifølge Københavns Politi var der søndag aften optalt 28 skyderier i den verserende konflikt.frank.hvilsom@pol.dk Fejl og fakta 24.08.2017:Fra småtingsafdelingen: Gadenavne i hovedstadsområdet bliver ved med at drille os: »Esrumgade« på Nørrebro, der optrådte på side 8 i 1. sektion i går, staves Esromgade. 
BANDEKONFLIKT Politiet er i luften med åbne døre og skudklare våben, når banderne brager løs på Nørrebro.
IFØLGE SAMLINGEN AF Venstresocialister, Socialistisk Arbejderparti og Kommunister, i det der i dag kaldes Enhedslisten, skal det være slut med den private ejendomsret, ligesom vi skal have et klasseløst samfund med en hundrede procent økologisk landbrugsproduktion. Og hvor du som borger i dag er helt fri til at vælge repræsentanter for partiet, vil du, hvis Enhedslisten får magt som partiet har agt, altså ikke længere selv kunne vælge frit. Og i bund og grund skal hverken borgere eller erhvervsdrivende selv kunne vælge.For markedet - altså du og jeg - er ikke selv i stand til at vælge den rette vej. Den rette vej kender kun politikerne, forstår vi på partiets landbrugsordfører Maria Gjerding. Hun argumenterer således for en statsstyret tvangsomlægning til økologi - med mål i 2050.NU KAN DET jo være en ædel tanke, at man gerne ser en bestemt samfundsudvikling fremmet. Blot det hele foregår gennem en oplyst debat, hvor vi alle får mulighed for at træffe kvalificerede valg. Og ud fra debatter - eksempelvis om vores fødevareproduktion - kan vi så hver især træffe vore egne valg. Og ofte må man med sig selv foretage en afvejning. Hos Enhedslisten, formoder vi, at man har afvejet tingene, før man meldte ud, at vi danskere skal tvinges til at drive hundrede procent økologiske landbrug og spise hundrede procent økologisk - hvad enten vi ønsker det eller ej.DEN SLAGS MELDINGER kan man selvsagt mene om, hvad man vil. Vi har det ganske fint med, at man har mulighed for at til-eller fravælge økologi alt efter ens egne præferencer.Men nu er virkeligheden jo samtidig den, at stater - både de venstresnoede og de højresnoede - har »stolte« traditioner for at tage grueligt fejl, når det handler om at ville trække en bestemt livsstil ned over deres borgere.Vi kan derfor næsten ikke forestille os noget, der er mere tilbageskuende, gammeldags og historieløst end statslig økologi-tvang af en hel nation.ENDNU MERE HUL lyder argumentationen, når man ser på, hvilke opgaver staten svigter, mens Enhedslisten kræver stats-øko fra fødsel til grav. Man kan jo eksempelvis tænke lidt over, at tagvandet fra Christiansborgs kobbertag vil være totalt bandlyst som vanding af afgrøder. Også de urbane i Indre By.Tagvandet fra kobbertaget er nemlig forurenet i en grad, der umuliggør, at det bruges til vanding af afgrøder. Og mon ikke Christiansborg-kobberet går i grundvandet under København - eller direkte ud i Øresund? Det kan vi da ikke have -så i fremtidens øko-samfund må vi af med kobbertaget på Christiansborg og alle statslige bygninger.MENS DET ARBEJDE foregår, kan Enhedslisten og andre tænke lidt over, hvorfra midlerne skal komme til det renoveringsefterslæb, der gælder for alle offentlige bygninger.Ifølge Foreningen af Rådgivende Ingeniører har staten et efterslæb i størrelsesordenen 250-500 milliarder kroner.Fakta er således, at manglende statslig vedligeholdelse af den statslige bygningsmasse betyder, at varmen siver ud af bygningerne, ligesom der er et så dårligt indeklima i skole og institutioner, at det beviseligt påvirker læreres og elevers helbred negativt og går ud over vore børns indlæring.DER ER SÅLEDES mange steder, man kan vælge at prioritere sin indsats som politiker. Et sted at rette sin værdipolitiske kamp er selvfølgelig mod de landmænd, der på fuldt lovlig vis producerer nogle af verdens reneste, sundeste og mest bæredygtige fødevarer. Og beskylde dem for det modsatte.Og det er eksempelvis Enhedslisten i fuld gang med -inde under statens giftige kobbertag med varmen fossende ud af mure og vinduer. Samtidig med at man forsøger at bilde befolkningen ind, at kernesunde konventionelle fødevarer er det rene gift. Sådan kan man agere politiske platugler og lave følelsesbaseret spin, der flytter fokus fra de virkelige problemer, der er så tunge, at man ikke magter at løfte opgaven. Det er lige til at blive dårlig af.PLATUGLER Sådan kan man agere politiske platugler og lave følelsesbaseret spin, der flytter fokus fra de virkelige problemer, der er så tunge, at man ikke magter at løfte opgaven.

Den funky»Prejudice, wrote a song about it, like to hear it? Here it go.Free your miiiiind!«. Sådan starter En Vogues til stadighed helt forrygende ' Free Your Mind', der trods sin soulede dna mest af alt minder om en storslået ballade i bedste puddelrockstil.Og det er ment som en absolut kompliment. Der er så meget selvtillid, så meget power og så meget attitude i det nummer, og selv om sangen er ligeså gammel som Danmarks guldmedaljer ved fodbold-EM i ' 92, virker den hverken blegnet eller bedaget i sin racismekritik og sin uimponerende tilgang til stivbenede fordomme om kvinders påklædning. Desværre, fristes man til at sige. Men sangen holder stadig vand, og det samme gør - forhåbentlig - the original funky divas iEN VOGUE, der gæster DR Koncerthuset fredag med deres For the Love of Music Tour.Det lover i hvert fald godt, når man lurer på setlister fra turneens tidligere koncerter, hvor sange som ' My Lovin' (You're Never Gonna Get It)', ' Don't Let Go (Love)', ' Whatta Man' og - selvfølgelig - ' Free Your Mind' har været fast inventar.En Vogue - For the Love of Music Tour. 21. april.Studie 2, DR Koncerthuset. Kbh. S WWW drkoncerthuset.dk.Den kirkeligeTrænger man til en koncert lidt væk fra den slagne Vega-vej, hvor man alligevel altid farer vild i de indviklede trappeopgange - den navnkundige jydelabyrint - og altid får lidt gammelmandsondt i lænden af at stå op, ja, så er der hjælp at hente fra en uventet kant. Det er nemlig kvinden med en af landets fineste stemmer, PERNILLE ROSENDAHL, der har valgt at drage ud på en noget utraditionel danmarksturné, hvor hun simpelthen spiller koncert i en række udvalgte kirker.Turneen bringer hende både til Køge, Nakskov, Odense, Aarhus, Silkeborg og til slut Aabenraa, men inden da skydes det hele i gang i Christians Kirke i Indre By.Efter en lang karriere i bands som Swan Lee og The Storm udgav Pernille Rosendahl sidste år sit debutalbum i eget navn. Det bar titlen ' Dark Bird', og fik fire hjerter her i avisen, hvor Lucia Odoom skrev: »Der er ikke de store dramatiske gotharmbevægelser, som kendetegnede The Storm, og heller ikke den ufarlige vintageimødekommenhed, der kendetegnede Swan Lee. ' Dark Bird' lyder mere intuitivt«. Til kirkekoncerterne kan man dog efter sigende høre lidt af det hele - rygtebørsen snakker allerede nu om en coverversion af ' Langebro'.Pernille Rosendahl. 21. april. Christians Kirke, Kbh. K WWW christianskirke.dk.Den eksperimenterendeSøndag eftermiddag på nørrebrospillestedet Stengade, der egentlig ligger i nummer 18, selv om det er bedst kendt som Stengade 30, er der noget så sjældent som en eftermiddagskoncert, der begynder kl. 15 på førstesalen, der i gamle dage hed Stalingrad.Kvinden bag hovednavnets alias, EXCELSIOR, Anja T. Lahrmann, er nu en temmelig erfaren kvinde i det danske musiklandskab.Hun har en fortid i det virkelig gode folkrockband Spillemændene, der også talte Thorbjørn Radisch Bredkjær, bedre kendt som Bisse. Og så udgør hun en tredjedel af bandet med det pragtfulde navn Ice Cream Cathedral, der spiller forførende selvsikker og dragende popmusik med lange nysgerrige drømmefangerfingre, som stikker i et væld af retninger. Nu springer Lahrmann så ud som solist, men hvad det betyder for musikken, må søndagen vise. Ifølge hendes facebookprofil gør hun sig i polyfoniske bekendelser.Bliv klogere på den, ehm, genre, og få kraniet bombarderet med lyden af en kreativ kraft ud over det sædvanlige, når Excelsior indtager Stengade.Klub Avantgarde &amp; Sneum Instituttet præsenterer Excelsior.23. april kl. 15. Spillestedet Stengade, Kbh. N.WWW stengade.dk pernille.jensen@pol.dk .

Bønnen fra støjplagede beboere i København er blevet hørt.Københavns Kommune forsøger i hvert fald nu at dæmme op for bylivets larm ved at ansætte omkring 4 ekstra støjvagter til sit korps på godt 10 vagter.»For os handler det hele om at sikre den balance, der skal være imellem at bruge byen og bo i byen. Og så er vi nødt til at sætte ind på alle de punkter, hvor vi har mulighed for at regulere og arbejde forebyggende, så vi kan medvirke til at skabe den balance«, siger Rikke Hvelplund, der er centerchef i Teknik-og Miljøforvaltningen i Københavns Kommune.Støjvagterne finansieres af en del af en større sum penge på 1 million kroner, som Københavns Kommune afsætter til flere projekter.Kommunens støjvagter kan ikke behandle klager om almindelig gadeuorden, men rykker ud, hvis de får henvendelser fra borgere om støj fra restauranter, cafeer, barer eller udendørsarrangementer, som kommunen har givet tilladelse til. Når det gælder anden larm på gaden som piratfester, gademusikanter og cykeltaxier uden tilladelse, er det en politiopgave.Beboere har klaget længe Beslutningen om at indsætteBeslutningen om at indsætte flere af de såkaldte nattelivsvagter kommer, efter at beboere i særligt Indre By i flere år har klaget over larm fra gademusikanter, udendørsarrangementer og restauranternes udeservering. Og især over larm, uro og affald fra festende unge mennesker i aften-og nattetimerne.»Det er ikke et enkelt problem at løse, for man er selvsagt nødt til at sætte ind på mange områder for at skabe bedre balance i byen. Nattelivsvagterne er en af de muligheder, kommunen har for at medvirke til det. Derfor skal vi have støjvagter på gaden flere dage om ugen«, siger Rikke Hvelplund.Indtil nu har kommunen haft støjvagter på arbejde mellem klokken 21 og 3 fredag og lørdag. Allerede fra denne uge vil der være en ekstra støjvagt på gaden om torsdagen, og fra juli vil støjvagtposten være bemandet i alle ugens dage fra mandag til søndag.»Vi prøver med det her forsøg at se, om der faktisk også er behov for nattelivsvagterne i hverdagene«, siger Rikke Hvelplund.De udvidede arbejdstider gælder i første omgang til udgangen af 2017. Vagterne skal fremover også stå for intensiveret opsøgende kontrol med udendørsarrangementer og udeservering.Rikke Hvelplund forklarer, at nattelivsvagternes forebyggende indsats skal skærpes og øges, så »virksomheder og arrangører får fokus på, at der er et problem, som de også har et ansvar for at løse«. Er I bange for at ødelægge Københavns by-og natteliv med øget kontrol? »Der skal være plads til begge dele. Det er jo en hovedstad og en metropol, og der vil altid være et behov for at bruge byen til andet end bare beboelse«, siger Rikke Hvelplund.Ingen støjvagter efter klokken 3 Søren Rud er formand i Nørre Kvarters Beboerforening og bor i det indre København.Han hilser støjvagternes udvidede åbningstider velkommen, men mener, at de godt kunne udvides endnu mere.»Støjvagterne er vores eneste lille halmstrå.Men der er 2.000 bevillinger (tilladelser til at servere alkohol, red.) i København, og lige nu er de kun 2 på arbejde ad gangen. De kan jo ikke nå forbi alle steder, og vi kan ikke ringe hele tiden«, siger han.»De største problemer herinde i Studiestræde er mellem klokken 5 og 7 om morgenen.Der er der jo ingen støjvagter«, siger han med henvisning til, at kommunen ikke har planer om at udvide opsynet til efter klokken 3.»Vi skal selvfølgelig have undersøgt, om larmen fortsætter senere på natten. Og så kan det være, vi laver en yderlige udvidelse på sigt. Det ene udelukker ikke det andet«, siger Rikke Hvelplund.Søren Rud mener, at støjvagterne primært fungerer som »symptombehandling« og savner fortsat mere reel handling fra kommunen.»Der er ingen konsekvenser, når man får besøg af støjvagterne. Det er mest bare dialog og så en brevudveksling, hvis det er rigtig slemt. Ikke nogen handling.Kommunen skal have fat om roden til det her, bevillingerne. Dem er der ingen, der har forsøgt at nedbringe«, siger han.signe.vilsbøl@pol.dk Der er ingen konsekvenser, når man får besøg af støjvagterne.Det er mest bare dialog og så en brevudveksling, hvis det er rigtig slemt Søren Rud, beboerformand.
LARM Københavns Kommune indfører som forsøg vagter inattelivet alle ugens dage. »Symptombehandling«, mener beboere.
De har et i Berlin og i Oslo, og snart får København også et litteraturhus. I maj måned åbner Litteraturhuset Vandkunsten. Det bliver to etager i hjertet af København, som skal rumme en boghandel, en kombineret restaurant og café - og danne rammen om litterære og musikalske arrangementer.»Huset skal appellere til alle, som har interesse i litteratur, både skønlitteratur og faglitteratur.Og så skal det være et samlingssted, som også føles hjemligt,« siger Claes Benthien, der sammen med Søren Møller Christensen står bag litteraturhuset.De er henholdsvis redaktør og forlægger på Forlaget Vandkunsten, som også finansierer projektet, der ikke er offentligt støttet.Det betyder dog ikke, at boghandlen bliver forbeholdt forlagets litteratur. Slet ikke. Men fokus bliver ikke nødvendigvis det, der rammer bestsellerlisterne.»Når man går ind i boghandlen, skal man være sikker på, at man kan finde litteratur, som holder et højt niveau, men som også kan være banebrydende, tankevækkende og så meget andet. Det bliver ikke en mainstreamboghandel, så vi kommer ikke til at ligge inde med så mange krimier. Det vil vi overlade til vores kolleger i boghandler rundt omkring i landet,« siger Claes Benthien.Der har tidligere været forsøg med litteraturhuse i København, der ligger flere bogcaféer rundt omkring i byen, og på Nørrebro findes Litteraturhaus i Møllegade. Men noget, der kommer til at adskille det nye litteraturhus fra andre bud, er, ifølge Claes Benthien, at Litteraturhuset Vandkunsten ikke kun har åbent i forbindelse med arrangementer.»Det skal være et levende hus. Vi kommer til at have åbent dagligt. Fra tidlig morgen, hvor man kan komme ind og læse sin morgenavis og spise morgenmad, til om aftenen, hvor man kan komme og spise aftensmad. Samtidig kan man snuse rundt i vores boghandel. På den måde er det tænkt som, jeg vil ikke sige bogcaféernes svar på 7-Eleven, men det bliver et tilgængeligt sted fra morgen til aften,« siger Claes Benthien.Litteraturhuset Vandkunsten skal ligge i Nybrogade 28 i Indre By. Med udsigt til Thorvaldsens Museum og Christiansborg.Intentionen er europæisk, som Claes Benthien formulerer det: »Vi har kigget på litteraturhuse i Europa. Vi har skelet til litteraturhuset i Oslo, og så er der Litteraturhaus i Berlin, som lever i bedste velgående.« Selv om boghandler på stribe lukker rundt om i landet, tror initiativtagerne på en fremtid for et litteraturhus.»Hos os får man mange oplevelser i én. Det bliver ikke en isoleret oplevelse. Det er en tendens, man finder overalt i Europa: At man prøver at skabe et miljø omkring noget, som går ud over det, der er kernen i det.« Jakob Vedelsby, formand for Dansk Forfatterforening, kalder det nye litteraturhus for en rigtig god nyhed.»København har brug for et samlingssted for litteraturen, og jeg er sikker på, at danskerne vil tage godt imod det. Samtidig vil et sådan hus skabe større opmærksomhed om litteraturen og forfatterne - og det kan vi kun være glade for.« Dansk Forfatterforening har i et par år arbejdet med lignende tanker om at etablere et litteraturens hus i København: »Litteraturhuset Vandkunsten har nu overhalet os indenom, og det har jeg det fint med. Initiativet er fremragende og fra Dansk Forfatterforenings side bidrager vi hellere end gerne til at få det nye hus til at sprudle med litteratur og forfattere.«.jeba@berlingske.dk 
Lige om lidt får København et nyt litteraturhus efter tysk og norsk forbillede.
»Fremtiden er sort«, er en udtalelse, jeg ofte støder på, når jeg færdes blandt mine medstuderende. Jeg mener ikke, at fremtiden er sort, og det bekymrer mig, at flere har erhvervet sig denne excentriske og forkælede karakter. Jeg vil i dette indlæg italesætte tendensen til utaknemmelighed, og hvordan modgang håndteres blandt de danske studerende.Jeg går ind for bevarelse af SU.Jeg går ind for, at alle skal have lov til at ombestemme sig, når det gælder deres uddannelse. Jeg går ind for orlov, tænkepauser og at dannende rejser skal "afkriminaliseres" i uddannelsesøjemed. Til gengæld går jeg ikke ind for, at vi som studerende skal skam-malke vores velfærdsstat, samtidigt med at vi beklager os over enhver nedskæring eller unode, som kommer fra rektors kontor eller Christiansborg.Beklagelser, som ikke bliver fulgt op af forslag til løsninger og kompromiser, skaber kaos og frustrationer.Nej tak.Jeg er efter seks år som studerende på et dansk universitet af den opfattelse, at caffe latte-pausesnakken i høj grad bidrager til unødvendig ophidselse hos den enkelte studerende. En ophidselse, som spreder sig som steppebrande på fakulteterne, hvor de studerende ukritisk tilegner sig sidemandens negative holdninger uden et politisk engagement eller holdepunkt.Modtageligheden over for "det er for dårligt"-retorikken fordærver i min optik følelsen af taknemmelighed; taknemmelighed, som efterhånden er et fremmedord, når man taler om uddannelsessektoren.Ligesom mange andre er jeg som studerende interesseret i verdens bedste fundament, inden jeg kalder mig kandidat. Men det er mit ansvar og min indsats, som afgør, hvordan udfaldet bliver. Så længe nedskæringerne ikke spænder ben for adgangen til den ønskede uddannelse, mener jeg, at vi (læs: studerende) kan komme langt med at justere på vores livsstil, mentalitet og arbejdsindsats.Vi skal ikke se os selv som den fortabte eller skrøbelige folkegruppe "børnene". Vi er unge, og vi er voksne, husk det. Og som danske studerende er vi overdoseret med privilegier og bør sprudle med overskud, styrke og ansvar. Alle tiltag skal ikke være til den studerendes gunst, bare fordi "vi er fremtiden", og vi må ikke græde, hver gang "en Lego-klods" bliver taget fra os. Vi er fremtiden.Lige så meget ansvar som systemet har for at føre os helskindet igennem studiet, endnu større ansvar har vi selv for at knokle for at være rustet til arbejdsmarkedet, når tiden kommer. Ja tak.Kan vi ikke beklage os og stadigvæk være taknemmelige? Måske. Men hvornår stopper vi? Ud over at være den teknologiske, frie generation er vi også den beklagende generation.Generation "av, det gjorde ondt". Intet er nogensinde godt nok, og når staten frarøver os et privilegium, flyver tweets og læserbreve om alles ører, før afgørelsen overhovedet effektueres.Jeg føler, at vi overser, at velfærdsstaten kræver opretholdelse og nytænkning for at overleve, og at tiltag nogle gange er nødvendige, når landets ressourcer desværre ikke er uanede.Det ville måske klæde mit debatindlæg at trække paralleller mellem Nordens lande eller landets andre sektorer. Men det kræver en større research at sammenholde uddannelsespolitik mellem lande, da mange faktorer spiller ind jf.skatter, leveomkostninger, bni, m. m.Desuden bør Danmarks ressourcer ikke betragtes som et købmandsregnskab, hvorfor det er irrelevant og dermed unødvendigt at trække paralleller mellem sektorerne. Til trods for dette mener jeg, at vi er nødt til at se ud over vores egen Macbook og erkende, at andre sektorer ligeledes halter og ligeledes lider.Jeg mener, at det er utopisk at efterstræbe det perfekte uddannelsessystem, når situationen i landet er uperfekt. Løsningen må være at finde en gylden middelvej mellem nikkedukkementaliteten og pseudobrokken.Dialog mellem studerende og beslutningstagere, ja tak.Jeg sætter oprigtigt talt stor pris på mine medstuderende, der aktivt tager stilling og ytrer sig, når det gælder udvikling og forandring i uddannelsessektoren. Det er lige nøjagtig dem, som gør en forskel ved både direkte og indirekte at være til stede, når beslutningerne bliver truffet. Tak for det.Men alle os andre: Blinde beklagelser og demonstrationer uden løsningsforslag eller saglige refleksioner er i min optik tåbelige og formålsløse.Sidestillet med fortællingen om Peter og ulven, ønsker jeg ikke en mundkurvkultur, men nærmere en selektion af brok fra pseudobrok, så væsentligheden ikke forsvinder, og de gode intentioner ikke drukner i ligegyldigheder.Jeg sidder til dagligt som studerende i det nye Mærsk-tårn på Københavns Universitet i indre by.Foran mig højt kompetente undervisere, og bag mig en himmel af "lysende æbler". Betalt uddannelse, tilgængelig viden og moderne teknologi er tre privilegier, som vi alle drager nytte af.Vi er meget heldige, og jeg er meget tilfreds.
Ugens udvalgte Vi er unge, og vi er voksne, husk det. Og som danske studerende er vi overdoseret med privilegier og bør sprudle med overskud, styrke og ansvar.
Hvis Chase Careys karriere som administrerende direktør for Liberty Media skulle gå i vasken, venter der stensikkert en rolle i en western for den 64-årige amerikaner med det fyldig sherifoverskæg.Onsdag kan man dog møde ham i København i rollen som manden, der er med til at bestemme, om et Formel 1-løb i København kan lade sig gøre.Her mødes Chase Carey med hovedparten af de danske beslutningstagere, hvor fundamentet til et løb fra 2020 skal lægges.Første kaffetår indtages med erhvervsminister Brian Mikkelsen (K), hvor økonomien er på dagsordenen. Det danske bud skal finansieres af offentlige og private midler, og hidtil har Brian Mikkelsen kun sagt, at Danmark er interesseret.Efter mødet tager Chase Carey til Dansk Erhverv i børsen.Stedet er ikke tilfældigt valgt ifølge Helge Sander, der er projektkoordinator.»Dansk Erhvervs bidrag til at få Formel 1 til Danmark er, at vi må låne børsen fra mandag til mandag i løbsugerne.Det bliver hovedkvarter for Formel 1-organisationen, hvor der både vil være mødelokaler og kontorer,« siger Helge Sander.En væsentlig detaljeDen detalje er ikke uvæsentlig at bide mærke i. Det danske bud på at afholde Formel 1 er omkring 300 mio. kr. pr.løb, og dette er under, hvad det koster for andre nationer.Men ved f. eks. at låne lokaler holdes udgifterne nede.»Vi laver en jysk tilgang.Hvad der er sparet i udgifter, er også indtægter. Når vi låner børsen, sparer vi jo en masse penge,« siger Helge Sander.Da det kom frem, at man planlagde et Formel 1-løb i Danmark til 300 mio. kr., blev der rystet på hovedet af tallet, da det ligger under prisen på mange af de udenlandske løb.Men Helge Sander tvivler ikke på beløbet.»Vi er ved at få kvalificeret budgettet, men der er ikke nogen ting, som har skubbet i den forkerte retning, snarere tværtimod,« siger Helge Sander.Han har undersøgt prisen for helt praktisk ting som betonen, der skal indhegne banen, håndteringen af billetter og antallet af medarbejder i en eventuel organisation omkring et årligt Formel 1-løb.Første forhindring er dog, at parterne finde ud af, hvad en licens til at afholde løbet koster. Det kan komme an på, hvor mange penge Liberty Media kan få ud af indtægterne omkring løbet.Formel 1 som eventUd over billetindtægter er der også andre ting på programmet.»Det er f. eks. merchandise, salg i boder og hvor mange pct. Liberty Media skal have, hvis vi f. eks. arrangerer et cykelløb på ruten onsdag aften. Det kan også være, hvis vi fletter et firmanavn ind i titlen, sådan at det ikke bare er "dansk grandprix",« siger Helge Sander.Liberty Media har flere gange fastslået, at et Formel 1-løb skal være en event, og der skal danskerne også lave forventningsafstemning.»Liberty Media vil gerne have noget, der ligner Super Bowl, og derfor har jeg haft møder med Tivoli, Parken, Royal Arena og Det Kongelige Teater. Men hvad er konditionerne, hvis vi laver F1-koncerter eller andre ting de steder? For Liberty Media er det en forudsætning,« siger Helge Sander.Længden af kontrakten er også et uafklaret spørgsmål.»Liberty Media har sagt fem år, og vi siger tre år, men vi skal tale om en længde på tre, fire eller fem år,« siger Helge Sander.Carey på politisk visitUd over at få økonomien på plads skal Borgerrepræsentationen i København også overbevises om, at indre by skal lukkes af i en periode omkring løbet.Derfor tager Chase Carey også på besøg hos Københavns overborgmester, Frank Jensen (S), efter besøget på børsen. Derefter indledes de første forhandlinger mellem Chase Carey og Helge Sander og co.Her kan Helge Sander bruge helt nye tal fra Liberty Media i forhandlingen. Fredag kom det frem, at antallet af tv-seere i Danmark er steget med 14,1 pct. fra 2016 til 2017.»Det er selvfølgelig positivt.Selv når jeg bevæger mig rundt til andre møder end det, der handler om Formel 1, mærker jeg, at interessen er stor. Det er positivt, ikke bare fordi vi skal mødes med Chase Carey på onsdag, men mindst lige så positivt i relation til det politiske miljø og erhvervslivet. Der betyder interessen og opmærksomheden kolossal meget,« siger Helge Sander.thomas.lund@jp.dk Vi laver en jysk tilgang. Hvad der er sparet i udgifter, er også indtægter.Helge Sander, projektkoordinator.
På onsdag kommer Formel 1' s direktør til København, og han skal diskutere to hovedpunkter for at få løbet til hovedstaden: økonomi og længde.
- Hold kæft, det er hårdt. Jeg prøver at få vejret.Jonna Simonsen er stakåndet, og tårer fra kulden løber ned ad kinderne. Hun er lige kommet op af Danmarks måske flotteste hul i jorden - trækkende med sin cykel.Den knap 2,5 milliarder kr.dyre vejtunnel, der nu forbinder Helsingørmotorvejen og Strandvænget på Østerbro, blev i går indviet, og dermed er en af Danmarks dyreste vejstrækninger erklæret for åbnet.Tog syv årTransportminister Ole Birk Olesen (LA) klippede snoren efter sin tale, og omkring tusind fremmødte cyklister begyndte herefter at trampe i pedalerne for at se det store og imponerende bygningsværk indefra. Tunnelen forventes dagligt at lede omkring 30.000 biler uden om Østerbro og dele af Indre By.Det bliver også første og eneste gang, at cyklisterne får lov til at se tunnelen indefra, for fra i dag er det kun bilister og tung trafik, der får glæde af den knap to kilometer lange vej og tunnel, det har taget syv år at bygge.- Det var fantastisk, og vi har jo ventet på den i mange år, da vi bor på Lyngbyvej på Østerbro, siger Jonna Simonsen.Hun glæder sig netop til, at der bliver mindre trafik ud til Lyngbyvej.Ekstra Bladets udsendte stødte også ind i Frederik Fussinger og Valeria Guerrieri.Frederik Fussinger trampede hårdt i pedalerne på vej op ad den stejle vej, mens kæresten sad komfortabelt i cykelvognen.- Det var specielt hårdt, da vi skulle opad, men det var til gengæld meget sjovt at køre nedad. Vi holdt os lidt bagved, fordi ladcyklen bliver lidt ustabil, når man kører for hurtigt nedad, siger Frederik Fussinger, der er positivt overrasket over den nye tilføjelse til området.- Jeg synes, det er en flot tunnel, når man kører ind og ud på grund af de her lysafskærmninger.Det giver en ret flot effekt. Designmæssigt har det en positiv effekt, siger Frederik Fussinger.Tegnede de første stregerEkstra Bladet var også så heldig at støde ind i en af de personer, der var med til at tegne de første streger til projektet for 20 år siden.- Vi tegnede de første streger i 1997-99 i Vejdirektoratet sammen med kommunen.Og vi var med til at lave de første undersøgelser i 1997, hvor det var en nordlig forbindelse ud til havnetunnelen.Så jeg har fulgt det næsten hele tiden. Jeg tror, det bliver en rigtig god aflastning af trafikken her på Østerbro, siger Niels Korsgaard.Man fornemmer da også en vis stolthed fra Niels Korsgaard over at se det endelige resultat stå færdigt nu.- Jamen, det er da fint. Det er altid rart at se, at det, man har tegnet på papiret, bliver en realitet, siger han med et smil.Godt den tunge trafik forsvinder- Vi er glade for, at der ikke vil være så meget tung trafik på Indre Østerbro længere.Hvis det kan afhjælpe situationen, er det jo perfekt, siger Merete Gottlieb.- Har I været generet af det i det daglige? - Når vi er ude i trafikken med børnene, så er der jo meget tung trafik. Strandboulevarden er hårdt ramt, siger Merete Gottlieb.Hun har sønnen Laurits og sin bror, Anders Gottlieb, samt hans søn, Frederik Gottlieb, med på cykeltur gennem den nye tunnel.- Det er en enestående mulighed for at prøve noget, man ikke kan prøve på et andet tidspunkt. Og det er helt sikkert sjovt for børnene at prøve at køre et sted, hvor der normalt kun vil køre biler.Og det er hendes søn enig i.- Det er fedt at prøve, lyder det fra Laurits Gottlieb.jaje@eb.dk Det var fantastisk, og vi har jo ventet på den i mange år Jeg synes, det er en flot tunnel.
ÅBEN: Knap 2,5 milliarder kroner har ny vejtunnel kostet - det forventes, at 30.000 biler og lastvogne nu dagligt kører uden om trængslen og trafiklysene, der venter forinden og for enden af Helsingørmotorvejen.
I mandags læste jeg på Facebook, at der hver måned er 3.000 jyder, som flytter til København. Det var ikke umiddelbart tal, der kunne underbygges, men Lis, som jeg skrev med, var vitterlig skråsikker på antallet. På trods af mine gentagne insisterende forsøg på at hive lidt dokumentation ud af Lis lykkedes det ikke, og nogle gange må man jo bare stole på folk.3.000 jyder hiver, ifølge Lis, hver måned teltpælene op i Sønderborg, Herning, Randers etc. og rykker til Danmarks store metropol. Jeg blev i øvrigt også fortalt, at det er derfor, man er nødt til at rydde Amager Fælled. Fordi jyderne kommer.Man ser det næsten for sig: Stationcaren, i fornuftig farve, så den engang kan sælges videre på dba. dk, vælter over bælterne med anhænger bagpå fyldt med alt muligt jysk såsom håndblendere, et sindigt temperament og en fornuftig opsparing. Så kommer de der og gentri-ficerer det hele.Tråden, jeg var havnet i på Facebook, handlede om den forandring, København har gennemgået de sidste 20 år, og koret af mennesker, der i den forbindelse havde følt sig umådelig uretfærdigt behandlet, var ikke lille.Det største problem syntes at være, at Vesterbro simpelthen var blevet for pæn. At man nærmest ikke kan slentre ned ad Sønder Boulevard uden at snuble over caféburgere, glade børn, kongeblå frakker og jyske dialekter. Alt var simpelthen bedre i gamle dage. Inden jyderne kom. Det hele var jydernes skyld.Lad mig derfor fortælle jer en pudsig historie fra det virkelige liv: I sidste uge skulle jeg køre fra Indre By til Vesterbro i bil. Helt præcist skulle jeg fra Gothersgade til Estlandsgade. Jeg blev derfor guidet igennem den umulige trafik over Rådhuspladsen, hvor jeg, mens jeg var millimeter fra at køre en anarkistcyklist ned, tænkte, at jeg snart bliver syg, hvis jeg skal blive ved med at se på de grønne vægge ind til metrobyggeriet.Derefter drejede jeg ned ad Vesterbrogade, hvorefter gps'en på min iPhone fortalte mig, at jeg skulle dreje ned ad Colbjørnsensgade, og der så jeg så noget, som fik mig til at klukle helt for mig selv. Altså ikke i Colbjørnsensgade, men på min hvide iPhone. Google Maps skrev nemlig, at den blot lige ville orientere mig om, at jeg altså befandt mig i »den hårde ende af Istedgade«. Det studsede jeg over, mens jeg kort overvejede, om jeg skulle låse bildørene på min hvide middelklasse-Ford Ka, men det ville alligevel nok være for jysk en opførsel for en bornholmer som mig.Mit instinkt sagde mig dog, at det nok var meget godt lige at holde lidt ekstra øje, så jeg spejdede rundt efter lidt ' hård ende-opførsel', hvad det så end er, men jeg blev hurtigt forstyrret af en mand på en christianiacykel med hund på ladet og rød hue på hovedet, der væltede ud foran mig.Jeg skyndte mig videre og nåede heldigvis at slippe væk, inden den hårde ende sådan rigtig foldede sig ud, men: Lis, John og alle I andre fra facebooktråden: Når nu I sådan går rundt og savner Vesterbro, fra før kulturradikalismen, jævne fortove og cafémælken indtog bydelen, så tænd for smartphonen, og bed den om at tage jer til den hårde ende af Vesterbro. Og stop så dæmoniseringen af jyder. Je suis jyderne på Vesterbro. Ellers sender jeg Thomas Helmig efter jer, og han er notorisk kendt for at banke virkelig længe på.ibyen@pol.dk .Je suis jyderne på Vesterbro.Fakta: MIKROPORTRÆT Sandie WesthAlder og bekræftigelse? 30 år og radiovært.Hvad er jysk på den fede måde i Kbh? »Thomas Helmig til alle fester. Hvis det stod til mig, rejste man en statue af manden. Evt. ved siden af H. C. Andersen på Rådhuspladsen.Soundtrack til at komme i jysk stemning? »Alt godt, der nogensinde er kommet ud af Aarhus! Thomas Helmig, Poul Krebs, Steffen Brandt, Tina Dickow«. Hvor går du hen for at mænge dig med jyder? »Sommersted på Vesterbro. Der er altid gode chancer for en lang snak med en imødekommende jyde«.

Det skal være slut med at score skattefrie indtægter på 50.000, 60.000 eller 70.000 kr. om året ved at leje sin bolig ud via Airbnb. Samtidig med at regeringen vil øge det skattefri bundfradrag for at udleje boliger fra 24.000 til 36.000 kr. om året, lægger den op til at fjerne en regel, der giver et endnu højere skattefradrag for udlejning af dyre lejligheder og huse.»Det er vigtigt for regeringen, at vi har regler, der er enkle og lette at forstå, og som dermed sikrer, at der bliver betalt korrekt skat. Med ordningen giver vi et højt og ensartet fradrag på 36.000 kroner til alle, der udlejer igennem en platform, og som indberetter til skattevæsnet«, forklarer erhvervsminister Brian Mikkelsen (K) i en mail.De nuværende regler rummer en såkaldt 1,33-procents fradragsregel. Den betyder, at udlejere har kunnet leje skattefrit ud for 1,33 procent af den offentlige ejendomsvurdering. Det vil i praksis sige, at hvis man har et hus, som er vurderet til 6 millioner kroner, har man skattefrit kunnet leje ud for 80.000 kroner om året uden at skulle betale skat af det. På samme måde har der været skattelempelser for dyre udlejningslejligheder.Erhvervsministeren forklarer om baggrunden for forslaget: »For langt de fleste vil det betyde et højere fradrag end i dag. For ganske få borgere, som har en bolig med en meget høj offentlig ejendomsvurdering, vil det nye fradrag opleves som en stramning, men for denne gruppe laver vi en overgangsordning«. Landets hoteller har oplevet udlejning via Airbnb som unfair konkurrence, fordi Airbnb ikke har indberettet udlejernes indtægter til Skat. En kortlægning i Politiken i sommer viste, at der alene i København var knap 19.100 personer, der lejede en bolig ud via Airbnb. Af dem lejede knap 1.800 mere end en lejlighed eller et værelse ud.»Vi er glade for, at man ikke længere vil kunne få meget store skattefri indtægter ved at leje ud. Vi er også glade for, at der bliver en pligt til at bruge en portal, som indberetter til Skat, hvis man vil have fradraget. Den manglende indberetning har været det helt store problem«, siger direktør Katia Østergaard fra hotellernes organisation Horesta.Ifølge Politikens kortlægning var den gennemsnitlige Airbnb-bolig tilgængelig for udlejning i 88 dage eller næsten 3 måneder.»For den enkelte vil lysten til at leje ud nok aftage, i takt med at gevinsten daler«, siger Katia Østergaard.Christian Eriksen fortalte i sommer Politiken, hvordan han og et par kammerater lejede deres lejlighed i Indre By ud for 80.000 kroner på blot 30 dage. De har i øjeblikket en skattefri bundgrænse på godt 50.000 kroner. Han er medstifter af Lejlighedsvis, som administrerer korttidsudleje af 150 lejligheder gennem Airbnb og er Danmarks største af sin slags. Han er tilfreds med regeringens udspil, men ærgrer sig over, at 1,33-procents fradragsreglen efter planen forsvinder.»Jeg er ked af, at fradraget bliver mindre, men jeg tror ikke, at det vil få stor betydning for udlejningens omfang. Jeg vil ikke selv skære ned«, siger Christian Eriksen.»Det giver god mening med et krav om indberetning, hvis man vil have fradraget«, siger han.thomas.flensburg@pol.dk For den enkelte vil lysten til at leje ud nok aftage, i takt med at gevinsten daler Katia Østergaard.
DELEØKONOMI Regeringen vil lægge loft over de skattefri indtægter fra Airbnb.
Luk helt ned for bilkørsel i Københavns middelalderby og gør, hvad der kræves, for at forbedre de københavnske cyklisters forhold. Også selv om det bliver på bekostning af byens bilister.Det er holdningen blandt et flertal af københavnerne i en ny Kantar Gallup-måling for Berlingske.Her er 647 repræsentativt udvalgte respondenter, der alle er bosat i Københavns Kommune, klare i mælet, når det kommer til kampen mellem den to-og firehjulede: Byens cyklister skal opprioriteres, også selv om det betyder, at forholdene for bilister bliver forværrede.56 pct. svarer således, at de er enige (31 pct.) eller overvejende enige (25 pct.) i, at politikerne på Københavns Rådhus bør skabe bedre forhold for cyklister - også selv om det måtte gå ud over forholdene for bilister. 24 pct. er uenige eller overvejende uenige i udsagnet. Samtidig mener knap halvdelen af de adspurgte, 49 pct., at den ældste del af København, middelalderbyen, bør lukkes helt af for biler.Teknik-og miljøborgmester Morten Kabell (EL) holder sommerferie, men hans partifælle og medlem af Teknik-og Miljøudvalget i København Allan Mylius Thomsen står til rådighed.Han er født og opvokset i København, bosat i middelalderbyen og »overhovedet ikke overrasket« over københavnernes prioritering: »Alle københavnere, der kommer i Indre By, oplever de her trafikale problemer, og derfor kan enhver rent logisk se, at vi er nødt til at gøre noget. Pendlingen til København får byen til at sande til, den er altså bygget til hestevogne,« siger Allan Mylius Thomsen.Han forklarer også københavnernes svar med, at folk oplever, at bilen langtfra er den hurtigste transportform i byen, ligesom det er et fåtal af byens borgere, der overhovedet har bil. Ifølge en Momentum-analyse, som er baseret på tal fra Danmarks Statistik, havde kun 28,8 pct. af københavnerne adgang til bil i 2015.»Jeg har aldrig selv haft kørekort til bil, og jeg er trods alt 69 år. I stedet kommer jeg lynende hurtigt rundt i min by på min cykel eller mine ben, og har jeg travlt, kan jeg tage en taxa,« siger Allan Mylius Thomsen Det er særligt de 18-35-årige københavnere, som er enige i, at cyklister skal tilgodeses i forhold til bilister (68 pct.), men også knap halvdelen af de 36-59-årige (48 pct.) og de + 60-årige (47 pct.) erklærer sig enige eller overvejende enige i betragtningen.Af de københavnere, som stemte på et parti i rød blok ved folketingsvalget i 2015, er 65 pct. enige eller overvejende enige i prioriteringen.Til gengæld deler spørgsmålet den borgerlige lejr i to, og mens 38 pct. af de københavnske vælgere, som stemte på et parti i blå blok ved seneste valg, svarer, at Københavns Kommune bør skabe bedre forhold for cyklister, selv om det forværrer forholdene for bilister, er 40 pct. af byens borgerlige vælgere uenige eller overvejende uenige i udsagnet.»En tanke uden hold i virkeligheden«Spidskandidat til Borgerrepræsentationen for de Konservative Jakob Næsager har flere gange forsøgt at sikre københavnerne flere parkeringspladser og billigere beboerlicenser samt tordnet imod Enhedslistens forslag om, at hele København skal være betalingszone i fremtiden.Han mener slet ikke, at det er nødvendigt at bede københavnere vælge enten eller.»For mig at se er det ikke sådan et nulsumsspil, hvor vi skal begynde at tage noget fra nogen.I stedet er det et spørgsmål om at skabe merkapacitet til både cykler og andre transportformer,« siger Jakob Næsager og foreslår, at pladsen kan findes ved at lave flere broer, rykke parkeringspladser ned under jorden og etablere cykelkorridorer: »Ved at skabe flere smutveje til cyklisterne behøver vi ikke at indskrænke vejene.« I forhold til et bilforbud i middelalderbyen, mener Jakob Næsager, at det er »en romantisk tanke, som ikke har hold i virkeligheden«. Han frygter, at et forbud i den del af København vil få betydning for, hvordan middelalderbyen kan fungere i fremtiden. Især mener han, at bymidtens erhvervsdrivende som blandt andre speciallæger og frisører vil miste omsætning, hvis ikke kunder og klienter kan køre dertil.perd@berlingske.dk Fakta: GALLUP Københavnerne prioriterer cykler over biler»Politikerne på rådhuset bør skabe bedre forhold for cyklister - også selv om det måtte gå ud over forholdene for bilister.« Overvejende enig »Den gamle middelalderby bør lukkes af for biler.«.
Københavnerne mener, at byens cyklister skal have bedre forhold - også selv om det betyder ringere forhold for byens bilister. De borgerlige vælgere i København er splittede i spørgsmålet.
Romaer, der stjæler sukker fra kaffeautomater, sviner, efterlader skrald og på aggressiv vis tigger om forbipasserende kunders penge eller i det hele taget generer, er blevet en fast del af hverdagen for flere butikker i København. Det fortæller flere butiksbestyrere i hovedstaden, som BT har talt med.En af dem er Mikael Aagaard, der bestyrer Fakta-butikken ved Nørreport i København. Han oplever på daglig basis, at romaer er et problem for hans butiksdrift, især fordi de både tigger og sviner foran butikken.»De fylder enormt meget. Vi har en svinesti af skrald altid, for de rydder ikke op efter sig, og så sidder de og tigger. De er rimelig aggressive på tiggeriet,« forklarer Mikael Aagaard, der flere gange har prøvet at stikke en kost i hånden på folkene foran butikken for at få dem til at rydde op efter sig selv.Hede diskussionerHan har oplevet problemet som værende særligt slemt det sidste halve til hele år, og generelt har problemet med romaer i København været et varmt diskussionsemne de seneste uger, hvor det er kommet til sammenstød mellem romaer og danske hjemløse. Og så sent som i går eftermiddag ryddede Københavns Politi tre ' utryghedsskabende lejre med udenlandske hjemløse i København'.Det skete ved Ørstedsparken, Sankt Johannes kirken og Vor Frue kirke, hvor i alt 22 rumænere blev anholdt. Tidligere er andre primitive lejre blevet ryddet af politiet på bl. a. Islands Brygge, i Lille Kongensgade, Vesterbrogade og Nyropsgade.Og alene i år er ca. 150 romaer blevet anholdt, oplyser Københavns Politi.Problemet med romaer i Københavns kommune er ifølge overborgmester Frank Jensen (S) taget til de seneste år. I et brev til Statsministeriet har han bedt regeringen om hjælp til at løse problemet med et stigende antal flaskesamlere fra udlandet. Siden har statsminister Lars Løkke Rasmussen (V) fremsat et lovforslag, der, hvis det, som alt tyder på, stemmes igennem, fordobler straffen for ' utryghedsskabende tiggeri' fra syv dages betinget fængsel til 14 dages ubetinget fængsel.Ifølge Mikael Aagaard er problemet med romaer blevet uoverskueligt, og han har efterhånden opgivet at gøre noget ved den gruppe på 15-20 romaer, der fast holder til ude foran forretningen.»Det er jo håbløst, og jeg kan ikke se, hvad pokker jeg skulle gøre. Man skal hele tiden være efter dem. De har ikke nogen pli. Vi har en kaffeautomat, og så fylder de lommerne med sukker fra den. Uanset hvor meget vi sætter frem, er det væk en time efter,« forklarer han.Tyveri er dog ikke et generelt problem i Mikael Aagaards butik, understreger han. Informationsdirektør hos Coop Jens Juul oplyser til BT, at der er flere af deres butikker i København, der oplever problemer med romaer.Stjæler i butikkenSuperbrugsen på Christianshavns Torv er et af de steder, og her har det omvendt ikke været svineriet, men tyveri, der har været det store problem.»De stjæler i butikken, og det har stået på længe. Det er eskaleret inden for de sidste to-tre måneder,« siger butiksbestyrer Martin Kjær, som dog har oplevet, at problemet er blevet mindre, efter politiet er begyndt at patruljere oftere i området.Københavns Kommune anslår, at der befinder sig mindst 1.000 romaer i kommunen. Det er dog ikke et præcist tal, da man ikke registrerer folk på etnicitet.Peter Ellermann, der er afdelingsleder i Hjemløseenheden under Socialforvaltningen i Københavns Kommune, oplyser, at mange udenlandske hjemløse holder til i indre by, Nørreport, Nørrebro Station og Dronning Louises Bro. Det gælder desuden også starten af Vesterbro og Christianshavn.Forslaget om en fordoblet straf for ' utryghedsskabende tiggeri' blev førstebehandlet 2. juni og kan blive endeligt stemt igennem 14. juni.fima@bt.dk dans@bt.dk tian@bt.dk 
POLITIAKTION Politiet slog igen i går til og ryddede tre roma-lejre i København. Butiksbestyrere beretter om tyveri, svineri og chikane.
ENDELIG LAGDE HUN SIG PÅ MIT BRYST! MIT HJERTE HAMREDE HASSAN PREISLERD et var sommeren 1988. Jeg havde ladet mit hår gro langt og taget job bag baren på en smart café med et fransk navn. Jeg havde skiftet skjorten ud med T-shirts og revet huller i mine Levis 501. Jeg var overgået fra Prince til Camel og fra rom/ cola til Jack Daniels. Og så havde jeg ladet Camilla blive ude i betonbyggeriet.Man havde tilbudt mig en position som prospect til Storbyslænget, så det var let at gå fra forstadskæreste og omegnsvenner. For i Indre By fik jeg invitationer til tagterrassefester med 80er-celebrities og retten til at gå i en stor bue uden om natklubkøen. Men vigtigst af alt: Jeg fik adgang til Julie.Julie var vendt hjem fra Californien, men guldstellet på hendes Ray-Bans glimtede stadig. Cowboystøvlerne slog udfordrende gruset til side, når hun drev gennem Kongens Have. I græsset ved fontænen mødtes Storbyslænget omkring italienske pizzaer og amerikanske Budweisers.Julies ternede skjorte var afslørende knappet ned, og de lyseblå jeans sad stramt om hofterne. Hendes tandsæt var snorlige og kridhvidt. De runde kinder var solbrune, og det lange, mørke hår sat op i en knold. Stemmen var rusten, og når hun lo, gennembrød den lydmuren.Endelig lagde hun sig på mit bryst! Mit hjerte hamrede.»Nu er det fuldgyldige klubmedlemskab i hus!« tænkte jeg. Jeg rejste mig stolt, og foran de andre trak jeg i den imaginære vest med de eftertragtede bogstaver, der stavede ordet »Storbyslænget«. I græsset tændte Julie en smøg og rakte mig den. Samme aften lånte vi en seng i en kunstners palads. Fra de rene, hvide lagner af det kraftigste bomuld spændt ned over den metertykke madras havde vi udsigt over Søerne.En metalpropel sendte kølig luft ned over os, da Julie satte sig på mig. Hun knappede skjorten op og løsnede brystholderen. Så rullede hun om på siden og lynede mine bukser ned. Jeg støttede mig på albuerne og lagde mig ind over hende, da det skete.»Nej, nej, ikke allerede!« hviskede jeg til mig selv. Men min begejstring endte i en klat på hendes maveskind.Først forstod hun intet. Så så hun ned ad sig selv. Med et suk rejste hun sig fra sengen: »Du må vist hellere gå nu.« Dagen efter blev jeg strippet for mit rygmærke.DET VAR MANGE ÅR FØR, JEG BLEV GAMMEL OG DUM. DEN AFTEN VAR JEG BARE UNG OG DUM MAISE NJORH ej«, sagde han og spyttede på gulvet på Krasnapolsky. Klatten ramte lige ved siden af mine cowboystøvler, som faktisk var ret varme at have på sådan en sommernat, og som mange år senere skulle sende mig til operation hos en ortopædkirurg.Men det var mange år før, jeg blev gammel og dum. Den aften var jeg bare ung og dum og syntes, at en spytklat på gulvet var totalt sexet og rockstjerneagtigt. Han spillede også guitar. I et rigtigt band. Det kunne man se på, at han IKKE havde brug for at have sin guitarkasse med i byen for at tiltrække hunner.Hver fredag, når jeg havde lovet mig selv ikke at gå på de steder, hvor jeg vidste, at han kom, gik jeg derned og fandt ham. De grønne øjne glimtede i 80er-natten, og når han kiggede på mig tværs gennem lokalet, fik jeg en kuldegysning så voldsom, at selv mine skulderpuder rykkede sig lidt.Vi piger stod på række i baren iført Nørgaards moderne gamacher med et nummer på numsen, så det set bagfra må have lignet et meget langt telefonnummer. Det var de samme numre og ansigter fredag efter fredag, lige dele veninder og konkurrenter.Da jeg endelig opnåede at se ham i dagslys, fordi jeg havde været så ekstremt heldig at blive udvalgt til at få den ære at dele hans seng uden betræk i en lejlighed uden bad, forestillede jeg mig, at vi næsten var blevet kærester.Jeg glemte alt om at være cool og spurgte begejstret »skal vi ikke udnytte solskinnet og gå en tur i skoven?« Han så længe på mig, spyttede på fortovet og svarede: »Ej æh, jeg har det bare sådan, at har man set ét træ, har man set dem alle...« Nogle mennesker forstår ikke afvisninger, og jeg havde i hvert fald ikke lært den slags endnu, så fredagen efter stod jeg igen på Krasnapolsky.Da de grønne øjne kom hen til mig, var det med en pige ved sin side, hvis 43 kilo var fordelt over en meter og firs, og halvdelen sad på kindbenene.Der stod jeg med mit »23« spilet ud over røven på gamachen, da han sagde: »Hej. Det er min kæreste, som lige er kommet hjem fra et modeljob i New York.«.
B MENNESKER.
Frederik« vågner ved 11: 00-tiden, ligesom jeg selv gør når jeg får lov (og dét får jeg aldrig!,) og så kan man sé ind gennem vinduet om det er Ingrid, Inge eller Jonna, der serverer i dag, og hvilke af stamgæsterne der har indfundet sig så tidligt. Det er ofte Finn«. Ordene var Dan Turèlls, de stod at læse i en klumme i Politiken i 1980, »Øgler på Frederiksberg«, og mere frederiksbergsk kunne det ikke blive: Frederiksbergborgeren Turèll om Frederiksberg-beværtningen Frederik VI, der ligger på Frederiksberg Allé og er opkaldt efter en enevældig monark, der trods alle sine fiaskoer blev nærmest folkekær. En rigtig borgerkonge, der gerne spadserede blandt folket i sin elskede Frederiksberg Have, hvis han da ikke lod sig beskue, når han sejlede med familien på de smukke kanaler. Samme Frederiksberg Have hedder, som den gør, fordi en anden og tidligere Frederik, Frederik IV, lod opføre sin sommerresidens af samme navn netop her, og i dag står tipoldebarnet, den nævnte Frederik VI, ved indgangen og troner på sin sokkel, og det er jo smukt, når tingene på den måde hænger sammen, kulturelt, historisk og helt ind i sproget. Det gør de på Frederiksberg, hvor stedets ånd, genius loci, er let at fornemme, og vil man forene dette uhåndgribelige, men alligevel så mærkbare, med det mere konkret læskende, er Frederik VI -beværtningen -et godt sted at begynde. Og eventuelt også at slutte. Her er der, naturligvis, øl, og der er, hvilket ikke altid er en selvfølge, øl i haner, hvilket altid er et stort plus, og modsat alt for mange andre af hovedstadens i øvrigt udmærkede, hyggelige og opbyggelige værtshuse er her et seriøst udvalg af god bryg: Fadøl, som nævnt, blandt andet det gode fra Jacobsen, og øl på flaske, herunder en øl, som den gode beværtning selv har været med til at udvikle, og som ifølge den høflige betjening i særlig grad egner sig til varme dage.I øvrigt ser det ud, som om Frederik VI har ligget der altid, lige der på Frederiksberg Allé, men det er faktisk ikke tilfældet. Her lå her engang en bank, der omkring 1920 blev ombygget til konditoriet Tivolikonditoriet, og først i begyndelsen af 1970erne blev konditoriet til værtshus. Bedre sent end aldrig, som man siger, og fordi det ligger, hvor det ligger, midt på Frederiksbergs stolte gamle teatergade, hvor Aveny-T og Betty Nansen Teatret stadig holder den sceniske fane højt, har det i tidens løb været et sted, hvor teatermennesker og andre kunstnere, som salig Dan Turèll, holdt af at komme. Sidstnævntes portræt hænger i form af en fin tegning over det, der var hans stamplads, bagved baren er der også små messingplader med navnet på Majoren og andre trofaste kunder, og selvfølgelig er der billeder af den Frederik, der har givet stedets dets navn, masser af dem. Sammen med de smukke høje paneler, det lidt flossede, men fine loft og de højryggede bænke med vinrød brokade får det stedet til at ose af historie, selv om det jo altså som beværtning ikke har så forfærdelig mange år på banen, og på den aften, hvor denne artikels forfatter indfinder sig med sin ledsagerske, er her stuvende fuldt og alligevel ikke støjende. Dejligt civiliseret.Dagens ret kan man i øvrigt få om aftenen, hvis øl ikke er nok til at stille sulten, og der serveres klassisk smørrebrød om dagen, så på Frederik VI kombinerer man den klassiske beværtnings dyder -inklusive et billardbord og tv-skærme med sport -med enkel, folkelig gastronomi, og det fungerer. Men først og fremmest er det altsammen så dejligt frederiksbergsk.Her mærker man stedets ånd, og når man skyller efter med en god øl eller to, mærker man den endnu mere, for så får man den ind under huden. Efter endt øl går hustruen og jeg videre ud i det frederiksbergske, ned ad den flotte Frederiksberg Allé og tilbage til indre by, hvor vi bor. Den bydel byder også på øl og ånd. Men det er en anden historie.soren@berlingske.dk »Her mærker man stedets ånd, og når man skyller efter med en god øl eller to, mærker man den endnu mere.«.Fakta: Ånden i glassetVærthusene er en del af hovedstadens puls. I »Ånden i glasset« går Berlingske tæt på et fænomen, der ikke bare handler om øl, men også om ånd, historie og levet københavnerliv.I dag: Frederik VI.Du kan læse de første artikler i serien på b.dk.

I Danmark hedder hovedstaden København, og det er en by, som mange af byens indbyggere er stolte af.Når man på en solbeskinnet eftermiddag slentrer forbi Rosenborg eller nyder et stykke højbelagt med sidevogn på en hyggelig frokostrestaurant i indre by, kan man til tider være tilbøjelig til at give dem ret.Men løfter man blikket en smule - og det bliver man nødt til i København, hvis man ikke vil pløjes ned af horderne af aggressive cyklister eller falde ned i et mudret hul i nærheden af én af de utallige byggepladser - kan man dog hurtigt miste modet igen. For på mange måder er København faktisk en temmelig skrækkelig by. Den primære grund hertil er den simple, at København ganske enkelt bliver grimmere og grimmere, for hvert år der går.Jeg taler naturligvis ikke om byens indbyggere her.Jeg vil tillade mig at hævde, at de hverken er mere eller mindre kønne end gennemsnittet, på trods af at (selv) opfattelsen i byen måske peger i den modsatte retning.Nej, det er selve byens fysiske rum og vores behandling heraf, den er gal med. Tag fx den heftige byggeaktivitet i byen i disse år. Det er kendetegnende for mange af de konstruktioner, der er skudt op hist, her og alle vegne gennem de senere år, at de på meget ringe vis bidrager til at gøre byen smukkere og mere behagelig at opholde sig i.Når man som en anden flanør vandrer lidt hvileløst rundt i København, vil man nemlig hurtigt kunne konstatere, at byen er helt ufatteligt usammenhængende.Stadsarkitekten på Københavns Rådhus har øjensynligt som sin mission at tillade nye bygninger at være i størst mulig kontrast til de allerede eksisterende - og jo højere og/eller mere eksperimenterende der kan bygges selv i byens gamle kvarterer, jo bedre.Går man en tilsvarende tur i fx Paris eller Wien, får man en ganske anden oplevelse. Bevares, der er ting, der stikker ud, men det generelle indtryk er, at byen er sammenhængende, organisk og smuk. Altså det stik modsatte af København.Eksemplerne herpå er legio. Det bedste er uden tvivl området omkring Rådhuspladsen, Tivoli og Vesterport Station. Store glaspaladser og babelstårne får den gamle have i midten af det hele til at virke som det malplacerede element. Og i et anslag af opgivende modernisme - måske for ikke at skille sig ud i mængden? - har man i Tivoli installeret en poleret pastarestaurant til erstatning for de mange små og besjælede bygninger, der før lå i havens hjørne mod nordvest.Også ved havnen kan man være med; her bygges med forstørrede legoklodser i pangfarver i størst mulig kontrast til de gamle - og meget smukke - bygninger langs havnen. Mantraet for byens udvikling synes at være, at den sammenhængende æstetik, der præger byens ældre bygninger, om ikke skal fjernes, så i hvert fald druknes i mængder af beton, glas og lalleglade farver i en ofte uskøn kombination.Og byens brugere tager budskabet til sig: Hvorfor passe på den fine, gamle by, når der ikke er andre, der gør det? Resultatet er en aldeles opgivende holdning til både skrald og graffiti. Har man haft den ubehagelige oplevelse at befinde sig i nærheden af Nørreport Station en tidlig lørdag eller søndag morgen, vil man for evigt være martret af et syn, der viser et niveau af civilisatorisk dekadence, som vi ganske enkelt ikke burde acceptere.Men københavnerne er stolte af deres by. Og der er da også ting at være stolte af - men som tiden går, bliver der færre og færre af disse ting.
Geografisk. På mange måder er København en skrækkelig by. Når man vandrer lidt hvileløst rundt i byen, konstaterer man hurtigt, at byen er ufatteligt usammenhængende og præges af nye, lalleglade farver i en ofte uskøn kombination.
Den elektriske udgave af Formel 1-sporten, Formel E, har fået tilsagn og økonomisk støtte til at undersøge muligheden for at få de eldrevne racerbiler til København i 2019.Mens der er stor skepsis blandt flere politiske partier på Københavns Rådhus overfor at få Formel 1 til Danmarks hovedstad, modtager et dansk Formel E-initiativ nu økonomisk støtte fra politisk hold i København.Her har kultur-og fritidsforvaltningen i Københavns Kommune netop bevilget 190.000 kroner til en forundersøgelse af de tekniske og logistiske muligheder for at afvikle et Formel E-grandprix i Københavns centrum allerede i 2019.Det fortæller Jørn Grønkjær, der er projektkoordinator i FIA Formula E Grand Prix København, som den danske initiativgruppe kalder sig.»Det er en afgørende form for blåstempling af det initiativ, vi har startet op for flere år siden. Vi opfatter det samtidig som et signal om, at der er opbakning til, at vi skal arbejde videre med det her,« siger han til BT.Støtten til de eldrevne Formel Eracere indebærer, at konsulenter fra Formel E kommer til København i februar og ser på rutemuligheder og derefter sender et forslag til afvikling og økonomi videre til Københavns Kommune.Det skal borgerrepræsentationen så tage stilling til. Dermed ser el-udgaven af Formel 1 nu pludselig ud til at kunne overhale det prestigefyldte danske Formel 1-projekt med Helge Sander og Lars Seier Christensen indenom i kampen om at køre racerløb i Københavns gader. Og ikke mindst i forhold til at opnå de københavnske politikeres gunst, som er helt afgørende for, om der skal køres motorløb i Københavns centrum.Godt nok vil man i princippet godt kunne afvikle begge begivenheder, men det virker næsten usandsynligt, at københavnerne skal se to store racerløb i indre by samme år, ligesom det formentlig også vil kræve økonomisk opbakning fra den offentlige pengetank til begge projekter.Jørn Grønkjær fortæller, at et Formel E-løb i København vil koste et sted mellem 75 og 110 mio. kr. Det er noget mindre end de 500 mio. kr., som Helge Sander og Lars Seier Cristensen anslår, et Formel 1-grandprix vil koste at arrangere.Formel E-serien er en forholdsvis ny racerklasse og kører nu på fjerde år. Den afvikles udelukkende som regulære byløb rundt om i verden.Blandt andet køres der Formel E-løb i byer som Hongkong, New York, Paris, Berlin og Rom. Bilerne ligner andre Formel-racere, men støjer langt mindre i stil med, når en Tesla gadebil kører forbi på gaden.Afvikles over én dagKørerne i feltet er typisk tidligere Formel 1-kørere, talenter, der ikke klarede vejen ind i Formel 1, og kendte navne fra 24-timersløbet Le Mans.Feltets mest prominente navne er lige nu Jean Eric Vergne, Nick Heidfeld, Sebastian Buemi, Andre Lotterer og Tom Kristensens tidligere Audi-kollega Lucas Di Grassi. Altså ikke superstjerner, men habile folk bag et rat.Modsat Formel 1 afvikles Formel E kun over en enkelt dag, og dermed regner de danske initiativtagere kun med, at Københavns centrum vil være helt lukket ned på selve løbsdagen.I forhold til de danske planer med et Formel E-race i København, kommer ruten til at være kortere end det danske Formel 1-bud. Således arbejder Formel E med en banelængde på under tre kilometer, hvor udkastet til den danske Formel E-rute også vil køre over Langebro og forbi Tivoli. Men før forundersøgelserne er overstået, vil Jørn Grønkjær ikke blive mere konkret med hensyn til ruten.Ifølge Jørn Grønkjær går både Formel E og det danske initiativ efter at finde en aftale på mellem tre og fem år, hvor der vil være fri entré til løbet. Indtægterne skal primært komme fra VIP-loger og sponsorer.dalu@berlingskemedia.dk 
HELT ELEKTRISK Kultur-og fritidsforvaltningen i Københavns Kommune bevilger 190.000 kroner til undersøgelse af mulighederne for at få et Formel E-grandprix til København.
Trods skepsis fra Rigspolitiet, Københavns politi og Justitsministeriet er det efter flere års kamp nu lykkedes Dansk Folkeparti at gøre en af sine mærkesager til virkelighed. Med finansloven for 2018 genoprettes hovedstadens ridende politi.»Det er rigtig, rigtig dejligt,« siger Dansk Folkepartis retsordfører, Peter Kofod Poulsen.Han har været den måske mest aktive politiker i kampen for politihestenes genkomst, siden de blev afskaffet i forbindelse med en sparerunde i 2012.Sidste år var han i Hannover for at se, hvordan det tyske politi bruger deres heste. Og sideløbende har han bombarderet regeringen med spørgsmål.Samtlige danske ambassader i Europa blev eksempelvis sat i arbejde, da Peter Kofod Poulsen sidste år bad Justitsministeriet om en »komplet oversigt« over europæiske lande med politiheste og en redegørelse for »antallet af politiheste i Europa gennem de sidste ti år«. Adspurgt hvorfor han har brugt så meget tid på spørgsmålet om politiheste: »Vi var ærgerlige over, at man nedlagde det ridende politi for nogle år siden.« »Det gav et rigtig synligt politi i de københavnske gader. Og så ved vi, at man i andre lande har gode erfaringer med at bruge dem på en rigtig fornuftig måde. Ikke bare til de mere stille og rolige pligter, som man gjorde det i Danmark, men jo også i forbindelse med demonstrationer og fodboldkampe.«.Modvilje i politietDe danske myndigheder har hidtil ikke delt Peter Kofods Poulsen begejstring.De er for dyre og for ufleksible sammenlignet med f. eks. en motorcykel, har det lydt fra Rigspolitiet og Justitsministeriet. Dertil kommer, at hestene ifølge et notat fra Københavns politi medfører en højere risiko for konfrontationer med eksempelvis demonstranter.De betragtninger tillægger Peter Kofod Poulsen ikke den store vægt.»Det skulle jo være mærkeligt, hvis de embedsmænd, der selv stod bag nedlæggelsen i sin tid, lige pludselig skulle ændre mening,« siger han.- Men risikerer du ikke, at der kommer flere konfrontationer med demonstranter? »Det tror jeg såmænd ikke. Kig på Storbritannien. Kig på Tyskland.« Trods retsordførerens glæde over aftalen er det endnu et åbent spørgsmål, om Dansk Folkepartis sejr vil vise sig at være andet end symbolsk.Københavns politi skitserede i et notat sidste år to mulige modeller for en genindførelse af politihestene.Seks heste vil akkurat være tilstrækkeligt til at »indgå i det honorære arbejde omkring kongehuset« til de årlige seks-otte parader samt lejlighedsvis patruljering i Københavns indre by »ud fra et hensyn til image og synlighed«. Etableringsprisen vil være ca. 2,5 millioner kroner og årlige driftsomkostninger på fire millioner.Med 20 heste og 18 politiårsværk vil en »delvis operativ anvendelse« af politihestene være mulig. Etableringsprisen anslås til ca. syv millioner kroner og 18,5 millioner i årlige driftsudgifter.Bevillingen på finansloven er landet et sted midt imellem. I 2018 afsættes otte millioner kroner stigende til ti millioner kroner årligt i de følgende år.Politihestens vennerHvor mange politiheste man kan få for de penge, kan Peter Kofod Poulsen ikke svare på: »Jeg regner med, at vi skal snakke om det ovre i Justitsministeriet snarest,« siger han.»Politiet skal jo også høres. Og foreningen Politihestens Venner, som jo har arbejdet meget seriøst med det her.« - Men ifølge politiet vil det jo kræve 18,5 millioner om året at gøre hestene bare delvist brugbare. Så vil man reelt kunne få noget ud af det med en årlig bevilling på 8-10 millioner kroner? »Jeg føler mig helt overbevist om, at det nok skal blive rigtig godt. Men det kommer ikke til at være klar den 1. januar, det er klart.« - Vil du være tilfreds, hvis det ender med en model, hvor det kan indgå i arbejdet omkring kongehuset, og så er det ligesom det? »Jeg vil jo helst have, at der ligger mere i modellen. Men jeg ved også godt, hvad der står i finanslovsaftalen.Og der er det jo det her honorære formål, der i første omgang lægges op til. Jeg synes, det vil give fin mening også at tage den anden model med.«.lasa@information.dk 
Med genindførelsen af det ridende politi i København er en drøm blevet til virkelighed for DF's Peter Kofod Poulsen. Politihestene skal sættes ind mod demonstranter og fodboldbøller, mener han. Men spørgsmålet er, om pengene rækker til meget andet end parader med dronningen.
Hos Elgiganten har adm. direktør Peder Stedal kaldt alle mand på arbejde, når butikken slår dørene op klokken 07.00 fredag morgen. For det er ikke hvilken som helst fredag: Det er Black Friday, den amerikanske shoppingdag, der har taget Danmark med storm.Allerede klokken 23: 59 startede tilbudene på Elgigantens hjemmeside, og butikkens esalgsspecialister sover på hovedkontoret, så alle er på dæk. Sidste år var der 750.000 besøgende forbi Elgiganten. dk, og det bliver formentligt flere i år.»Det er en af de hurtigste trends, jeg har set i min tid. Det er ret dramatisk, hvor meget det har taget om sig,« siger Peder Stedal.»Vores kunder har taget dagen til sig helt vildt hurtigt, så det er blevet årets største handelsdag.« Det er ikke kun hos Elgiganten, at Black Friday har haft en dramatisk effekt. Shopamok-dagen er blevet så stor, at den har forskubbet dankortomsætningen mellem oktober, november og december. Men det betyder også, at danskerne bruger dagen til at købe julegaver på tilbud.»Black Friday rykker rundt på salget, men mersalget skal man lede længe efter. Butikkerne oplever en afmatning op til dagen, for hvem vil købe varer, hvis de nu kommer på tilbud,« siger Annette Falberg, der er direktør i DI Handel.Fra jul til fredag»Danskerne elsker Black Friday og gode tilbud som helhed, men som detailhandlende kan man måske godt ærgre sig over at skulle sælge julegaverne med rabat.« Rabatterne bliver også til at føle på hos Elgiganten, og her er det ikke til forhandling, om man skal være med på Black Friday, fortæller Peder Stedal.»Vi kigger mest på omsætning, for hvis ikke vi har den, så er vi ikke relevante for vores kunder, og så må vi prøve at tjene nogle penge på andre dage af året. Det er som en udsalgsdag, og vi håber, at kunderne også tager noget andet med, når de er i varehuset. Men vi tror på, at vi skal være der og have de bedste tilbud, så kunderne kommer ind i varehuset, for det er klart, at der ikke bliver tjent mange penge sådan en dag,« siger han.Peder Stedal oplever, at Black Friday suger en del af julehandelen til sig, men også, at folk benytter lejligheden til at lave nogle af de »klassiske« udsalgskøb som hårde hvidevarer.I dansk detailhandel generelt er der dog, som Annette Falberg fra DI påpeger, mest tale om en forskydning af forbruget. Nykredits cheføkonom, Tore Stramer, har løbet dankortomsætningen igennem for årene før og efter Black Friday, og han kan ikke se en forøgelse af forbruget som følge af Black Friday.»Samlet set over oktober-november-december er det ikke et billede, at danskerne har taget hul på en ny forbrugsfest. Dét, som butikkerne vinder i november, taber de i oktober og december. Når jeg ser på dansk økonomi, har Black Friday ikke rigtigt nogen effekt på væksten.«.Ikke ren kannibalismeDankort-tallene afspejler dog ikke den virkelighed, som to handelstandsforeninger i København oplever.»Det er ikke sådan, at det er ren kannibalisme.Der er noget, der bliver flyttet, men det er begrænset, for der er mange, der får lukket deres egne behov også. Det er jo sæsonens varer, der er sat ned, så kunderne kan købe en vinterjakke om vinteren,« siger John Hansen, der er direktør i KBH K, handelsforeningen for Københavns Indre By.På Nørrebro har Hans Mejlshede, formand for Nørrebro Handelsforening, samme oplevelse.»Selvfølgelig er der noget af det, der går ud over julesalget, men vores oplevelse er, at der kommer mere omsætning. I det store hele så synes folk, det er spændende,« siger handelsformanden.Black Friday eller ej, så tegner julehandelen som helhed dog til at slå ny rekord, vurderer DI.»Folk har flere penge mellem hænderne og er ikke så nervøse, så der bliver garanteret brugt rigtigt mange penge i år på julegaver,« siger Annette Falberg.micn@berlingske.dk tho@berlingske.dk Mer salget skal man lede længe efter.Annette Falberg, direktør i DI Handel.Fakta: OMSÆTNING Netbutikker har store forventninger til sort dagBlack Friday er først og fremmest en stor dag for de fysiske butikker, men flere og netbutikker hopper med på bølgen, og de forventer en markant stigning i omsætningen i år i forhold til sidste år.
Black Friday er blevet den største indkøbsdag på året, hvor danskerne flokkes om de skarpe tilbud. Overordnet er der dog mest tale om tidlig julehandel, siger flere eksperter.
Du smed mig engang af på Husum Torv klokken halv seks en søndag morgen. Du burde vide, at man ikke bare efterlader en 21-årig jyde i denne gudsforladte forstads-udørk, især ikke når vedkommende kun har boet i København i et par dage og stadig er ved at lære byen og alle dens farer at kende. Men det var din chauffør fløjtende ligeglad med.»Så kan du godt finde dig et andet sted at sove din brandert ud, kammerat,« vrissede han og pegede mig i retning af den nærmeste bænk, som allerede var optaget af en flok hidsige duer i gang med at pelse resterne af en efterladt rullekebab. Så kunne jeg sidde der og glo i kulden og ryste alkoholen af mig, mens din chauffør sad inde i varmen og røg sin morgensmøg.På den måde var du altså en sur gammel stodder. Der var sjældent plads til nogen større grad af medmenneskelighed bag dine døre, og smil var der ingen af, uanset om du var på Amager, i Indre By eller på Nørrebro.Frem med billetten, ingen drikkevarer i bussen, og ryk så for helvede længere bagud, så der er plads til flere passagerer.Du havde ét formål, og det var at fragte os fra den ene ende af København til den anden i pendulfart. Hvis vi ville have smilende chauffører og kække bemærkninger over bussens højttalere, kunne vi sgu tage linje 2A.Jeg tænkte ofte, at det måtte kræve en helt særlig karakter at køre dig. Lige som 6eren til Øster Uttrup i Aalborg og 16eren, der skærer tværs gennem Gellerupparken, var du ikke for begyndere.Jeg ved ikke, om der var en faglig prestige blandt chaufførerne i at køre 5Aeren, eller om det var Movias svar på gadefejeren, men alle gik de til opgaven med en imponerende ligegyldighed over for komfort og pludselige opbremsninger, så håndbagage og børnehavebørn fløj gennem bussen.Folk siger, at offentlig transport er et servicefag, der er til for passagererne og ikke omvendt. Det tror jeg bare ikke, vi nogensinde fik fortalt dig. Det foregik på dine betingelser, og selv om jeg ikke mindes nogensinde at have kørt med dig uden at have følt stanken af urin, sved og dieseldampe rive i næseborene, var der ikke plads til fine fornemmelser på de slidte stofsæder.I 5Aeren var vi alle i samme bus, uanset om vi hørmede af dyr parfume før en aften i byen, eller indtørret pis efter et langt og hårdt liv på gaden. På den måde var du både realiteternes hårde slag i fjæset, og et afbræk fra selv samme. Jeg har set gamle danske damer slås og unge indvandrerdrenge med skuldrene trukket helt op under kasketten rejse sig op for gangbesværede og mødre med barnevogne. Piger er blevet scoret, fyre slået ned, og alle vi andre klemt godt og grundigt sammen som sild i en filur-is-farvet tønde.Nu er det så slut. Du har lavet din sidste akut-opbremsning, rundet Sundbyvester Plads for sidste gang, og sat din sidste bagstive jyde af på Husum Torv.Nu hedder du 5C, du er blevet tyrkis, CO2-neutral og Frank Jensen-venlig. Og sikkert også en hel del kedeligere.»Jeg har set gamle danske damer slås og unge indvandrerdrenge med skuldrene trukket helt op under kasketten rejse sig op for gangbesværede.«.
Tak for turen 5A, dit stinkende, støjende og rullende lokum.
Jeg bor i det indre København ved Frederiksholms Kanal. Bådene glider forbi, mange med turister. De får læst og påskrevet af professionelle guider om turisternes pensum. Hører de efter? Dem om det. Så længe turismen har rimelige proportioner, og det har den stadigvæk i København, er den et godt og rigtigt indslag i storbylivet, samfundsøkonomien og det internationale fællesskab.I Venedig er vi selv turister, og vi bor næsten altid ud til Giudeccakanalen. Den kanal kan tage pænt meget større skibe end Frederiksholms Kanal, skibe så store som bjergmassiver. De møver forbi som kulturkatastrofer og reducerer Venedig til dukkestørrelse, mens tusindvis og atter tusindvis af blitzlys hagler ud over rælingerne på alle etager. Krydstogtskibene er rædselsfulde, sejlende blandinger af pensionskasser og lejekaserner, men hvad værre er: De er den ultimative slagstyrke i en armada af turisme, som allerede har smadret Venedig og dele af det centrale Rom, mens masser af andre byer og turistmål verden over er ved at bukke under for globaliseringen. Vi tramper hinanden ned, vi turistificerer klodens kæreste klenodier af led og lave.KØBENHAVN OM TYVE år? Et tryk af turister som i Venedig? Tanken er ikke utænkelig, Københavns lufthavn er ved at tredoble sin kapacitet, turistindustrien opruster på alle fronter, verden vil vælte ind. Kunne vi, mens tid er, få en ædruelig diskussion om, hvor stort og voldsomt et turistland Danmark har lyst til at være? Vi har accepteret, at der er steder på den jyske vestkyst, hvor man kun kan tale tysk i sommermånederne. I indre by begynder det at høre til sjældenhederne, at tjenere og bartendere kan tale dansk, hvilket har sin charme, men vel også har sine grænser? Og selve mængden af mennesker - gider vi gå i kø på Strøget, gider vi slås med arme, ben og lommetyve i en turistificeret by, der kommer til at minde mere om Disneyland end om en levende hovedstad i et levende land? Foreløbig går det o. k. Både hovedstaden og landets andre turistmål holder en balance, så mængden af turister og karakteren af turismen ikke får lov at ødelægge selve det, som turisterne kommer for at se. Men vi kører på kanten, og jeg gruer for venezianske tilstande om tyve år, hvis turismens væksthormoner ikke holdes i ave.KØBENHAVNS Lufthavn er under dramatisk udvidelse, og de nuværende små femogtyve millioner årlige passagerer ventes at stige, først til fyrre millioner, senere måske til tres. Jeg aner ikke, hvor mange af dem der faktisk kommer til at sidde i havnerundfartens både og få forklaret, at Christian Firtal byggede Børsen, og Den Lille Havfrue engang fik savet hovedet af.Men jeg tænker, at bare ti millioner flere turister vil give en trængsel til lands og til vands og i luften, som godt kan gå seriøst ud over byens herlighedsværdi.I luften over København hænger der allerede nu - på de smukkeste dage selvfølgelig - nogle uhyrligt larmende turisthelikoptere, som nedsætter livskvaliteten nede i byen forholdsvis for meget. Pludselig er de der, helikopterne, de ødelægger koncerter, haveselskaber og samtaler - og hvorfor egentlig? Giver det mening i forhold til befolkningens samlede søndagsfred, at et eller andet flyvende fænomen får lov at køre sin lille business? Hvis jeg vidste, hvem det er, der tager stilling til sådan noget, så ville jeg bede dem om  at tage stilling.VI ER JO VERDENSBORGERE her til lands.Jeg siger det uden ironi. Vores lille søfartsnation har stolte traditioner for at være internationalt orienteret. Vi taler fremmede sprog. Vi rejser. Vi har levet lokalt og tænkt globalt, længe før det blev globaliseret mode.Men der er forskel på at være verdensborger og at være turist. Det første er en form for bevidsthed, det andet en form for ubevidsthed. Turisten kan være en parodi på verdensborgeren, og når vi kommer væltende i vilde mængder, kan det næsten ikke undgås.Det værste er, hvis vi bliver turister i vores eget land. Hvis vores byer, kulturinstitutioner og oplevelsesøkonomi mere og mere henvender sig til turister og tilrejsende end fastboende og indretter deres succeskriterier efter det.Det bliver næsten for nemt for et københavnsk museum at få høje besøgstal, hvis nogle få procent af de tyve-fyrre millioner ekstra passagerer i Københavns Lufthavn kommer gennem tælleapparaterne.Eller teatre, der sørger for at spille de samme internationale slagnumre som i London. Og det besværlige ved diskussionen er, at op til en vis grænse er det jo alt sammen helt o. k. Men over en vis grænse kammer tingene over, så en dejlig kulturby bliver til en trist turistby.»Er det verdenshavet«, spørger lille Gysse sin far i Fritz Jürgensens tegning. »Nej, det er Frederiksholms Kanal«. Og det skulle den gerne blive ved med at være.bjorn.bredal@pol.dk I luften over København hænger der allerede nu - på de smukkeste dage selvfølgelig - nogle uhyrligt larmende turisthelikoptere, som nedsætter livskvaliteten nede i byen.
SIGNATUR Nej tak til venezianske tilstande i Frederiksholms Kanal og inde i hovedet.
I arkiverne under British Library har jeg engang fået lov at kigge nærmere på nogle af verdens ældste skrifter.Nogle af dem skrevet på papir for næsten tusind år siden. I århundrede efter århundrede havde de modstået tidens tand, fordi nogen havde passet på dem.Men også fordi papir er holdbart. Selv når biblioteker oversvømmes helt af vand, kan gennemblødte bøger og arkivalier reddes ved hjælp af frysetørring.Men én ting kan papir ikke klare, og det er, som ved ethvert barn ved, ild. Et farvelagt håndskrift skabt af en munk i et kloster i 11- 1200-tallet kan lyse så frisk, som var det blevet til i går, hvis det er blevet opbevaret sikkert, men ild kan det ikke modstå. Det ved man alt om i Københavns Kommune, hvor ilden brænder lystigt i disse år.Man digitaliserer nemlig, for det sparer plads! Selv folkebibliotekerne har som bekendt mistet tiltroen til papiret og har, siden de påbegyndte deres målrettede kassationer, brændt enorme mængder. Fra 2012 til 2016 er mere end halvtreds tusind titler forsvundet fra folkebibliotekerne på nationalt plan. Flere og flere titler findes i ganske få eksemplarer.I 2016 findes ca. 61 procent af titlerne kun i ti eller færre eksemplarer i hele landet.NÅR JEG FARER i blækhuset, for nu at bruge et udtryk, som hører den formastelige papirbårne fortid til, er det på grund af sidste uges nyhed om, at Københavns Kommune uden videre har brændt P. V.Jensen Klints håndtegninger af Grundtvigskirken, Danmarks mest fantastiske bygningsværk.Ingen tænkte på, at originaltegningerne af genistregen på toppen af Bispebjerg Bakke, som blev skabt af tre generationer af familien Klint, måske kunne tænkes at være kulturarv, og have anden værdi end den rent formelle.Ved samme lejlighed er tegninger til Bakkehusene, Danmarks første rækkehuse og Bellahøjhusene, Danmarks første højhuse, røget i forbrændingen. I de sidste fire år har kommunen skannet og destrueret de gamle fysiske arkitekttegninger fra områderne Husum, Brønshøj, Damhussøen, Vanløse, Utterslev, Emdrup og dele af Nørrebro og Østerbro.Den planmæssige og åndløse destruktion har forståeligt nok fået arkitekter og kulturhistorikere m. fl. til at råbe stop, og heldigvis så højt, at teknik-og miljøborgmester i Københavns Kommune Morten Kabell (EL) nu har stoppet den fremadskridende katastrofe. »Vi er heldigvis ikke nået ind til bykernen, men uanset hvad: Det er forkert. Det er kulturarv«, udtaler Kabell.MAN SPØRGER SIG SELV, om Kabells kommunale pyromaner havde fortsat deres afbrændinger, når de var nået til Regensen, Rundetårn og resten af indre by? Det er helt uforståeligt, at Københavns kommune ikke på forhånd fik en fast procedure på plads med relevante fagfolk fra f. eks. Stadsarkivet, så man havde kunnet udvælge og sikre de tegninger og sagsakter, som indlysende har eller kan kan have betydning for eftertiden. Det har man naturligvis gjort i Aarhus.»Stadsarkivet er kommet med en udtalelse om, at tegninger kan bortskaffes efter endt skanning (...) derfor har vi lagt os op ad deres vurdering«, er det eneste, man har kunnet få ud af den såkaldte enhedschef for byggesagsdokumentation i kommunen.Måske Stadsarkivet er den største skurk i denne sag? Problemet med digitalisering og efterfølgende bortskaffelse er, og det er det principielle i forhold til papir versus digitalisering, at it-systemer ikke holder særlig længe. Filformater bliver afløst, detaljer forsvinder ved konverteringer til nye formater, selve de programmer, der skal bruges, bliver ændret. Og dertil kommer så alt det, der har at gøre med de sanselige kvaliteter.NÅR ET MATERIALE kun består digitalt, har man løftet det ind i det uhåndgribelige og immaterielles endimensionelle sfære. Den helt konkrete stoflige fornemmelse, man oplever ved originalmaterialer, har sin egen værdi og betydning. Den giver os noget ekstra, den forbinder os i tid med dem, der skabte dem, vi føler os i direkte forbindelse med dem.Fotokopier og skanninger af originalmaterialer har slet ikke den samme magi, for eftertiden bliver en skannet tegning til ' flad' information i stedet for ' bred' og ' dyb'.Jeg har på Det Kongelige Bibliotek set og forsigtigt rørt ved Jørgen Brønlunds lille sorte dagbog fra Danmark-Ekspeditionen, hvori rummes hans afskedsbrev fra 1908. Det er skrevet med rystende, forfrosne hænder, inden han døde på Grønland.Der er tydelige fingeraftryk, det er lidt nusset, det er kort sagt levende den dag i dag. Papir er godt. Vi er nødt til at passe på vores vigtigste papirer.jes.stein.pedersen@pol.dk Fotokopier og skanninger af originalmaterialer har slet ikke den samme magi.Fejl og fakta 02.12.2017:Københavns Kommune har brændt »P. V. Jensen Klints håndtegninger af Grundtvigskirken, Danmarks mest fantastiske bygningsværk«, stod der i klummen Signatur på debatsiderne onsdag 15.11. om kommunens digitalisering af sit byggesagsarkiv.Vi kan lykkeligvis oplyse, at der næppe er tale om de eneste originaltegninger, der findes af kirken.
SIGNATUR Skandalen om afbrænding af originaltegninger til Grundtvigskirken er principiel.
Intense farvetoner fra Farrow &amp; Ball på væggene, sorte Thonet-stole omkring det store, runde marmorbord, udvalgt kunst på væggene og grønne planter i vindueskarmene.At træde ind i den gamle herskabslejlighed, der udgør Adam Schnacks ejendomsmæglerkontor, føles præcis som at træde ind i et smukt boutique-hotel eller i et privat - og ganske velindrettet - hjem. Det er næsten unødvendigt at fortælle, at man her skal kigge langt efter vinduesudstilling, bøgelaminat og hæve-sænkeborde.Adressen på pladsen ved Marmorkirken har været base for Adam Schnacks spring ud i tilværelsen som selvstændig ejendomsmægler med en mission om at gøre tingene på sin helt egen måde, siden starten til virksomheden gik for 14 måneder siden. Og stemningen i lejligheden var helt afgørende, da stedet, som tidligere bl. a. har huset en lægeklinik, blev valgt efter lang tids søgen efter det helt rigtige. Lejligheden er indrettet, som var det et hjem, og det giver ham selv og kontorets øvrige medarbejdere lyst til at opholde sig der.»Det skal være et rart og ægte sted at være, og det er det - man kan mærke det levede liv.Vi bruger otte til 10 timer her hver dag, så det er vigtigt, at her er behageligt at være. Lejligheden afspejler, hvem vi er, og ambitionen har været at skabe et rum, hvor vi er i øjenhøjde med vores egne idéer,« forklarer han.Den 220 kvm store lejlighed var med Adam Schnacks egne ord ' helt smadret', da de overtog den, og den er derfor blevet gennemrenoveret - en proces, der bød på spændende overraskelser.Blandt andet viste det sig, at der inde i murene mellem flere rum gemte sig smukke sprossede glaspartier.Særligheden er vigtigEfter renoveringen har Adam Schnacks hustru, Nadia Olive Schnack, interiørdesigner i sin egen virksomhed af samme navn, stået for den meget gennemførte indretning, der på alle måder sender et signal om, at her gør man tingene på en anderledes måde. Herfra sælger han nemlig liebhaverboliger, der ikke ligner alle andre.»Det er ikke jagten på den dyreste ejendom, der tænder mig. Jeg går ikke op i, om en ejendom koster 100 mio. eller én mio. kr. Der er masser af kostbare ejendomme, der slet ikke siger mig noget - og omvendt,« forklarer han.Det, der tænder lys i Adam Schnacks øjne, er til gengæld den særlige kulturhistoriske eller arkitektoniske værdi eller en helt særlig beliggenhed.»Særligheden er helt essentiel. Når jeg tager en bolig til salg, skal jeg selv tænde på den og synes, den er fed. Jeg skal tænke, at her kunne jeg selv bo,« fortæller han.Æstetikken skal spilleAdam Schnack, som også er cand. merc. i filosofi, går meget op i arkitekturen og historien bag en bolig.»Jeg har en passion for det, der bevæger sig væk fra det normale,« forklarer han.På Adam Schnacks salgshylde er lige nu 30 meget forskellige boliger, bl. a. en hollandsk husbåd i Teglværkshavnen, en newyorkerlejlighed i Grønnegade, et strandhus i Dronningmølle og en ejendom fra 1796 i Indre By til 40 mio. kr. Fælles for dem alle er, at de har det ekstra, som gør dem til noget specielt.Kigger man nærmere på Adam Schnacks hjemmeside, er det tydeligt, at æstetikken også her spiller en meget væsentlig rolle. Der bliver gjort rigtig meget ud af styling og fotografering af boligerne. Adam Schnack arbejder tæt sammen med en en fotograf Lars Gundersen, der sammen med Nadia Olive Schnack typisk bruger en halv arbejdsdag på at få taget de smukkest mulige billeder til hjemmesiden, og Adam Schnack skriver derefter en fortælling om boligen.»Jeg bruger enormt meget tid på at researche.Jeg går ikke meget op i, hvem der har lavet køkkenet eller snedkereret skabene - det er under alle omstændigheder ikke det bærende.Det, der betyder noget, er det liv og den stemning, boligen repræsenterer,« forklarer han.redaktion@boligen.dk Særligheden er helt essentiel. Når jeg tager en bolig til salg, skal jeg selv tænde på den og synes, den er fed. Jeg skal tænke, at her kunne jeg selv bo.Adam Schnack, ejendomsmægler.Fakta: Om Adam SchnackAlder: 40 år Har tidligere været filialchef og partner hos ejendomsmæglerfirmaet Ivan Eltoft, som han startede tre butikker op for.Har medvirket i TV2-programmet Blændende Boliger.Er forfatter til bogen Boligdrømme, som han har lavet i samarbejde med fotograf Lars Gundersen.
Adam Schnack er en usædvanlig ejendomsmægler. Han siger gerne nej til at sælge din bolig, hvis han ikke selv kunne tænke sig at bo der, og hans base er en klassisk lejlighed, der er fyldt med moderne design og kunst.
Melodien er tilbage i Telia Parken. Der var ikke koncert i nationalarenaen i aftes, og til tider var stemningen faktisk lidt mat, men selskabet Parken Sport &amp; Entertainment havde det mere end hyggeligt. Perfekt faktisk.Igen holdt FC København nullet, og igen scorede Løverne i den anden ende og sikrede tre point.Det blev 4-0 over Silkeborg, og nu er københavnerne kun to point fra førstepladsen og FC Nordsjælland.Hvem begyndte at tale om krise i FC København for få uger siden? Ikke Ståle Solbakken i hvert fald.Han kaldte sig alt andet end en presset mand efter den vigtige 4-3-sejr over FC Midtjylland for det, der kun er to uger siden, men føles som en meget længere tid, da Ståle Solbakken løb rundt i Parken og sjældent set jublede over tre point i Superligaen.Siden har mandskabet spillet yderligere fire kampe i Superligaen, Europa League og DBU Pokalen, og resultatet lyder på tre sejre, en uafgjort og 11-0 i målscore.Jo, FC København må siges at have fundet rytmen igen, og det skyldes ikke mindst en storspillende Benjamin Verbic, som mod Silkeborg igen var banens bedste.Den slovenske kantspiller åbnede ballet mod Silkeborg med et godt hovedstødsmål, som var serveret af Peter Ankersen, der må siges at have været savnet i begyndelsen af sæsonen.Benjamin Verbic, som også scorede et flot frisparksmål i den så omtalte sejr over FC Midtjylland, fordoblede sin scoring kort efter, da han spillede et-to med Nicolai Boilesen på venstrekanten og udstillede Jens Martin Gammelby og Dennis Flinta i forsvaret. Verbic afsluttede med en følt inderside uden chance for en ellers efter omstændighederne velspillende Thomas Nørgaard i Silkeborgs mål, og det gav frustrationer hos de førnævnte Silkeborg-forsvarere, som naturligvis skændtes om skylden for målet.ChanceløsÉn, de ikke kunne give nogen skyld til, var Thomas Nørgaard, der igen var chanceløs kort efter pausen, da FC København hamrede endnu et søm i Silkeborgs kiste, og Pieros Sotiriou noget uselvisk spillede Andrija Pavlovic fri til scoring. Pavlovic så i situationen ud til at have et gear mere end Simon Jakobsen i Silkeborgs forsvar, og han kom noget for sent ind foran FCK-angriberen.Det hjalp altså ikke, at Silkeborg efter pausen skiftede system og gik fra et femmandsforsvar og en 5-2-3 til en mere klassisk Peter Sørensentaktik med 4-4-2.For FC København tromlede bare videre, og FC København havde sågar plads til at give superligadebut til den unge angriber Carlo Holse, der for få dage siden gjorde sig godt bemærket med to mål i pokalsejren over Skive.Indimellem den udskiftning havde Rasmus Falk lynet til 4-0 efter en endnu en flot parade af Thomas Nørgaard, og så kunne de godt 14.000 tilskuere i Parken tage ud i nattelivet i det københavnske velvidende, at holdet har taget et stort skridt på vejen til toppen af Superligaen.Ståle Solbakken og holdet ser man nok ikke i indre by. Turen går til Moldova og Europa League, hvor FC Sheriffventer i Europa League.Musikken og selvtilliden tager FC København selv med.faab@sporten.dk Fakta: KAMPENS KARAKTER7 FC København fik lige den kamp, Ståle Solbakken havde ønsket før torsdagens besøg i Moldova. Ikke så meget modstand, men masser af mål til FC København og en stor indsprøjtning af selvtillid. Og ikke mindst ingen skader. Solbakken havde endnu en gang ikke William Kvist med på banen, da anføreren havde karantæne, men kampen viste igen den norske manager, at Zeca og Gregus er et rigtig godt makkerpar på midtbanen, og nu er spørgsmålet, om landsholdsprofilen Kvist bliver kørt ud på et sidespor? For Silkeborg er det bare at glemme og komme videre.Den floveMarc Rochester, Silkeborg Blev spillet helt fri til scoring få meter fra målstregen, men ramte træværket og missede returen.Den sjoveDavit Skhirtladze, Silkeborg Det var mere skidt end sjovt for ham, men detaljen med at lave en tunnel på Carlos Zeca var flot.Den groveMichael Lüftner, FC København Trak i håndbremsen for at stoppe en fremadstormende Robert Skov. Groftog til gult, men nødvendigt.
BT I PARKEN FC København smadrede Silkeborg og tankede igen tre point og selvtillid før torsdagens vigtige Europa League-opgør mod FC Sheriff.
Berlingske Medias belgiske ejere, De Peersgroup, har løst en akut ledelseskrise ved at hente topchefen hos en af de to største konkurrenter på det danske mediemarked. 
Berlingske Media har fundet erstatningen for afgående direktør, Mette Maix. 
Sverige blev skånet for den tyske besættelse, der ramte Danmark og Norge fra 1940-45. Svenskerne er også gået fri af en rød-hvid borgerkrig, som splittede Finland 1918, og de krige, som det finske naboskab med Sovjetunionen udløste i 1939-40 og 1941-44. Til gengæld har Sverige jævnligere end sine nordiske broderlande været udsat for politisk vold, hvor den seneste tragedie blev fremkaldt af en terroristisk lastbilkørsel i Stockholm i fredags.Snigmord i opera og på åben gadeSverige er det nordiske land, der senest har oplevet sit statsoverhoved udsat for dødelig vold. Det skete, da kong Gustav den Tredje den 16. marts 1792 blev ramt af et pistolskud under et maskebal i Den Kongelige Opera. Kong Gustavs særegne blanding af begejstring for Oplysningstidens idealer og insisteren på enevældig magtudøvelse havde skabt ham svorne fjender i den svenske adel, og de slog til under maskeballet. Kongen overlevede attentatet, men der gik betændelse i skudsåret, og han døde 13 dage senere.194 år senere blev en anden svensk leder med mange fjender ramt af skud. Den socialdemokratiske statsminister Olof Palme blev den 28. februar 1986 dræbt, da han vandrede med sin hustru Lisbet hjem fra en biograftur i Stockholms indre by. Mordet på Palme er aldrig blevet opklaret.Sveriges socialdemokratiske udenrigsminister Anna Lindh døde den 11. september 2003, morgenen efter hun var blevet stukket ned under en indkøbstur i et stormagasin i Stockholm. Gerningsmanden, Miljailo Milailovic, var født i Sverige som barn af serbiske forældre. Han var mentalt forstyrret på gerningstidspunktet, og et klart politisk motiv kan ikke tillægges ham.Terror på svensk grundNyere tids første terroranslag i Sverige indtraf, da seks medlemmer af den tyske RAF, Rote Armee Fraktion, den 24.april 1975 stormede den vesttyske ambassade i Stockholm og tog 13 ansatte som gidsler. Målet var at få frigivet RAFmedlemmer, som sad fængslet i Tyskland. To gidsler blev dræbt, inden en dynamiteksplosion i bygningen dræbte en terrorist og sårede en anden dødeligt. Alle andre overlevende blev såret.I 1991-91 hærgede John Ausonius i Stockholm og Uppsala.Han nåede at skyde 11 personer af anden etnisk herkomst end svensk. Et af ofrene døde. Ausonius blev arresteret under et bankrøveri. Hans motiv var racehad.2009-10 nåede en erklæret beundrer af Ausonius, pistolmanden Peter Mangs fra Malmø, at såre ti og dræbe én. Også hans motiv var racistisk. Det lykkedes ikke myndighederne at forbinde Mangs med en række andre skudepisoder, som han mistænkes for at stå bag.I december 2010 udløste den irakisk-fødte svenske statsborger Taimour Abdalwahab al-Abdaly i Stockholm to bomber, der dræbte ham selv og sårede to andre. Bombningen er sat i forbindelse med islamistisk terror og kunne have fået meget mere katastrofale konsekvenser, hvis bombemanden var nået frem til tættere befærdet julestrøg, og alle hans bomber gået af.I august 2015 greb den eritreisk-fødte Abraham Ukbagabir en kniv i et Ikea i Västerås og dræbte to, inden han sårede sig selv. Motivet var vrede over at have fået afslag på svensk asyl.22. oktober 2015 trængte 21-årige Anton Lundin Petterson med et sværd ind på en skole i Trolhättan og dræbte tre og sårede én, inden han blev dødeligt såret af politiets skud. Skolen var beliggende i et område med et stort antal indvandrere. Pettersons motiv antages at være racistisk.De mange politiske forbrydelser har fundet sted samtidig med, at Sverige i stigende grad har været ramt af dødelige udslag af bandekrige og en øgning af den politiske ekstremisme - især på højrefløjen.dare@information.dk 
Sverige har jævnligere været udsat for politiske forbrydelser end andre nordiske lande.
Ungdomshuset på Dortheavej 61 i det københavnske Nordvestkvarter henlå torsdag eftermiddag som en teenager med tømmermænd.»Folk er meget pressede,« lød det fra en ung pige i sort læderjakke, med grønt hår og stretch-øreringe, der rådede Jyllands-Postens udsendte til at komme tilbage på et andet tidspunkt.Onsdag aften var situationen en ganske anden på Nørrebro.Sten, flasker, petanquekugler, møtrikker og andet kasteskyts føg gennem luften og gav mindelser om de voldsomme gadekampe, der fandt sted for 10 år siden, efter at politiet på Københavns Kommunes foranledning havde lukket Ungdomshuset på Jagtvej 69.Demonstrationen, der skulle markere 10-årsdagen for rydningen, havde omkring 1.000 deltagere og begyndte stille og fredeligt i Indre By, men som optoget nærmede sig Jagtvej 69, begyndte situationen at spidse til og endte med voldsomt hærværk mod bl. a. banker og butikker.Københavns Politi har i alt sigtet ni personer i forbindelse med demonstrationerne.Tre af de ni er blevet sigtet for vold mod tjenestemand i funktion.»God anledning«Både folketings-og lokalpolitikere stod torsdag nærmest i kø for at fordømme demonstranternes opførsel.»Forfærdelige billeder fra Nørrebro. Jeg begriber ikke, at vores modige betjente skal udsættes for en så vanvittig adfærd fra unge forbrydere.Det bekræfter mig i, hvor godt det var at rydde Ungdomshuset for 10 år siden,« skrev justitsminister Søren Pape (K) på Facebook.Større forståelse møder demonstranterne fra Peter Grønlund, der er forfatter til flere bøger om subkulturer, og som selv har en baggrund i ungdomsmiljøet. Han er ikke overrasket over onsdagens uroligheder: »Det var oplagt. Det var jo på 10-årsdagen, og det har været en god anledningen til at få samlet kræfterne igen og få markeret sig. Så tror jeg også, at man virkelig bliver nødt til at huske på, når man kigger på denne situation, som måske kan være lidt svært at forstå for mange, at det hus (Ungdomshuset på Jagtvej 69, red.), der lå der, har haft en kæmpe betydning.Altså det har været folks identitet, der blev revet ned og smadret. Og det er derfor, at det er så følsomt stadigvæk,« siger han.Grønlund peger også på, at stedet omkring Jagtvej 69 har været så betydningsfuldt, at yngre generationer er opvokset med, at Jagtvej 69 er sted, man skal beskytte.»Vigtigheden af Jagtvej 69 har sivet ned igennem generationerne.De, der er 17 år i dag, kan af gode grunde ikke huske det fra dengang. De var ikke med,« siger Grønlund.Støtte til debatOnsdagens uroligheder sætter endnu engang Ungdomshusets eksistens på dagsordenen i Københavns Kommune, Fritids-og kulturborgmester Carl Christian Ebbesen (DF) oplyser til Ritzau, at han har bedt fonden bag Ungdomshuset om en redegørelse.»Det er vigtigt for mig at sikre, at fonden lever op til aftalen med Københavns Kommune om, at der ikke må foregå ulovlige aktiviteter i huset. Noget tyder på, at aftalen ikke er blevet overholdt, og det skal fonden redegøre for,« siger han.Københavns overborgmester Frank Jensen (S) er ligeledes klar til at genoverveje kommunens økonomiske støtte til Ungdomshuset på Dortheavej, hvis der viser sig at være en kobling til ulovlighederne.Det møder støtte hos statsminister Lars Løkke Rasmussen (V), der oplevede onsdagens uroligheder som »en genudsendelse af et Danmark, som jeg slet ikke kender«. »Det er et anliggende for Københavns Kommune. Jeg synes grundlæggende ikke, det er en god idé, at man støtter antidemokratiske kræfter. I min verden er der ingen forskel på en gal imam og en venstreradikal autonom, som grundlæggende slet ikke respekterer vores demokrati. Men jeg er ikke bekendt med, hvem der præcis bruger Ungdomshuset,« siger Lars Løkke til Ritzau.tobias.r.jensen@jp.dk kristian.k.jorgensen@jp.dk Fakta: UNGDOMSHUSUroligheder på Nørrebro Demonstrationen var lovligt meldt til politiet på forhånd og begyndte fredeligt i København K kl. 17, men som optoget nærmede sig Jagtvej, begyndte det at udvikle sig.Demonstranterne begyndte at kaste med sten efter politiet, og senere gik det især ud over bankerne.Ni personer er sigtet for urolighederne.To politibetjente kom lettere til skade under demonstrationen.Den ene fik bl. a. skudt en møtrik på låret, hvilket gav en blodsamling.
Forfatter og journalist, med baggrund i ungdomsmiljøet, Peter Grønlund er ikke overrasket over urolighederne onsdag aften. Flere politikere kræver Ungdomshuset lukket.
KL. 9 vågneR jeg tiL bLide toner fra P8 jazz og kravler forsigtigt ud af sengen, så jeg ikke vækker min mand, skuespiller Andreas jerbo, som gerne sover længe, da han spiller teater til sent om aftenen for tiden. 
En rolig start til blide jazztoner og hundestræk samt flydetimer på sofaen til Netflix. 
Er der en dansk politiker, jeg ganske enkelt ikke kan fordrage, så er det Københavns overborgmester, Frank Jensen.Jeg kan faktisk bedre lide Donald Trump, for her er intet skjult. Du får, hvad du ser! Frank Jensen er en latterlig, lille mand, der har gjort København så meget ondt i de år, han har ført sig frem. Jeg lever midt i alt det, han ødelægger, og der er så meget, der aldrig kan reddes.Derfor er det fantastisk, det der er sket i denne uge, hvor det måske endelig lykkedes for mange tusind københavnere at sætte en stopper for hans vandalisme.Kokken Nikolaj Kirk har sat sig i spidsen for den enestående kamp for at bevare naturen på Amager Fælled - alene på sin blog følges han af 7000 borgere - men vi er mange flere, der har fulgt ham med bævende hjerte.DET KRÆVER en særlig kraft at få standset magthavere og pengemænd, og det skete, da Borgerrepræsentationen onsdag kom så meget op at toppes, at Frank Jensen måtte lide det store, velfortjente nederlag, der fik sagen i andre omdrejninger.Hidtil havde Jensen været totalt døv og blind for de mange modstandere - og det er sådan noget, jeg ikke fatter.Jeg er selv datter af en borgmester og ved, hvor opmærksomme bykonger skal være over for deres borgere. For det er endnu mere følsomt at gribe enevældigt ind i det nære samfund, end sådan en som Frank Jensen har fornemmelse for. Han har været Christiansborg-politiker det meste af sit liv, og lokalpolitik er noget ganske andet.JEG VED GODT, at aftalerne, han gennemfører i disse år, blev indgået før han kom til magten, men hvis en borgmester for Danmarks hovedstad ville kæmpe borgernes sag, kunne han godt - det ser vi jo netop nu. Borgerrepræsentationen fik sig samlet sammen til at gribe ind, men Frank Jensen kunne da selv have sørget for et sådan samarbejde.Jeg håber sådan, at denne sag - lige op til kommunalvalget - kan betyde Frank Jensens fald. Han må ikke ødelægge mere af vores dejlige København. Der er sket nok ulykker.SPØRG BLOT de mange små erhvervsdrivende, der har mistet omsætning eller direkte har måttet lukke deres butikker, fordi København uden respekt for borgerne får alle veje gravet op på en gang. Noget flere har stået frem og fortalt i lokalpressen på på regionalt tv.Man kan ikke køre, hverken i bil eller på cykel, uden at ligge i kø i halve timer. Ringer man efter en taxa i indre by, går der halve og hele time, før den dukker op på grund af lukkede gader, omkørsler og lignende.Hvordan kan Frank Jensen leve med, at der sættes så meget vejarbejde i gang, samtidig med at hele byen er smadret af metro-byggeri? FRANK JENSEN ER en lille mand, der ser sig selv som den store magthaver: Hvis jeg vil ødelægge naturen på Amager Fælled, så gør jeg det! Hvis jeg kun vil bygge dyre lejligheder i København, så gør jeg det! Hvis jeg vil lade indre København gå i opløsning i vold og kriminalitet, så gør jeg det! Måske bliver det søde, dygtige Nikolaj Kirk, som jeg arbejdede sammen med i mange år på ' Go' morgen Danmark', der stopper dette vanvid!.

Tidsberegningen for byggerier i Rom er meget fleksibel, som f. eks. opførelsen af Peterskirken.Kirken blev faktisk påbegyndt i 1452 og indviet i 1626 under ledelse af 28 paver og utallige chefarkitekter.Når romerne vil udtrykke, at noget varer i det uendelige, siger de, at det varer som fabbrica di San Pietro.Opførelsen af Metros linje C går heldigvis noget hurtigere. Den er kun, indtil videre, syv år bagud i forhold til det oprindelige projekt.Men denne gang har romerne været smartere end ved konstruktionen af de tidligere Metro A og B.Metro C åbner helt gradvis de nye stationer, dog langt fra den indre by. Altså fungerer den, men alligevel endnu ikke efter den planlagte fabelagtige, historiske rute, der skulle føres under Colosseum, Forum Romanum helt til Peterskirken.Som kompensation for denne mangel kan man i dag beundre Metro C, Station San Giovanni. Stationen er der, skinnerne og togene også, men den bliver først taget i brug til efteråret.Imens kan romere og besøgende beundre selve stationen, som er et levende førromersk og romersk, middelalderligt museum med ruiner og minder fra over 12.000 års historie - fra stenalderen til de nyere romerske villaer fra det første århundrede efter Kristi fødsel.Et museum inkluderet i en metrobillet (1,5 euro), der på flere sprog fortæller om byens historie netop ved denne udkant af det gamle Rom. Her dyrkede man allerede for 2.000 år siden ferskner, der netop var kommet fra Persien. Her var der et perfekt kunstvandingssystem.Her har man fundet statuer og raffinerede smykker.Alt blev fundet, da man skulle udgrave og etablere metrobanen ved San Giovanni, altså Lateran-området.Det bliver en meget besøgt station, frygter eksperterne. Man risikerer, at turisterne står i kø for at se den gratis udstilling, mens travle romere må presse sig forbi for at nå næste tog. Man er imidlertid ret vant til det velorganiserede kaos i Rom.Linje A's realisering blev skildret af filminstruktøren Frederico Fellini i filmen ' Roma' med surrealistiske effekter, da borearbejdet stoppede konstant pga. arkæologiske fund. Fellini forestillede sig de romerske ånder og spøgelsers raseri, da de blev krænket af uvidende moderne romere.Det tog 30 år at bygge Metro B, men der var også lige en Anden Verdenskrig i midten. Verdens største amfiteater, Colosseum, blev opført på ca. seks år (omkring 80 e. kr).Dengang var der ikke problemer med bevillinger og fagforeningernes aktioner eller skandaler, der stoppede byggeriet, som det har været tilfældet ved opførelsen af Metro C.Skulle Metro C en dag blive en realitet i hele sin planlagte længde og udstrækning, ja, så vil den blive verdens smukkeste. Passagererne vil fra vinduerne kunne se Forum Romanums gamle patriciervillaer, helt til Skt. Peter og meget mere ved blot at køre i linje C.Metro C Stazione San Giovanni kan foreløbigt beses på lørdage kl 10-17.bagsiden@pol.dk Fejl og fakta 31.05.2017:Der var ikke 28 paver til stede ved indvielsen af Peterskirken i 1626, som man kunne få indtryk af på Bagsiden i går. Det var antallet af paver i byggeperioden, der ifølge artiklen strakte sig fra 1452. Mange kilder mener dog, at byggeriet først begyndte i 1506. I så fald var paveantallet lavere.

København er stort set lukket land for singler. Er man enlig og har en gennemsnitsindkomst, er det umuligt at købe i København K.Reelt er der kun tre valgmuligheder på Vesterbro.Det er alle stuelejligheder på ca. 40 kvm. Meget tyder på, at udviklingen vil blive forstærket i de kommende år.Er man single, er eneste mulighed en ganske lille lejlighed, viser en analyse, som Nykredit har foretaget for Jyllands-Posten.»Det store pres på det københavnske boligmarked har gjort det sværere, men ikke umuligt for enlige at finde en ejerlejlighed,« konstaterer Jacob Isaksen, boligmarkedsanalytiker i Nykredit.Studerende fylder megetHos ejendomsmæglerkæden Nybolig mærker man i øjeblikket, at der er rift om de mindre ejerlejligheder: »Når ejendomsmæglerne får en mindre ejerlejlighed til salg, når den næppe at samle støv på hylden, for der er flere enlige og yngre par, som ønsker at bo i København, end der er passende lejligheder.Særligt de studerende fylder meget i denne statistik,« siger Thomas Hovgaard, presseansvarlig i Nybolig.I de seneste otte år er indbyggertallet i Københavns Kommune årligt øget med ca. 10.000 personer. Fremgangen er stort set gået hånd i hånd med årlige prisstigninger på de københavnske ejerlejligheder på omtrent 10 pct. siden 2013. Prisstigningerne er bl. a. en konsekvens af, at boligbyggeriet i en årrække har halset bag efterspørgslen, og det er først i den seneste tid, at det står nogenlunde mål med efterspørgslen.Mens indbyggertallet siden 2008 er forøget med 16 pct., er antallet af enlige blot steget med 11 pct. i samme periode. Graver man dybere i tallene og kun ser på de enlige, der bor i egen ejerbolig, er antallet faldet med godt 2 pct. i perioden 2008 til 2015.Nykredit har regnet på, hvor meget en enlig med en indkomst på knap 500.000 kr. før skat kan forventes at blive kreditgodkendt til. Der vil typisk være tale om en lejlighed til mellem 1,5 mio. og 1,7 mio. kr.En enlig boligejer i København havde i 2015 ifølge Danmarks Statistik en lønindkomst på 497.000 kr. En hurtig søgning på Boligsiden.dk viser, at der i Københavns kommune er 51 ejerlejligheder, som den enlige i Nykredits regneeksempel potentielt kan købe.»Udvalget i brokvartererne er begrænset til tre boliger i stuen på ca. 40 kvm. Er man som køber villig til at gå på kompromis med afstanden til indre by, øges udvalget og størrelserne på boligerne betragteligt,« siger Jacob Isaksen.For to år siden kunne en single med gennemsnitlig økonomi købe en ejerlejlighed i København N, S eller NV, der var ca. 5 kvm større end i dag. Udviklingen skyldes primært, at priserne er steget mere end lønnen, og det får køberne til at gå på kompromis med størrelsen på boligen.Ifølge Danmarks Statistiks befolkningsfremskrivning står Københavns Kommune over for en årrække med fortsat stigende befolkningstal i omegnen af 10.000 personer.Fortsætter priserne med at stige, vil det blive stadig sværere for enlige at finde en ejerbolig.»Udvikler det sig til en situation, hvor singler vælger at bo i en anden by, kan de københavnske virksomheder komme til at stå med et gevaldigt problem i forhold til at skaffe arbejdskraft,« fastslår Jacob Isaksen.Høj kvadratmeterprisHeller ikke den markante stigning i nybyggeri i København er en hjælp for singlerne.»Størstedelen af de nybyggede boliger er 80-100 kvm, og med en kvadratmeterpris, der er et godt stykke over priserne på den eksisterende boligmasse, er nybyggeriet lukket land for langt de fleste enlige,« siger Thomas Hovgaard.»Der er blevet bygget en del, men slet ikke til den målgruppe, vi taler om her. Som studerende i København skal man være ekstremt heldig for at få et kollegieværelse eller en lejebolig, man har råd til.Derfor ser vi selvfølgelig en stigning i forældrekøb. Det er uundgåeligt,« siger han.Det skal dog ikke udelukkes, at de mange nye boliger på længere sigt vil kunne gøre en forskel, mener Jacob Isaksen.»I takt med at flere og flere af de nye boliger tages i brug af andre københavnere, frigiver det boliger i den eksisterende boligmasse, der i højere grad er inden for de enliges rækkevidde,« siger han.Nykredits analyse er baseret på en gennemsnitlig betragtning.Udgangspunktet er, at den enlige har en indtægt i omegnen af 500.000 kr. Hvis man tjener betydeligt mere eller har formue med, har man andre og bedre muligheder for at komme ind på det københavnske boligmarked.Når en kunde kreditgodkendes, sker det på baggrund af den enkelte kundes økonomiske forhold og den specifikke bolig. Gennemsnitsbetragtningen i analysen og resultaterne kan derfor ikke overføres til enkelte kundeforhold, understreger Jacob Isaksen.lars.nielsen@finans.dk Nybyggeriet er et lukket land for langt de fleste enlige.Thomas Hovgaard, pressechef, Nybolig.
BOLIGMARKEDET: Den eksplosive prisudvikling på lejligheder i København får nu konsekvenser for en særlig gruppe af købere.
 MILEPÆL Da det 56 tons tunge tunnelborehoved på maskinen Tria blev hejst op gennem skakten og bort fra den underjordiske byggeplads ved Halmtorvet i København mandag eftermiddag, var det ikke kun en tung maskine, som metrobyggeriet tog afsked med.Begivenheden markerede afslutningen på hele borearbejdet af de to gange 15,5 km lange tunneler, som begyndte i 2013, og dermed en af de mest krævende dele af det enorme anlægsprojekt.En milepæl af de helt store.- Det er en af de sværeste og teknisk mest udfordrende elementer af byggeriet, som projektet er kommet i mål med. Og dermed er en af de største risikofaktorer for tidsplanen også væk, siger adm. direktør Henrik Plougmann Olsen i Metroselskabet til Licitationen - Byggeriets Dagblad.- Vi er rigtig godt tilfredse med, at vi har gennemført projektet inden for den aftalte tidsramme. Det viser også, at på trods af vanskeligheder, så har vi leveret, og vi glæder os til at gøre resten af projektet færdigt, siger driftsdirektør i Copenhagen Metro Team (CMT), Sigurd Nissen-Petersen.Henrik Plougmann Olsen er også godt tilfreds med den fremdrift, der har været på borearbejdet.- Efter vi fik sat de faste rammer for at arbejde i døgndrift i 2014, er tidsplanen blevet fuldt, siger han.Da borearbejdet gik i gang i 2013, havde metroen en forventet åbning i december 2018, men den tidsplan blev i 2014 revideret i en ny kontrakt mellem bygherren og hovedentreprenøren på grund af forsinkelser, så åbningen nu er sat til juli 2019.Forsinkelserne skyldtes blandt andet, at støjklager fra naboer fik byggearbejdet til at gå i stå.Aftale skal snart bære på plads Tidsplanen med åbning i sommeren 2019 gælder stadig, men er truet af de igangværende forhandlinger med CMT. Metroselskabet konstaterede i efteråret, at apteringsarbejdet på flere af stationerne stod stille og vil have hovedentreprenøren til at sætte tempoet op.CMT er dog kommet i likviditetsproblemer og vil have udbetalt en del af det samlede efterkrav, der løbende er steget til cirka syv mia. kroner ud over de 23 mia. kroner, som kontrakten lyder på.- Projektets fremtidige forløb afhænger af, hvordan vi løser problemstillingerne med de store claims (efterkrav fra CMT, red.) og monteringsarbejdet på nogle af stationerne, siger Henrik Plougmann Olsen.Direktøren vil ikke ud med, om en aftale er nært forestående, eller hvornår der senest skal være en aftale på plads, hvis ikke det skal få konsekvenser for tidsplanen.- De forsinkelser, der har  været indtil videre, kan vi godt indhente. Men jeg kan sige så meget, at der ikke skal gå alt for længe, før det får konsekvenser.- Men vi forhandler, indtil vi får en god løsning og får minimeret risikofaktorerne for projektets tidsplan og økonomi mest muligt, siger han.Ros fra politikere Ved arrangementet mandag eftermiddag på metrobyggepladsen København H ved Halmtorvet fik forhandlingerne med CMT ikke meget opmærksomhed.Formålet var at markere den store milepæl efter afslutningen af borearbejdet.På talerstolen var repræsentanter for dem, der betaler projektet. Overborgmester i Københavns Kommune, Frank Jensen (S), omtalte højdepunktet som " begyndelsen til enden" for metrobyggeriet, og statsminister Lars Løkke Rasmussen (V) roste aktørerne bag for at have gennemført en udfordrende opgave.- Under Marmorkirken var der hensynet til den smukke gamle bygning, og ved Kongens Nytorv skulle der bygges over den eksisterende metro og under Magasins kælder. Og i begyndelsen skulle der gøres plads til arkæologer, sagde statsministeren. Projektets fremtidige forløb afhænger af, hvordan vi løser problemstillingerne med de store claims (efterkrav fra CMT, red.) og monteringsarbejdet Henrik Plougmann Olsen, adm. direktør, Metroselskabet .Tunnelboremaskiner - Fire tunnelboremaskiner har stået for at bore Cityringens tunneler på to gange 15,5 km. Maskinerne hedder Eva, Minerva, Nora og Tria og er opkaldt efter Københavns telefoncentraler på Nørrebro, Østerbro, Vesterbro og Indre By - Tunnelboremaskinerne er over 100 m lange og vejer 800 ton - De er bygget af den italienske underentreprenør Seli, hvis danske afdeling er ejet af Salini Impregilo, og japanske Kawasaki - De har været aktive i døgndrift og i gennemsnit boret 15-25 m i døgnet - 10-15 personer bemander konstant maskinerne - I forbindelse med borearbejdet er 3,1 mio. ton jord blevet udgravet - Borearbejdet begyndte i 2013 . - Når Cityringen efter den nuværende tidsplan åbner i juli 2019, får hovedstaden en ny metrolinje med to 15,5 km lange underjordiske tunneler - Cityringen får 17 stationer i det centrale København - Anlægsrammen er godt 23 mia. kroner - Bygherre på projektet er Metroselskabet, som ejes af Københavns Kommune, Frederiksberg Kommune og Staten - Hovedentreprenør er konsortiet Copenhagen Metro Team .Hvad skal der ske nu - De fire tunnelboremaskiner skal skilles ad og tages op af skakterne i mindre dele.- Herefter skal tunnelerne renses, så skinner, spor og lyssignaler kan installeres.- Herefter skal de første tog testkøres.Sideløbende skal stationerne indrettes med blandt andet fliser, elevatorer og trapper.
Mandag blev det fejret, at tunnelborearbejdet på Cityringen er afsluttet. De igangværende forhandlinger med hovedentreprenøren CMT kommer til at afgøre, om bygherren Metroselskabet kan undgå yderligere forsinkelser.
Sikken voldsom trængsel. Midt i Indre by. Og det er ikke pga. Sale 30-50 procent på Auping og Hästens at sove ud på efter årstidens mange rørende familiesammenkomster. Nej, det er Guds hus, der trækker lange køer.Skønt øsende juleregn, som vi, som resten af den i dagens anledning gevaldigt store menighed, er draget gennem i automatgearet æsel, som er svær at finde bås til i herberget.Så vi ankommer til en allerede propstoppet domkirke, i søgen efter den julefred, som hverken branket andefedt, julerøde lakstiletter, Søren Banjomus eller nisseøl isoleret kan levere.Julefreden hentes for nogen i kirkerummet.Kl. 17 eller med mands-og drengekor kl.14.30 - et smukt, men dristigt valg! For her er udsolgt. Og hype-stemning hilser allerede ved indgangen, hvor et bål af blitzende mobiler flammer mod drengekoret i procession med levende lys i hænderne.Jeg tager osse et foto. Jeg ved ikke hvorfor.Jeg ved ikke, hvem jeg skal sende det til. Jeg er ikke på »insta« og kun i embeds medfør på Facebook. Og jeg er heller ikke den stolte faster eller farmor til nogen af drengene.Det er der andre, der er. Og inde i kirken er endnu flere kirkegængere udrustet med lysende Ipads og smartphones. Samt med nogle helt ufattelige snakketøjer som, lagt sammen med den konstante, flimrende forevigelse, snart får én til at føle sig som til en større fætter/ kusineevent.Hyggeligt for de nærmeste, men for fjernere slægtninge en støjende modsætning til håbet om lidt indvortes julefred og ro, et håb som nu kastes hid og did mellem blinkende skærme, hvor der deles, kommenteres, vises Youtube-film eller? Samtidig med, at der ævles og bævles og kværnes, så man dårligt kan høre orgelet bruse og slet ikke præstens teleslyngede tekst om at føle sig på Herrens mark, vistnok! Menigheden underholder sig multitaskende som en ivrig pigeflok til Citybois-koncert, og ukoncentrationen spreder sig i rummet.Og til hver følsom sjæl som nok forstår at sætte pris på både Rammstein og det moderne menneskes mange udfoldelsesmuligheder, men som samtidig mener, at der er en tid til alting. Også fordybende fred og ro og styrkelse af det indre menneske i et kirkerum.Hvilket godtnok er en kunst mellem bedstemødre i rundgang bevæbnet med Ipads, der skærmer for udsyn til nærvær.Så lad mig slutte 2017 med en hilsen. Til kirkens folk, til det smukt koncentrerede kor af syngende 12-13 årige drenge, til den spritstive (som i grønlænderstive) eskimo, som smilede tand-og wifi-løst farvel, samt til damen, der gav thumbs-up, da jeg måtte henstille til en samling (voksne) mennesker at henlægge samtalen om årets pensionsafkast eller whatever til privaten og ikke det offentlige kirkerum, hvor rastløs event-og underholdningssøgen og mangel på nærvær og lidt stilhed for Gud og hinanden kan blive så støjende, at man ligefrem kunne forestille sig forsøg med aflevering af moderne våben i våbenhuset og uddeling af hold-kæft-oblater ved alterskranken.Elisabeth GjerluffNielsen er sangerinde, musiker og forfatter.Fordybende fred og ro og styrkelse af det indre menneske i et kirkerum.Hvilket godtnok er en kunst mellem bedstemødre i rundgang bevæbnet med Ipads.
Indspark.
Undrer du dig over de stadigt mere fyldte cafeer, cocktail-og kaffebarer, bistroer, pizzeriaer, gadekøkkener, mobile madsteder, restauranter og beværtnings steder i øvrigt? Ikke bare fredag-lørdag, men også mandag, tirsdag og onsdag, både formiddag, eftermiddag og aften, jamen, så er du ikke den eneste.Jeg arbejder i Pilestræde i Indre By i København og cykler typisk hjem om eftermiddagen ved fem-seks tiden. Om sommeren summer det af liv i de små sidegader. Der er en herlig stemning - sådan lidt sydeuropæisk. Jeg nyder det, men undres også. Hvor får folk alle disse penge fra? Også her i de grå og kedelige efterårsog vintermåneder er der, stort set alle ugens dage, fyldt godt op. Vi danskere bruger penge til at spise og drikke ude som aldrig før. Pengerigeligheden er enorm, især blandt de unge, herunder også de studerende. En caffe latte til 50 kroner, en fadøl til 50 kr., no problem. I dag kan det ligefrem være svært at booke et bord en tirsdag aften.Tænker tilbage på min egen ungdom i 1960erne på en gård i Sønderjylland. Her brugte man dæl'me ikke penge på at »gå ud«. Jeg kan faktisk kun huske en eneste gang, hvor vi flottede os med at gå på restaurant. Familie og hjælpere i høstarbejdet blev inviteret ud og trakteret med fin mad samt øl og snaps.Det var høstfest og blev en minderig aften.De tider er for længst forbi, da byboere og danskere i øvrigt nøjedes med at liste sig ud af deres huler i weekenden. Det er ikke mange år siden, det blev betragtet som ekstraordinært, som fråds, at »spise ude« og bruge så mange penge på noget så basalt som at få stillet sulten og tørsten. I dag er det en livsstil.I følge brancheforeningen HORESTA nåede omsætningen i restaurationsbranchen i 2016 op på 42 mia. kr. Ny rekord.Netop restaurationsbranchen er blandt de hurtigst voksende brancher med 18.000 nye arbejdspladser siden finanskrisen.Jeg har ikke turdet regne på, hvor meget jeg selv bruger på at »gå ud« om måneden.Men det er langt-langt væk fra høstfest-niveauet tilbage i 1960 erne i det sønderjyske. Disse udgifter glider bare sådan nærmest umærkeligt ind i forbruget.Tankevækkende i øvrigt, at mens vi gladeligt giver en halvtredser for en caffe latte på et hipt københavnersted, så bruger vi timer på at få presset eksempelvis prisen på et flybillet ned på et par hundrede kroner. Convenient livsstil frem for sikkerhed i luften -jeg svært ved at se, at det giver mening.J eg kan godt lide at gå ud, men jeg vil også insistere på at få noget for pengene. Det synes jeg ikke, jeg får, når jeg en sjælden gang efter en hård spinning-time dropper ind i den nærmeste Joe &amp; the Juice og må ryste op med 110 kr. for en juice og en sandwich.Og endnu værre bliver det, når vores lille badmintonklub efter tirsdagens svedige time valfarter hen til vores (nu tidligere) stamsted Cafe Overfor på Rosenørns Alle for at genoplade batterierne med et par store fadøl (50 kr.stykket) og den traditionelle snak om, hvordan verden hænger sammen.Jeg skriver tidligere, fordi vi nu har droppet Cafe Overfor, sat den i karantæne efter dårlige, arrogante oplevelser med betjeningen.Jeg vil altså ikke være til grin for mine egne penge.Jens Chr. Hansen er Berlingskes erhvervskommentator.Pengerigeligheden er enorm, især blandt de unge, herunder også de studerende.
KLUMME.
Proletarroman' - et uartigt ord i stuen i dag? I alt fald et bedaget ord.Proletarforfatterne fra forrige århundredskifte fik en kort renæssance i studentermarxismens og ' arbejderismen's dage i 1970' erne med høje priser i antikvariaterne. I dag er de usælgelige, men forfatteren Arne Herløv Petersen har som ' litteraturarkæolog' gravet ud i den glemte køkkenmødding, og det er interessant, hvad han præsenterer i denne antologi af romanuddrag og reportager.LAURITZ PETERSEN lægger barsk ud med Madam Jakobsen, der har måttet pantsætte familiens bohave, taber troen på retfærdigheden, træller i iskolde vaskekældre for 1 kr. i dagløn - og franarres pengene af sin fordrukne bror. Det er de faste kønsroller i disse glimt af underklasseliv omkring 1900: De »gustengule« kvinder pukler, får bank og fantaserer om flugt, mens de skvattede mænd kvæler 8-10 bajere på arbejdet - hvis de er så heldige at have arbejde - og flere på beværtningen om aftenen.Antologien bringer os rundt i Københavns brokvarterer og indre bys slumhuse som ' Kommoden' og ' Ligkisten'. Ud på bodegaerne ' Gemytligheden', ' Palmen' og ' Sumpen'. Ud hos slagtere, der sælger bedærvet kød til kunder i gæld.Ud på arbejdspladserne - mergelgrave, en giftig cellulosefabrik, det sydende Carlsberg-bryggeri. Overalt slid, sult, kulde, sygdom, utøj, druk, vold og kriminalitet i alle aftapninger. De unge piger har kønne navne: Amalie, Flora, Leonore, Ludovika, men forude venter uønsket graviditet, halv-og helprostitution.Forfatternes grundtone er den vrede patos: ' Spild', ' Bundfald', ' Drømme der svandt', ' Svig og list' er nogle af titlerne.Men heldigvis er der også galgenhumor - en grotesk konfirmation, en vild nat i ' Ligkisten' og Trompet-Marie, der »ærligt og redeligt har ernæret sig ved hor« og nu er ved at dø af tuberkulose på fattiggården og fejrer afskeden med en forbudt flaske brændevin.Lige så frodigt fremtræder proletarsproget.Man forstår let »de brandholdigste eder« og udtryk som »sjangtilt«, »sjovialsk« og »den er krabat«. Man lærer også, at »professsionister« er faglærte folk, at »tjimdadera« betyder øretæver, og at »statsansættelse« vil sige at komme »ind at knurre« i Horsens Tugthus.DE 12, DER RAPPORTERER om proletarlivet, kender det tydeligvis indefra, men alle har gennemført en ' klasserejse' op i andre miljøer. Én er heltidsforfatter: bornholmeren Jakob Hansen. Seks er journalister, men selvlærte. En enkelt er lotterikollektør, en anden lærer, en tredje murer, arkitekt og tobaksgrosserer.Og så er der to socialt engagerede politifolk.Opdagelsesbetjent Carl Hansen Fahlberg udvandrede i 1907 til USA efter en dom for homoseksualitet, men forinden havde han udgivet ' Spild - Silhouetter fra Forbryderverdenen' (1905). Den fortæller fremragende om fængsler og ' tvangshuse', hvorfra stritskæggede fattiglemmer og drankere med svulne ben slippes ud over landet som vagabonder og herregårdsbisser, indtil de igen ryger i forbedringshuset - og ind i varmen »Nordenvinden bed som et rovdyr«, skriver Christen Bundgaard. Så godt skriver flere af de 12. Samme Bundgaard, hjemvendt fra USA, havde åbenbart også studeret Upton Sinclairs opgør med Chicagos kødindustri i ' Junglen' (1906), da han lod hovedpersonen i sin roman ' Proletarer' (1907) besøge Hamburgs slagterier, der tømmer deres slim ud i Elben, og høre socialistagitation i Folkets Hus.Flere af de 12 har tilegnet sig nye fortælleformer og impressionistisk teknik.Lauritz Larsen skildrer eminent et delirium-anfald med paranoia. Bogen slutter med Herman Bangs og Ludvig Hundrups rapporter om fattigliv, der kan røre en sten.DET ER EN MEDRIVENDE antologi, sikkert udvalgt af Arne Herløv Petersen med gode forfatterbiografier og henvisninger til videre læsning i e-bogsform.Det er ironisk, at den udkommer på Det Poetiske Bureaus Forlag, for den er alt andet end poetisk. Det er, i bedste forstand, ' rædselsrealisme' - den ægte vare fra klassesamfundets nederste regioner før velfærdsstatens tid.Det er tankevækkende, at det foregår bare 30 år før socialreformen og ' Matador'.Og at det arbejdende Carlsberg i Valby nu er omdannet til luksuslejligheder.kultur@pol.dk Forfatternes grundtone er den vrede patos: ' Spild', ' Bundfald', ' Drømme der svandt', ' Svig og list' er nogle af titlerne.
Fattiglemmer, drankere og prostituerede befolker medrivende antologi om underklasseliv for hundrede år siden.
Forestil dig de udskældte letbanemaster, der lige nu står langs Randersvej, på følgende strækning: fra Viborgvej til Vesterbro Torv, videre hen ad Vester Allé, op forbi Ridehuset, langs Park Allé, Banegårdspladsen og så ned til Rutebilstationen.Det scenario »kan vi ikke byde aarhusianerne«, konkluderede byrådsmedlem Knud Mathiesen (DF) mandag i JP Aarhus.Spørger man stadsarkitekt Stephen Willacy er han derimod godt tilfreds med det visuelle udtryk på Randersvej, man erkender, at den næste etape bliver en større udfordring, når det kommer til at integrere letbanen i bybilledet.»Når letbanetogene kommer ind i midtbyen, er gadeforløbene langt mindre end på Randersvej. Etape to bliver mere kritisk i forhold til, hvordan skinner og master bliver opfattet i forhold til byrummet. Der bliver tale om en helt anden arkitektonisk og bymæssig udfordring end første etape,« siger Stephen Willacy.I den historiske bymidte skal letbanetogene passere flere smalle strækninger med arkitektoniske vartegn og unikke gadeforløb. Stephen Willacy lægger særlig vægt på den bymæssige oplevelse for fodgængere, cyklister og bilister.En skov af ledninger»Det er ret forskellige behov på meget lidt plads. Man er nødt til at være varsom i forhold til, hvordan man placerer masterne. Det drejer sig dels om funktionaliteten i byrummet, men også det visuelle og æstetiske udtryk.Masterne er f. eks. ikke glade for træer, men vi vil gerne have en by med træer, så det skal også tænkes ind i forhold til skinner og master,« siger Stephen Willacy.Frem for synlige master og ledninger er alternative strømmuligheder blevet diskuteret, bl. a. batteridrevne tog, men ifølge Stephen Willacy er de eksisterende togtyper med master og ledninger formentlig den bedste løsning.»Det er ikke særlig smart at have to forskellige togsæt.Det fordyrer projektet. Det er meget nemmere, hvis man kan køre med de eksisterende togsæt. Masternes design skal også følge en rød tråd.Busstoppesteder og letbanestoppesteder er jo også tænkt ind i en helhedsvurdering,« siger stadsarkitekten.På de smallere steder i midtbyen kan Stephen Willacy sagtens forestille sig ledninger fastgjort på bygningerne frem for master. Det gælder dog ikke Rådhuset på Park Allé.Ømt punkt»Der skal ikke være ledninger på rådhuset, det bliver der ikke tale om. Det går ikke.« Hvordan skal letbanen så køre langs Park Allé? »Det er et meget ømt punkt.Jeg er spændt på at se, hvordan vi løser det. Skal vi have master på begge sider af vejen eller enkeltstående master i midten af Park Allé? Det er noget, vi skal have en snak om. Det er enormt komplekst,« fastslår han.Hos Aarhus Cityforening tror man slet ikke, at endnu en letbaneudvidelse er løsningen for Aarhus.»Masterne er på ingen måde pæne, det vil ikke klæde vores by og slet ikke den indre by. Der er i høj grad brug for en udvidelse af den offentlige trafik i Aarhus, men jeg er ikke sikker på, at det er endnu en letbaneløsning, vi har brug for fremadrettet,« siger Claus Bech.I stedet foreslår han, at man først og fremmest trækker vejret for en stund og i den kommende miljøundersøgelse sigter mod en alternativ løsning som f. eks. BRTbusser (Bus Rapid Transit), der kører i eget spor og har større kapacitet end normale bybusser. I Claus Bechs øjne en både billigere og mere elegant løsning, der klæder midtbyen bedre.»Man skal tænke sig godt om, før man etablerer endnu en letbane. En ny etape vil tage flere år at bygge, og kigger vi 20 til 30 år frem vil skinnebårne letbaneløsninger formentlig høre fortiden til. Her bliver det helt andre transportformer i de store internationale storbyer, og det er jo i sidste ende også gerne det, vi gerne vil have, Aarhus skal være,« siger Claus Bech.oskar.zacho@jp.dk 
Der skal tages hensyn til bygninger og trafikanter, når letbanens anden etape indtager midtbyen. Det bliver langtfra nogen let opgave, mener stadsarkitekt Stephen Willacy.
Da Fabian Søgaard Krohn for femte gang kommer ud fra en butik viftende med en pakke cigaretter, begynder vi at tro på vores hypotese: at unge under 18 år uden problemer kan købe cigaretter, selv om det er ulovligt.»Hun kiggede nærmest ikke på mig«, siger 16-årige Fabian, da han kommer ud fra Lidl med en pakke Marlboro Light. Politiken har lavet en stikprøve for at undersøge, hvor mange steder mindreårige kan købe cigaretter. Vi begynder en eftermiddag i slutningen af marts i indre by i København, kører vestpå ad Roskildevej for til sidst at nå til fjorden i Frederikssund, da butikkerne er tæt på lukketid.Undervejs kommer vi forbi mange butikker. Men vi kan ikke nå dem alle. Fabian går ind i tyve tilfældigt valgte butikker, kiosker og tankstationer for at købe en pakke cigaretter. Kun to steder spørger ekspedienten om billed-id. En Q8 og en Fakta.»Jeg er overrasket over, at så mange steder er ligeglade. De ænser slet ikke, at jeg kunne være under 18«, siger Fabian.Loven siger, at man skal være fyldt 18 år for at købe cigaretter. Dog viser en ny undersøgelse fra Kræftens Bekæmpelse blandt 2.000 unge 16-25-årige, at 86 procent af rygerne røg deres første cigaret, da de var under 18 år.Butikker kan få bøder på mellem 5.000 og 20.000 kroner for at sælge cigaretter til mindreårige. Men der bliver stort set ikke udstukket bøder. Kun to butikker fik bøder i 2016. Det viser en aktindsigt hos Rigsadvokaten. I hver butik går Fabian målrettet op til kassen. Han skal ikke have andet end cigaretter. Han har ingen personlig favorit, for han ryger ikke. Derfor køber han lidt af hvert. Pall Mall med mentolsmag, click-smøger fra Benson&amp;Hedges, grønne Kings. Ordene ligger ikke mundret for ikkerygeren, men han har succes stort set hver gang.Uanset om der sidder en mindreårig bag kassen eller en 50-årig ekspedient. En ung ekspedient i Kiwi, der ser ud til at være omkring Fabians egen alder, spørger, om han kunne tænke sig at købe en lighter med til sine Marlboro. Nej, for de skal ikke tændes. Tiende sted på vores rute får vi for første gang et nej. Det er en Q8-tankstation i udkanten af Roskilde. Ekspedienten vender sig om og tager en pakke Prince fra hylden bag sig, før han spørger om billed-id. Fabian er ikke helt klar på det spørgsmål, efter at ni butikker ikke har tøvet med at sælge til ham. Han har ikke id. »Så kan jeg desværre ikke hjælpe dig«, siger ekspedienten.Politikens journalist og Fabian lægger begge mærke til, at den unge mand bag kassen er under opsyn af sin supervisor. Faktisk havde han først haft kurs mod cigaretterne, men tænkte sig måske så lige om.Den var også gal sidste år Flere af Fabians jævnaldrende venner ryger. De begyndte at ryge, da de var yngre. Og der kunne de også købe. I februar 2016 lavede Politiken en mindre stikprøve på Frederiksberg, hvor syv ud af ti solgte cigaretter til to drenge på 14 år. Dengang beklagede butikkerne og sagde, at det ikke skulle ske igen. I flere af de butikker, Politiken besøger, står der »18« sort på hvidt på et skilt, der hænger ved kassen. Det er aldersgrænsen for køb af tobak og stærk alkohol. På trods af påmindelsen får vores 16-årige testperson alligevel langet cigaretter over disken.»Hun kiggede godt nok lidt skeptisk på mig, men sagde ikke noget«, fortæller han, da han kommer ud fra en Netto. Sidst på eftermiddagen kommer vi til Fakta i Ølstykke. Fabian må for anden gang sige, at det var et no-go. Pigen ved kassen spurgte med det samme efter billed-id, som han ikke kunne give hende.Vi kører nordpå efter de to afslag og besøger efterfølgende seks steder. Og der kommer seks pakker mere til samlingen.Læs butikkernes svar på, hvorfor de sælger cigaretter til en mindreårig. Side 6tine.kirkensgaard@pol.dk 
TOBAKSSALG TIL BØRN 16-årige Fabian Søgaard Krohn ryger ikke selv og er overrasket over, hvor let han kan købe cigaretter. Kun to steder ud af 20 beder de ham vise id.
Strøget har det skidt. De ærværdige gader i det indre København er slidte, der er til tider tarveligt, og så plages de af affald og andre store og små efterladenskaber.Nu ser Københavns Kommune på mulighederne for at forskønne det nødlidende handelsstrøg.Det er på tide, siger en af Strøgets kritikere, Nikolaj Nielsen fra The Danish Pipe Shop. Sidste år forlod hans forretning efter knap et halvt århundrede gågaden med en kraftig kritik af det, han så som forarmelsen af strækningen.Han finder det fint, hvis politikerne vil gøre noget ved den anløbne gågade: »Men jeg vil se det, før jeg tror det«, siger han i dag til Politiken fra sin nye forretning i Vester Voldgade.Pibeforretningens tidligere lokaler i Frederiksberggade står fortsat tomme.Det samme gør flere andre forretningsvinduer i den del af Strøget, der ligger tæt på Rådhuspladsen.»Der er så grimt dernede, at de ikke kan få lejere ind. Jeg håber, at de får styr på det.Vi har alle en interesse i, at det hele bliver løftet«, siger Nikolaj Nielsen.Lidt inde ad Frederiksberggade står Melisa Görgen i sin Royal Skin-forretning.Hun synes egentlig ikke, at Strøget er i dårlig stand.»Men det her er mad-enden. Det kan man være ked af. Der er hele tiden skrald, der blæser rundt. Det kunne man godt være foruden. Så jeg kan ikke forestille mig, at vi vil være utilfredse med, at gaden får et løft. Gør de noget, vil det være fint«, mener hun.Borgerrepræsentationen ser nærmere på et udkast til en helhedsplan, der skal gøre op med nogle af det berømte fodgængerstrøgs værste dårligdomme. Der skal gøres bedre rent. Der skal mere styr på skiltning og gadeudstillinger. Facaderne i de gamle ejendomme skal skånes mod de værste ødelæggelser. Og måske skal der ligefrem gøres noget ved bilparkeringen og cykelparkeringen i området omkring Strøget.Som det fremgår af udkastet, lever Strøget i dag »ikke umiddelbart op til turisternes forventninger om et rent, funktionelt og veldesignet byrum«. »Den særlige københavnske stemning og egenart kan være svær at finde mellem internationale modehuse og fastfood«, konstateres det.Det flyder med parkerede cykler, vejskilte og terrorblokke ved sidegadernes udmundinger. Og skiltene. De er ganske larmende i deres udtryk: »Alle prøver at overdøve hinanden«, fremgår det.»Helhedsplanens vigtigste formål er at genoprette Strøget, så gaden fremstår ren, ryddelig og med respekt for bygningernes historie og arkitektur«, hedder det i det oplæg, Københavns folkevalgte skal tage stilling til.Udkastet er lavet med inddragelse af blandt andre butikslivet og Foreningen til Hovedstadens Forskønnelse, hvis formand, Jakob Lange, finder, at det er på høje tid med en indsats for at redde Strøget fra forfaldet og forarmelsen.»Vi er uendeligt glade for planerne.Strøget er ved at forsumpe. I den øverste ende op mod Rådhuspladsen må man leve med, at det er en frituresump med plads til lidt af hvert«, mener han.»Facaderegler bliver ikke håndhævet.Der er skrammel på gaden. At der er møgbeskidt og ligger pizzabakker, er ikke klædeligt.Det er dumt. Det er ikke Københavns fineste strøg mere. Det er fornuftigt, hvis kommunen langt om længe gør noget ved det. Vi synes, at det er på tide«, tilføjer foreningsformanden.Også KBH K Commerce Culture - handelssammenslutningen for Indre By - ser frem til en indsats for at gøre noget ved Strøget.Formand Kim Jensen fra Deas Ejendomsadministration synes overordnet, at Strøget er fin, men at der er nogle problemer, der skal tages hånd om.»Strøget fortjener at komme ind på den politiske arena og få opmærksomhed. Vi bilder os ind, at det er attraktion nummer 1 i København. Det, der er galt, er, at det fremstår som en rodet affære. Det har noget med rengøring at gøre. Det har noget at gøre med gadesælgere. Med cykeltaxierne og med overholdelse af reglerne for gadesalg og udeservering. Man gør ikke noget for at følge op på det«, siger kim Jensen.soren.astrup@pol.dk 
KØBENHAVN Strøget er ved at forsumpe, lyder kritikken af Strøget. Borgerrepræsentationen skal nu se på løsninger.
Hans Høgenhaven, 70Overlæge, København K., bliver 70 år 5.februar.Hans Høgenhaven vidste allerede fra studietiden, at han ville være neurolog og efter grunduddannelse inkl. neurologi og neurokirurgi ved Amtssygehuset i Glostrup også at subspecialet skulle være epilepsi. Et to-årigt ophold som videnskabelig medarbejder ved Abteilung für Neurologie, Klinikum Charlottenburg der Freien Universität Berlin (West), dengang en de førende afdelinger for epileptologi i Europa, konsoliderede interessen. Tilbage i Danmark efter hvad der blot var tænkt som et kort ophold ved Klinisk Neurofysiologisk afdeling på Rigshospitalet for at lære EEG-diagnostik, besluttede han sig for at skifte speciale og uddannede sig til klinisk neurofysiolog med særlig interesse for epilepsi og EEG-diagnostik. Efter speciallægeuddannelsen fulgte en række hurtige (overlæge) stillingsskift fra Statens Senter for Epilepsi i Oslo til Epilepsihospitalet i Dianalund til Odense Sygehus, Hvidovre Hospital og fra 1996 tilbage på Rigshospitalet i Neurocentret, hvor han var drevet af et ønske om at være en del af det multidisciplinære team, der skulle opbygge et moderne nationalt center for kirurgisk behandling af epilepsi med brug af avancerede neurodiagnostiske metoder. For fire år siden, da pensionering var en mulighed, blev det til endnu et stillingsskift til Odense Universitetshospital som specialeansvarlig overlæge, hvor hovedopgaven er at uddanne yngre neurologer i klinisk neurofysiologi. Dette med base i København, Indre By. Hans Høgenhaven er københavner med K og synes, at »provinsen begynder ved Dr.Louises Bro«.Helga Kolby Kristiansen, 70Tidl. højskoleforstander, Aarhus, bliver 70 år 5. februar.Helga Kolby Kristiansen er opvokset i Vejle og kandidat fra Aarhus Universitet i tysk og religion. 1977-83 var hun landsdelssekretær i Frivilligt Drenge-og Pigeforbund (FDF) med ansvar for Aarhus-området og Djursland, herefter sekretær for kommissionen for Danske Kirkedage (1982-1986). I 1986 blev hun sammen med sin mand, Carsten Kolby Kristiansen, højskoleforstander på Silkeborg Højskole. De bestred denne post i 28 år indtil 2014.Helga Kolby Kristiansen har gennem årene besiddet en lang række tillidshverv.Den røde tråd i dette frivillige arbejde har især været hendes engagement i børn og unge i FDF og på Silkeborg Højskole. Hun har været frivillig leder i FDF i 45 år og var som den første kvinde landsformand for FDF i 16 år (1986-2002). Hun har også varetaget hvervet som formand for Foreningen af Folkehøjskoler i Danmark i ni år (2005-2014). Desuden var hun initiativtager til og første formand for Samtaleforum for Unge og Kirke (2002-2005) og har siddet i Folkekirkens Nødhjælps styrelse i 15 år (2000-2015).Hun har siddet i en række ministerielle råd og kommissioner, bl. a. Børnerådet (2002-2006), Højskoleudvalget (2002-2004), Folkeoplysningsudvalget (2008-2010), Salmebogskommissionen (1993-2002) og Udvalget for en moderne styringsstruktur for folkekirken (2012-2014).Efter pension og flytning til Aarhus er hun i 2016 blevet medlem af Fredens sogns menighedsråd og Aarhus Søndre provstiudvalg.Helga Kolby Kristiansen er gift med cand.theol. Carsten Kolby Kristiansen med hvem hun har tre voksne børn og fem børnebørn.Bent Sloth, 85Fhv. gårdejer, Hals, bliver 85 år 5. februar.Bent Sloth var i en årrække en af de absolutte sværvægtere i landbrugets top.Han har været formand eller næstformand for et hav af udvalg og foreninger. Han var i årene 1984-96 en stærk formand for Danske Slagterier, i dag Danish Meat Association.Han har desuden været vicepræsident i Landbrugsraadet, hvor han var medlem af præsidiet i 13 år. Før han for alvor blev engageret i landbrugsorganisationerne i slutningen af 1960erne, var han ivrig gymnast og gymnastikleder i ungdoms-og gymnastikforeninger. Bent Sloth var medlem af Dronninglund Byråd 1998-2000 og har været menighedsrådsmedlem.Han gik på pension i 2000, og han nyder i dag sit otium med bl. a. at spille golf og være sammen med familien, som bl. a. tæller hustruen Birgitte, tre børn, børnebørn og oldebørn.

Hvor bor du?»Jeg bor i en lille gammel lejlighed i Nyhavn.Det er et dejligt sted for en musiker, for jeg er 20 minutter fra alt. Det føles meget lokalt, hvilket er rart, når man turnerer meget. Jeg har skullet vænne mig til, at ingen har gardiner her. Jeg kommer fra Sovjetunionen, hvor gardiner var det eneste, der holdt os i live, så ingen kunne se, hvad man lavede. Her vandrer mine naboer nøgne rundt konstant, og det er virkelig skønt«. Hvad kendetegner dit kvarter? »Mange tror, at man kun kommer i Indre By for at feste, men her er faktisk ret roligt og familievenligt. Men Nyhavn er ikke så privat. Der er mange mennesker og turister og meget larm, og det er fedt, men det kan også være rigtig irriterende, når man kommer hjem fra en koncert og bare gerne vil sove«. Hvorfor har du valgt, at vi skulle mødes på Helgoland? »Fordi det er min 9. sæson med vinterbadning og mit absolutte yndlingssted i byen. Jeg får mange af mine ideer her, fordi der er så åbent. Man kan høre vinden og se og høre fuglene og dufte det salte hav. Horisonten er næsten som et spejlbillede af os selv, fordi det symboliserer vores tanker, og det, vi alle kommer fra og gerne vil tilbage til. Vinterbadning er lidt ligesom at genstarte computeren. Forstanden fortæller en, at man vil dø, men der sker ingenting. Vandet lindrer stress, anspændthed og muskelsmerter, så man kommer op igen som en ny person«. Hvilken er din yndlingsårstid i byen? »Uden tvivl efteråret. København har et særligt smukt lys på den årstid. Stemningen skifter fra den der skøre, vibrerende, festlige sommer til at blive mere seriøs. Som om byen tager en pause og bare sidder og får pusten«. Hvor får man den bedste kaffe? »Jeg er en stor sildespiser, så hvis jeg vil have sild til morgenmad, går jeg på Café Victor. Jeg spiser også tit Eggs Benedict, avocadomadder eller tømmermændsburger på The Union Kitchen, hvor jeg også godt kan lide at drikke et glas vin om aftenen eller deres fantastiske Bloody Mary med bacon og champagne. Kaffen drikker jeg tit på Café Ermamo i Store Strandstræde«.Hvor går du hen for at høre jazz? »Jeg plejede at gå på Jazzhouse, men nu elsker jeg spillestedet 5e (i Kødbyen, red.). Det er meget afslappet og alternativt, og der er intet hierarki, så man kan både høre helt nye musikere, men også store motherfuckers. Der bliver ikke spillet jazz ret mange steder længere, men det er en meget levende genre, som udvikler sig konstant, så hvis man gerne vil vide, hvad der sker inden for jazz lige nu, skal man tage derhen«.Hvor vil du tage en date med hen? »Så tager jeg min mand med på Mielcke &amp; Hurtigkarl. Det er som at besøge et andet land, og gastronomisk er det næsten kunst. Men vi har kun råd til en enkelt date der om året, så vi tager mest på Schønnemann, for jeg elsker smørrebrød og hjemmelavet snaps. Snaps er undervurderet«. Hvor dufter byen bedst? »Helgoland. Der er luften så frisk og sprød«. Hvor lugter byen værst? »Diskotekerne stinker, og jeg vil ikke være ubehøvlet, men folk brækker sig meget i mit kvarter. Især i Gothersgade er der mange jyder, som drikker Gajol og brækker sig. Jeg ser det ikke som noget dårligt, men som en lugt af liv og ungdom«.Hvad ville du forandre, hvis du havde en stor pose penge? »Jeg ville åbne et sted som Jazzhouse, hvor det kun handler om musikken. Jeg synes ikke, at der er nok livemusik, og det burde byen have, for jeg kender ikke nogen, som ikke kan lide livemusik«. Hvornår kan du blive allermest irriteret på København? »Københavns største problem er boligmarkedet og især lejelejlighederne, hvor man bliver bedt om at betale 90.000 i depositum, som man aldrig ser igen. Det hul i loven må fikses, for folk, som ikke har mulighed for at låne penge, bliver presset til det, og det er unfair«Hvad mangler København? »Jeg synes ikke, at København alene mangler noget lige nu, for her er plads til alle, og det er stadig en fri by. Men hele verden har brug for ro, for vi lever i en meget ekstrem tid, og vi må komme ud af vores boble og holde op med at beklage os over bagateller. Jeg ville ønske, at vi alle sammen kunne få et ekstra efterår, så vi kan få styr på tankerne«.ibyen@pol.dk 
Saxofonist Maria Faust er vild med snaps og jazzhulen 5e i Kødbyen, hvor man både kan høre nye navne og »store motherfuckers«.
Fotografen var begejstret.Som gammel fodboldspiller kunne han næsten ikke få armene ned ved tanken om, at vi ville dumpe lige ned i opgøret mellem Real Madrid og Sevilla. I Madrid ovenikøbet.Sportsjournalisterne bakkede op. Det bliver et brag af en kamp, de er over alt i byen. Det blev det muligvis også den dag, kampen blev spillet. Det var bare ikke den lørdag, vi var i Madrid, viste det sig.Men nu havde idéen om fodbold ligesom bidt sig fast, og en eller anden kamp måtte kongeholdet vel spille. Frem til afrejsen krydsede vi fingre for de hvide drenge i den på mange måde oversete turnering om at blive verdensmestre i klubhold i Abu Dhabi. Artede alt sig vel, ville finalen finde sted nogle timer før deadline.Tidsnok til at få både billeder og tekst i kassen.Optakten lød lovende.Nogle dage før afrejse kunne Tipsbladet fortælle, at Real Madrid kunne slå alle rekorder ved at vinde igen.Og som flere fodboldkyndige forsikrede: »Real Madrid vinder altid. Det bliver en fest.« Måske var netop rutinen vores undertippede modstander, måske havde vi fulgt det forkerte råd, da vi rullede op foran det gabende tomme, men i øvrigt imponerende, Bernabeu Stadion. Selv ikke på foretagendets egen restaurant var de sikre på, at de gad vise kampen.»Men der er masser af sportsbarer i sidegaderne,« foreslog de.To minutter før kampstart fandt vi én. Ejeren havde baren for sig selv og foreslog en irsk pub i nærheden.Der kunne vi nok finde nogle fans, som ud over at se fodbold var villige til at udtale sig »om spansk indenrigspolitik, og hvad Cataloniens eventuelle løsrivelse ville betyde for Madrid og deres egen fremtid.« På vej mod baren scannede vi landskabet for forventningsfulde fans i fuldt outfit, men så ingen. De var nok allerede ankommet for at være på plads i god tid, trøstede vi hinanden, så på uret og konstaterede, at der stadig var nogenlunde tid til deadline.Den irske bar viste fodbold på flere skærme. Fra mange kampe og med mange hold. Fotografen udpegede venligt den rigtige.Ikke hovedskærmen ved fadølsanlægget, men lettere hengemt på førstesalen, hvor tre unge fyre havde indtaget det bløde sofahjørne. De kom ikke fra Madrid. Var stort set ligeglade med cataloniernes løsrivelseskamp og ville bare se fodbold.180 minutter igen. Ingen billeder. Ingen citater på blokken.»Hvor ville du se kamp, hvis FC København spillede i Abu Dhabi. I nærheden af Parken?« Svaret var, at indre by nok var mere oplagt. Mon ikke vi kunne nå anden halvleg. Noget tilløbsstykke var kampen bestemt ikke i det centrale Madrid.Fire fulde forretningsfolk kunne ikke bidrage med meget, det kunne de overvejende sydamerikanske bartendere heller ikke.Men i sidste øjeblik, få minutter før dommerfløjten lød, fandt vi de unge, som både så fodbold, var fra Madrid, og som havde en mening om fremtiden.Nogen byfest udviklede sejren sig aldrig til, men der skal mere end et nederlag til at slå en god idé af banen. Da jeg en uge senere sad i Barcelona, som skulle møde Madrid, ringede redaktionen: Tag ud i byen, find nogle fans, skriv en historie om det klassiske opgør og Cataloniens løsrivelse. O. k, kampen bliver ikke spillet på Camp Nou, men det vil helt sikkert præge byen....jema@jp.dk 180 minutter igen.Ingen billeder.Ingen citater på blokken.
Brev fra Spanien Hvem f... gider se en fodboldkamp på et tomt stadion. Og når fodboldfans ikke er dér, hvor er de så?
60 Gurli Malchow-Møller Forretningsanalytiker, Ringsted Efter afsluttet HA i 1982 kastede Gurli Malchow-Møller sit fokus på marketing, hvilket hun beskæftigede sig med i 16 år i 4 forskellige virksomheder - først som assistent og senere som koordinator. Inden hun kastede sin kærlighed på Politiken i 2006, nåede hun at være projektkoordinator i 8 år i firmaet William Cook Europe.På Politiken har Gurli Malchow-Møller gennem de sidste godt 11 år udviklet sig til en perfektionistisk, systematisk og præcis talknuser for hele Politikens bladsalgsforretning.Hendes hovedområde er abonnementsforretningen, som er Politikens kerneforretning, hvilket hun belyser med detaljerede og nøjagtige rapporteringer til alle niveauer i organisationen på Politiken. Hendes faglige viden spænder bredt, hvilket også gør sig gældende alment, hvilket gerne testes i quizzer og spil - særligt Politikens Bezzerwizzer.Gurli Malchow-Møller er gift med Eyvind, har to børn og et barnebarn, som alle fylder meget i hendes hjerte.Torben Saxholt 70 Trine Garde Socialrådgiver, fhv.borgerrepræsentant, Hørsholm Trine Garde blev færdig som socialrådgiver i 1972 og arbejdede inden for faget indtil sin pensionering, de sidste mange år i Københavns socialforvaltning i Indre By.Allerede i studietiden var hun fagligt aktiv i studenterråd og fagforening, og op gennem 1970' erne var hun formand for Københavns Kommunes socialrådgivere.Samtidig blev hun aktiv i Socialdemokratiets Østerbrokreds.Her blev hun opstillet og valgt med flotte stemmetal til Borgerrepræsentationen, hvor hun sad i 12 år fra 1982 til 1994.Hun havde mange vigtige ordførerskaber gennem årene, og de sidste 4 år var hun formand for skole-og uddannelsesudvalget.Samtidig sad hun i saneringsudvalget og var meget engageret i kommunens boligpolitik, ligesom hun sad i økonomiudvalget og partiets gruppebestyrelse på rådhuset.Hun var udpeget til en række udvalg og hverv gennem årene, bl. a. i 8 år som den første offentlighedsrepræsentant i Advokatsamfundets klagebestyrelse.Siden begyndelsen af 1980' erne var hun medlem af Lejernes LO og kom hurtigt i bestyrelsen for hovedstadsafdelingen.Her var hun i en årrække kasserer og en del af den daglige ledelse i foreningen, hvor hun stadig er medlem af repræsentantskabet.At boligpolitikken fortsat står hendes hjerte nær, ses af, at hendes mangeårige hverv som lejerrepræsentant i et af Københavns huslejenævn er det eneste, hun er fortsat i efter sin pensionering.Hun har tillige virket som domsmand i mere end 20 år, først i København og senest ved Helsingør Ret.70 Palle Juliussen Fhv. hr-direktør, cand. jur., Hedehusene Palle Juliussen er opvokset i Bogense, men har siden ungdomsårene boet i København og på Sjælland. Han blev cand. jur. fra Københavns Universitet i 1986. Det meste af hans erhvervsmæssige karriere har haft tilknytning til post-og televirksomhed, først i Post-og Telegrafvæsenet, dernæst var han i 1990 med til at etablere Tele Danmark (senere TDC), hvor han fik plads i direktionen med særligt ansvar for personale, organisation og jura. Herefter kom han i 1995 i direktionen for det dengang nyetablerede Post Danmark, og i 2009 blev han medlem af koncernledelsen i PostNord med ansvar for hr. Gennem Post Danmarks medlemskab af DI (Dansk Industri) var Palle Juliussen medlem af flere af DI's faste udvalg, og han var indtil ultimo 2012 næstformand i bestyrelsen for Serviceindustrien, som er en brancheorganisation under DI. Overenskomstforhandlinger, arbejdsret og ledelsesudvikling har været væsentlige og centrale arbejdsfelter i Palle Juliussens arbejdsliv.Han blev pensioneret ultimo 2012, men er fortsat medlem af bestyrelsen for Enigma, Museum for Post, Tele og Kommunikation, hvorigennem tilknytningen til post og tele fortsat består.

De er hamrende dygtige, Bodil Jørgensen og Jens Jacob Tychsen.Sprogligt eminente. Musikalske.Dansante. Mimisk overlegne i såvel det grimasserende som det mere lavmælte.Faktisk imponerende. Og netop derfor er det synd og skam, at deres fælles ' gakkelak comedyjuleshow' kun lever op til etiketteringen ved at være skørt og glimtvis morsomt.Resten af tiden er det ærlig talt bare noget værre hovedløst rodsammen, der hverken er sjovt eller rigtig tosset, men bare ufærdige skitser, halvbagte rutiner samt indfald, som burde være skåret relativt tidligt i prøveforløbet. Tynde sketcher og tarvelige skabeloner sat op med de tos enorme talentmasse som eneste komiske stillads.De lægger ud med at være typer foran spejlet i garderoben: han den optimistiske, livsglade komediant med smil og muntre minder og hun den småfordrukne, bitre, klagende og i egne øjne fallerede spiller, der har leveret sit øjeblik i rampelyset og nu er på vej mod den store tavshed.Det er ret fint at blive præsenteret for Bodil Jørgensen og Jens Jacob Tychsens kunstneriske grundgemytter, selv om vi jo kender dem til hudløshed fra diverse andre sammenhænge. Og det er faktisk mest skægt, når de arbejder i modkarakter, eksempelvis når Bodil Jørgensen med et vagt ekko af Kellerdirk docerer om humorens væsen og definerer den som menneskets evne til at opfatte ting som værende morsomme, inden hun fortæller den lammeste joke ever: Hvorfor Gud skabte manden? Ja, gæt selv, men det involverer noget med græsplæner.Der er også i forestillingens løb enkelte sætninger, der lyser som en tivoliraket på en mørk nattehimmel: »Er du klar over, hvor mit tandkøb led, da du gik ned med tarmslyng sidste vinter?«, er en sådan.som rammer én som et glas varm gløgg efter en alt for lang og kold indkøbstur i Københavns Indre By. Den ytres i en af de tre afdelinger med campingstolparret Kirsten og René, der først fortæller intetanende publikummer om deres erfaringer med at dyrke alt lige fra grøntsager til avancerede former for sex, siden om deres prøvelser med diverse fysiske skavanker og endelig geråder i tvivl om, hvordan deres relation egentlig er. Det er meget suppe at koge på en relativt spinkel pointe, der tilmed gentages.Den kører også helt af sporet for Bodil Jørgensen, da hun optræder - godt stoppet ud på hofter og i barmen - som landets angiveligt eneste pedomantiker, altså skolæserske. Det er nogenlunde lige så morsomt som en punkteret cykel fredag eftermiddag i regnvejr, og det er mærkeligt, at ingen har sat foden - tø hø - ned for denne plathed.Det samme er tilfældet for en rutine, der skal forestille at tage knald på den hastigt voksende skare af selvhjælpsbloggere og deres åndeligt platfodede publikum.Men det munder ud i det rent ud sagt latrinære, så man regulært blive ilde til mode. Det er det modsatte af at more sig, skulle vi hilse og sige.TIL GENGÆLD er det kosteligt, når de to først på video og siden på scenen optræder som den talentløse tryllekunsterduo Sigrid og Freud, som kan få tog til at køre, elevatorer til at hæve sig og rullebånd til at gå i gang i supermarkeder. Men ikke er i stand til at udføre selv de mest primitive tricks på de skrå brædder.Tv-formatet ' Dus med de kendte' fungerer også fint: Her spiller de et kendisbegejstret ægtepar uden nogen som helst situationsfornemmelse eller pli. Det får såvel Stig Rossen som Malene Schwartz at mærke - og en til, som vi ikke her skal nævne.Det er også sjovt, når parret giver den som lallende par, der til tonerne af brødrene Gibbs ' Islands In The Stream' (udødeliggjort af Kenny Rogers og Dolly Parton) udstiller deres evige kærlighed på kvalmende vis. Hvad meningen lige er med sketchen, står hen i det uvisse, men Tychsen giver den maks. gas med underlivet i skibukserne, og Bodil Jørgensen spiller flot med.Der er en del relativt korte ting, og visse af dem er ligesom bobletyggegummi, ikke uden en vis underholdningsværdi, men ej heller fordrende endsige meningsfulde for noget som helst: en løbetur i meget høje hæle, et forsøg på at spille blokfløjte og en janitshars trængsler med at øve sine bækkenindsatser i marchdelen af Tjajkovskijs ' Nøddeknækkeren'.Og der er såmænd adskilligt mere, der får smilet frem og til tider også ligefrem en hjertelig latter. Men der er ganske enkelt ikke materiale til de mere end to stive timer inklusive pause, showet varer.For mange halvhjertede fjollerier og løjer i løs vægt gør det til en tvivlsom affære.henrik.palle@pol.dk Der er ganske enkelt ikke materiale til de mere end to stive timer inklusive pause, showet varer.
SHOW Bodil Jørgensen og Jens Jacob Tychsens skøre kabaretforestilling på Republique er for ujævn, for letkøbt og for lang.
Hvor bor du?»Jeg bor i Ranzausgade-kvarteret på Nørrebro, hvor alt for mange økologiske og bæredygtige Änglamark-familier er stuvet sammen i små lejligheder«.Hvad er det værste ved dit kvarter?»Med børnefamilierne ryger den larm, det liv og den uforudsigelighed, som en storby er gjort af. Nørrebro har mistet ånd, fordi boligmarkedet har skubbet de skæve eksistenser ud af kvarteret.Sjovt nok er der er en opfattelse af, at Nørrebro er det her farvede multikulturelle kvarter. Gu er det ej. Det hele er så kontrolleret, og under parolen om at være anderledes ligner alle hinanden. Tilbage er de her Änglamark-familier, der forventer forstadsstilhed og kører en ligusterfascisme med stor kontrol af hinandens måde at leve på«.Hvor går du hen og hører musik?»Når det kommer til musik, er jeg bare 80 år inden i. Jeg går ikke til koncerter, men jeg kan godt lide at gå ind og se ballet eller et teaterstykke. Der oplever jeg en respekt for gode gamle traditioner.Der er ingen telefoner, der lige skal dokumentere, at man har været der«.Hvor får man den bedste kaffe?»Hjemme i mit eget køkken. Jeg ved ikke, om det er overskud eller noget påtaget, der gør, at folk har så stort et behov for at vandre med et dyrt papkrus i hånden.For mig er det sgu federe at sidde hjemme med sin egen neskaffe. Tro mig, jeg bruger rigtig mange dumme penge.Men morgenkaffe til 40 kroner, det er jo vanvid«.Har du et stamsted?»Når man som jeg er vokset op i en ghetto med min baggrund, er der evig en fare for at blive set af de forkerte på det forkerte sted. Og jeg er derfor kommet meget på Det Elektriske Hjørne med mine søstre for at kunne drikke en øl eller et glas vin uden at blive genkendt af andre perkere. Selv om det ligger nede i det mondæne upper class-kvarter i Indre By, er der ingen fisefornemme etiketter for, hvordan man skal være derinde. Det er et lille helle i en del af København, der i den grad er åndløs«.Hvor dufter der bedst?»I alle de gamle blomsterforretninger.Jeg har arbejdet med blomster, fra jeg var 14 til for et par år siden, og med tiden bliver man immun over for duften. Men nu er den kommet tilbage til mig«.Hvad er dit yndlingskvarter?»Amager. Alment boligbyggeri, ejerlejligheder og andelsboliger ligger side om side. I Amagercentret er der børnefamilier, der handler ind, gamle Ingrid sidder og spiser en vaffel, og prollede centertyper driver den af. Jeg er selv den vildeste amagerpige med kunstige akrylnegle, masser af makeup og en havnearbejderstemme.Og det fede ved Amager er, at bydelen ikke er så selvsmagende som brostenskvartererne. Der er plads til forskellighed«.Hvor går du i byen henne?»Sidst var det på Chateau Motel, men jeg kan hverken hamle op med de der 18-årige stænger eller finde ud af at snakke med fyrene uden at blive belærende. I sommer havde jeg en bytur i Aarhus, hvor jeg festede med dullede piger, der stod ved det prollede. Det mangler Københavns nattelivsscene. Det er enormt prætentiøst«.Hvor ville du tage en date med hen?»Kølsters Tolv Haner i Rantzausgade.Ikke, fordi det er hipt, men fordi jeg bor så tæt på, og derfor er det dejligt iført stiletter.Hvis det er mad, er det McDonald's.Problemet er bare, at stort set alle fyre er sundhedsfreaks i dag, så jeg ender med at blive dumpet, fordi jeg er nede med burgere«.Hvis du fik en stor pose penge, hvad skulle der så ske?»Det er fucking dyrt at bo i København, og det gør noget ved diversiteten. Storbyen er jo dejlig, fordi den giver forskellige sociale lag mulighed for at mødes.Vi har bare ikke politikere med langsigtede visioner for boligpolitikken«.Hvis du havde en bulldozer, hvad ville du så fjerne?»Jeg hader de nye tårne, der er bygget på den gamle Scala-grund. Palads er jo fantastisk, strålende og farverig - lige efter mit hjerte - men det der er bare fucking grimt og koldt. Byg med respekt for, at det skal stå rigtig længe, og drop de der Dubai-projekter«.Hvad irriterer dig mest ved København?»Når jeg møder den der selvophøjede københavneridentitet, der sætter København på en piedestal. Danmark er jo et lille land. Man kan komme fra den ene ende af landet til den anden på en halv dag med et halvforsinket tog. Slap lidt af, København«.ibyen@pol.dk 
Debattør Geeti Amiri så gerne, at København var mere Amager og mindre Änglamark.
Arkitektfirmaet Urban Power har ikke fået en bestillingsopgave ind på skrivebordet, og Københavns Kommune har på intet tidspunkt bedt firmaet om at komme med et bud på et nyt boligområde og bykvarter.Alligevel er det præcis, hvad Urban Power har kreeret i et forsøg på at være proaktiv og løse nogle af de problemer, København har.Resultatet er Nordhaleøen - en 550.000 kvadratmeter stor kunstig ø mellem Nordhavn og Refshaleøen, der ifølge Urban Power er den sidste brik i et sammenhængende København.»Nordhaleøen vil betyde, at vi går fra at have en by, hvor man kan bevæge sig igennem brokvartererne og Indre By og ud i havneområderne, som altid er blindgyder, til at have en by, der lige pludselig er bundet sammen i en cirkulær bevægelse, hvor man kan bevæge sig fra Nordhavn og ud på Nordhaleøen og ned til Refshaleøen og videre ud på Amager,« siger Rune Veile, partner i Urban Power.Men det stopper ikke med det, for ud over at binde byen bedre sammen, mener Urban Power, at Nordhaleøen er lidt af en problemknuser.Eksempelvis vil øen overflødiggøre den havnetunnel, som politikerne i årevis har kæmpet henholdsvis for og imod, samtidig med at øen kan bruges til at etablere den stormflodsbarriere, som Københavns Kommune i forvejen skal tage de indledende skridt til som en del af byens stormflodsplan.»Grundlæggende handler det om at skabe en synergieffekt mellem flere forskellige ting.Kommunen har talt meget om en havnetunnel, som skal forbinde byen trafikalt, og samtidig har den talt om at lave en barriere, der skal sikre byen mod en stormflod, og så tænker vi, at det er meget oplagt at begynde at tænke de her ting sammen og se det hele i et lidt større perspektiv. Der er også efterspørgsel på boliger,« siger Rune Veile.Han fortæller, at Nordhaleøen er tegnet til at kunne rumme minimum 5.000 boliger, men påpeger samtidig, at det ikke er usandsynligt, at det i stedet kunne ende med i omegnen af 7.000-8.000 nye boliger. Et faktum, som potentielt kan løse en tredje københavnsk slåskamp, nemlig det omdiskuterede byggeri på Amager Fælled: »Med den her ø siger vi, at man måske slet ikke behøver at bygge på Amager Fælled, hvis man kan bygge andre steder i byen, og her er et muligt sted,« siger Rune Veile.Vision med plads til både bolig og erhvervHan fastslår, at der endnu er tale om en vision, og at de eksisterende tegninger er et første bud på Nordhaleøen. Skulle øen imidlertid blive en realitet, sådan som den er tænkt lige nu, kan københavnerne se frem til en bæredygtig bydel med plads til beboere, erhverv, cykler og metro, ligesom en landskabspark og en tilstødende lagune med front mod København indgår i planerne.Hvor realistisk er det? »Det er et meget realistisk bud, for det er helt normalt for København at lave opfyld - se bare på områder som Nordhavn og Refshaleøen.Samtidig behøver man ikke at etablere havnetunnelen,« siger Rune Veile.Har I noget estimat for, hvad Nordhaleøen vil koste? »Nej, det har vi ikke, men businesscasen i ideen er, at man lægger flere ting sammen, som er med til at betale øen. Dels er der jord fra metrobyggeriet, dels er der en stormflodsbarriere, som kommunen alligevel kalkulerer med skal bygges, og så kan man også sælge byggeretter i området,« siger han. På Københavna Rådhus byder teknik-og miljøborgmester Morten Kabell (EL) bidraget velkomment.Han og Enhedslisten er imod en havnetunnel: »Et projekt som Nordhaleøen virker som en spændende og konstruktiv måde at håndtere fremtidige stormfloder på. Vi kan endnu ikke sige noget konkret om, hvordan udformningen af vores stormflodssikring vil blive, eller hvad den eventuelt sekundært kan bruges til ud over at beskytte byen. Hvis en boligø kan være med til at fjerne de andre partiers behov for en havnetunnel, viser det jo bare, at arkitektfirmaet er mere fremsynet end et flertal i Borgerrepræsentationen. Det kan jeg kun bakke op om,« siger borgmesteren i et skriftligt svar til Berlingske.perd@berlingske.dk 
Arkitektfirma foreslår en ny problemknusende bydel mellem Nordhavn og Refshaleøen i stedet for den havnetunnel, som endnu ikke er endeligt vedtaget.
Retten i Stuttgart gav i går en miljøorganisation, der kræver forbud mod de mest forurenende dieselbiler i den sydtyske by, medhold. Forbuddet kan træde i kraft fra nytår, fastslår domstolen.Forbuddet vil ikke være urimeligt eller stride mod EU-reglerne, fastslog dommer Wolfgang Klein, fordi borgernes helbred altid kommer i første række.Sagen blev rejst af miljøorganisationen Deutsche Umwelthilfe (DUH) med påstand om, at delstaten Baden-Württemberg ikke har levet op til sin pligt til at begrænse den giftige NOx, der især kommer fra dieselmotorer.Luftforureningen i Stuttgart har i årevis ligget langt over, hvad EU kræver. Derfor er myndighederne forpligtet til at handle, fastslog dommeren.Myndighederne fremlagde i retten en plan, der omfatter fartbegrænsning i dele af den indre by, udvidelse af den offentlige trafik og flere elbiler i offentlig tjeneste.Den nye plan åbner også muligheden for at forbyde de mest forurenende dieselbiler, men det er et upopulært skridt, som myndighederne har været ivrige for at undgå. De har i stedet håbet på, at bilfabrikanternes løfter om at begrænse forureningen fra dieselbiler ville blive opfyldt og løse problemet, skriver Deutsche Welle.Dieselskandale ruller videreMen det går ikke så godt - heller ikke for byens egne bilfabrikanter - med at mindske forureningen fra dieselbilerne.Daimler AG tilbagekaldt i sidste uge mere end 3 millioner Mercedes med dieselmotor, der mistænkes for at forurene mere, end de må - og for at have installeret software, der snyder myndighedernes målinger, rapporterer Bloomberg.Få dage senere meddelte Audi, det andet af byens kendte bilmærker, at fabrikken tilbagekalder 850.000 dieselbiler af samme grund.Torsdag blev Porsche, det tredje af byens bilmærker, af den tyske transportminister Alexander Dobrindt anklaget for også at snyde med forureningsmålingerne i sin Cayenne-sportsvogn.Skandalen med snydegrej i dieselbilerne blev først opdaget i folkevogne (VW) for to år siden, men den udvikler sig stadig.Samtidig med angrebet på Porsche krævede transportministeren, at VW trækker 22.000 suv'er tilbage.Den tyske bilindustri blev født i Baden-Württemberg, hvor der hvert år bliver produceret over 1 million Mercedes, Audi og Porsche. 340.000 mennesker er ansat på bilfabrikkerne.København ønsker forbudSagen er blevet fulgt med spænding i andre tyske byer, der står over for lignende udfordringer, og som også er under pres fra miljøgrupper for at forbyde i hvert fald de mest forurenende biler i de centrale dele af byerne.Afgørelsen fra Stuttgart vil formentlig blive anket, skriver Deutsche Welle.I Danmark vil et flertal af politikerne på Københavns rådhus forbyde dieselbiler fra 2025. Regeringen siger dog nej, og det vil kræve en lovændring, hvis København skal have gennemført sit forslag. SF, Radikale, Enhedslisten og Alternativet har tidligere talt for et sådant forbud, men nu melder Socialdemokratiet sig også klar til at forbyde dieselbiler i København.jens.bostrup@pol.dk Fejl og fakta 31.07.2017:Bilfirmaet Audis hovedsæde ligger i Ingolstadt i den tyske delstat Bayern. På side 5 i 1. sektion lørdag havde vi placeret det i Stuttgart i delstaten Baden-Württemberg.Fejl og fakta 01.08.2017:Bilfabrikanten Porsches model Cayenne er ikke en sportsvogn, som vi skrev på side 5 i 1. sektion i lørdags. Det er en såkaldt suv (firehjulstrækker), og de tyske myndigheder kræver, at fabrikanten skal trække 22.000 eksemplarer tilbage på grund af snyd med bilens forureningsmålinger.
LUFTFORURENING Tysk domstol baner vej for forbud mod dieselbiler i Stuttgart, hvor den tyske bilindustri blev skabt.
Har du hørt, at man for 10.000 kan leje et kontor på Amalienborg som mødelokale? For 5.000 ekstra kigger Hendes Majestæt Dronningen forbi og spørger, om man har set hendes lighter.Nej, det har du ikke hørt. For det passer selvfølgelig ikke.Naturligvis bruges gemakkerne på Amalienborg som residens for kongefamilien og ikke som mødelokaler.Naturligvis bruges de altid hårdt belastede københavnske gader som trafikårer og ikke til cykelløb, triatlon-konkurrencer og motorsport.Naturligvis bruges Storebæltsbroen til at afvikle bil-og togtrafik og ikke til motionsløb.Naturligvis afholdes sportsarrangementer med tusinder af deltagere i tyndt befolkede dele af Danmark. Her er der god plads, her generer de minimalt, og her gør den ekstra omsætning en forskel for lokalsamfundet.Alt det er indlysende.Transportminister Ole Birk Olesen (LA) besluttede sidste mandag, at store broer fremover er forbeholdt biler. To dage senere besluttede statsminister Lars Løkke Rasmussen (V) det modsatte. Så var den sag på plads.Ole Birk Olesens beslutning om at stoppe Broløbet, der derfor vil blive holdt for sidste gang i år, afdækker, hvor meget politik der er i anvendelsen af veje, broer og bygninger.Sagen er propfyldt med dilemmaer. Knap havde transportministeren da også meddelt sin beslutning, før han blev overdænget med rådne tomater af ordførere på Christiansborg, motionsløbere, lokalpolitikere, stævnearrangører og meget andet godt.Sagens kerne? Den er, hvordan man betragter sin omverden.Når Ole Birk Olesen løber ind i et stormvejr, skyldes det, at han ser Storebæltsbroen som et middel til at afvikle biltrafik. Broløbet giver i den sammenhæng besvær og kødannelse. Det er bestemt et synspunkt.Men det står ikke alene. Oplevelsesøkonomi har snart 20-års jubilæum som begreb. Set fra den vinkel har broen et potentiale, der rækker ud over bilkørsel. Som for eksempel cykel-og motionsløb. Og hvad med pylonklatring? Bungyjump? Verdens længste messe for produkter til udendørsliv, fra løbesko til lystfiskerudstyr? Denne måde at betragte verden på er ikke bare økonomi. Den er politik. Den er at betragte sin omverden som ét stort rekreativt område. Broer, veje og byer er rammer om oplevelser.To dage efter transportministerens udmelding fastslog Lars Løkke Rasmussen, at han og regeringen målrettet går efter at få nogle Tour de France-etaper til Danmark i 2021 eller 2022. Så kunne Ole Birk Olesen tænke over dét. Her taler vi ikke om lidt kødannelse ved Storebælt. Her taler vi om dagevis med afspærring af lange vejstrækninger, omfattende sikkerhedsforanstaltninger og mærkbare indgreb i hverdagen for de borgere, der får Tour-karavanen på gennemtræk.Oplevelsesøkonomien gør byer, landskaber og infrastruktur til kulisser. Kutterne i Skagen Havn er der ikke for at fiske, men for at give stedet en stemning, som turister fra Københavns nordlige forstæder efterspørger, mens de drikker rosé og spiser skaldyr.De historiske bygningsværker i indre by og på Christianshavn er der ikke for at være kirkerum, centraladministration og museer, men for at tilføre et motionsløb eller cykelløb en ramme, der tiltrækker deltagere. Store broer har samme funktion. Min lokale hovedvej er igen og igen lukket for trafik og omdannet til legeplads for mænd og kvinder, der forlanger centralt beliggende asfalt i kilometervis til deres hobby. Vejens funktion som vej er ophævet og omdefineret til rekreativt areal.Det er et politisk valg, om byer, broer og infrastruktur skal bruges som funktioner eller som kulisser.Her sætter den liberale transportminister, måske uden at vide det, fingeren på et ømt punkt. Det ER måske ikke omkostningsfrit at omdefinere alt muligt til rammer om oplevelser.Mens cyklister og motionsløbere indtager broer og motorveje, må bilister holde i kø. Mens præster arbejder på højtryk med at passe deres bryllups-og begravelsesfabrikker, falder antallet af medlemmer af folkekirken. Mens havnene tømmes for liv og fiskefartøjer, skyder lejlighedskomplekser op på kajkanten, der gør arealet til et mentalt parcelhuskvarter.Én ting er sikkert: Løbeskoene og racercyklerne ligger til at vinde. Når ferien er forbi, og den politiske maskine igen er oppe at køre, kommer Ole Birk Olesen på arbejde.Det var ikke en vindersag, han kørte på banen sidste mandag.finans@finans.dk Én ting er sikkert: Løbeskoene og racercyklerne ligger til at vinde.
OPLEVELSESØKONOMI: Transportminister Ole Birk Olesens beslutning om at stoppe Broløbet afdækker, hvor meget politik der kan være i anvendelsen af veje, broer og bygninger.
Det Kolde Gys har fået store problemer med beslutningen om, at kun deres medlemmer må bade nøgne fra Københavns Kommunes badeanstalt Helgoland på Amager. Den tidligere formand siger, at klubben var blevet hotspot for homoturister og trækkerdrenge.De radikale i København mener, at det er i strid med en dansk kerneværdi, frisind, og kræver ved et udvalgsmøde på onsdag, at offentligheden skal have adgang til at nøgenbade, som man tidligere har kunnet i perioden fra sankthans og frem til 1. september uden et medlemskab til 1.400 kroner.»Jeg troede, Helgoland var et sted, hvor der var højt til loftet og et stort frisind - hvor man ikke lod sig afskrække af, at nogen kiggede på éns tissemand«, siger Tommy Petersen, gruppeformand for Radikale Venstre i København.I går, mandag, prøvede Det Kolde Gys så at smide en redningskrans ud i form af en nøglebrik til 300 kroner, som skal give lov til at nøgenbade i tidsrummet 10-18.»Det er en direkte løgn, at kommunen har godkendt det. Den har ikke været til politisk behandling, da vi skal mødes om det på onsdag, hvor vi har stillet forslag om, at Helgoland og Det Kolde Gys igen skal gå tilbage til sommeråbning i deres nøgenbadningsafdeling«, siger Tommy Petersen, der også har sendt en række spørgsmål til kultur-og fritidsborgmesteren om, hvordan de kan lade en privat forening lukke for adgang til et kystområde, uden at det er besluttet af politikerne.Forvaltningen oplyser, at de ikke har nogen aftale med Det Kolde Gys om at lave sommeradgang for 300 kroner, men at de blot er blevet informeret mandag. Den udlægning er korrekt, siger formanden for Det Kolde Gys, Kirsten Monrad: »Vi har spurgt forvaltningen, om de har bemærkninger. Det havde de ikke«. Kirsten Monrad forklarer videre, at den hurtige løsning med den elektroniske nøglebrik var et forsøg på at få lidt fred og ro inden aftenens generalforsamling i Amager Bio. Her vil debatten helt sikkert fortsætte, da også flere medlemmer protesterer over beslutningen.Foreningen bestemmerMads Kamp Hansen, chef for Kultur-og Fritidsforvaltningen, oplyser, at målet var at give alle borgere adgang til at bade døgnet rundt fra 1. maj til 1. september iført badetøj fra det område, der om vinteren er en del af Det Kolde Gys. Altså en stor udvidelse af åbningstiden, men det kræver speedos eller badedragt.»Vi vejede tingene op. Vi mente, at der var så stort ' run' på det her (Det Kolde Gys har tredoblet sit medlemsantal på 3 år og har nu 4.600 medlemmer, red.), så vi satte medlemskabet til at regulere adgangen«, siger Mads Kamp Hansen.Men hvorfor skal en klub kunne beslutte, at der ikke længere findes offentlig nøgenbadning i Københavnsområdet? »Når vi har sagt A, må vi også sige B. Når vi har sagt, at foreningen bestemmer, er det jo også sådan. Så blander vi os ikke«. Tidligere formand for Det Kolde Gys Anders Hjort siger, at en anden grund også var oppe at vende ved den første del af generalforsamlingen i maj.»Grunden til, at klubben vil lukke af på nøgenbadeafdelingen for ikkemedlemmer efter sankthans, er, at der er en stor bøsseproblemstilling. Det uautoriserede internationale bøssemiljø bruger Helgoland til at jage engangsknald. Vi taler også om trækkerdrenge«, siger Anders Hjort, der understreger, at det ikke er en modstand mod de mange almindelige medlemmer, som er homoseksuelle.»De, der galper op om, at offentligheden skal have fri adgang om sommeren, er dem, der underminerer Helgoland og den kultur, som er der«, siger eksformanden, der frygter, at Helgoland ender som Ørstedsparken i Indre By, der er kendt for at være homoseksuelt mødested.Kommunal diskriminationDen nuværende formand, Kirsten Monrad, vil ikke kommentere, men Tommy Petersen fra Radikale Venstre siger: »Hvis homovinklen er en af årsagerne til, at de har villet begrænse det her, så er kommunen virkelig ude på et skråplan.Det er direkte diskriminerende og helt absurd. Det er en beskrivelse af Helgoland, som hverken jeg eller mine homoseksuelle venner genkender«. Også formenneske for LGBT-foreningen i Danmark Søren Laursen synes, at det er trist, hvis de overvejelser ligger bag.»I mange år er de steder, hvor vi bøsser mødes, systematisk blevet lukket. For eksempel rastepladser. Oftest ud fra bornerte betragtninger. Jeg synes, det er ærgerligt.Skal man så også lukke alle de steder, hvor heteroseksuelle møder hinanden?«.per.munch@pol.dk Det uautoriserede internationale bøssemiljø bruger Helgoland til at jage engangsknald Anders Hjort, tidligere formand for Det Kolde Gys.
Badekultur Det Kolde Gys har fået ballade over, at kun medlemmer må bade uden tøj. Tidligere formand hævder, at det skyldes frygt for homomiljø og trækkerdrenge.
Jeg er helt fuldkommen tosset med rytterstatuer. Og der er o. k. mange rytterstatuer i indre København.Ikke for få og heller ikke for mange, så man kunne gå hen og blive træt af dem. Måske bare lige tilpas i antal.For jeg kan virkelig godt lide rytterstatuer.De er noget helt særligt.Vi er omgivet af historien i København.Fortidens konger overværer hverdagens københavnerscene siddende på deres høje heste. Jeg tror, at de udspionerer os alle sammen, godt tilfreds med ikke at deltage i de strabadser, vi gennemgår dernede på brostenene.Derfor skal I nu med mig på en gennemgang, en slags fiktiv spadseretur, gennem Indre By for at hilse på dem alle sammen. Vi tager på en mental byvandring.Det gør vi nu. Det er gratis. You are welcome.Vi indleder vores tur på Højbro Plads.Her troner Absalon, Københavns far, grundlæggeren. Godt nok ikke en konge, men dog stadig betydningsfuld nok til at blive skulpteret til hest. Prægtigt placeret nær Storkespringvandet, blandt gademusikanter og Strøgets stædige, sure shoppere. Med turister, fulde teenagere og Café Europas gamle slæng.Og i juni måned vil han se en masse fulde studenter bade i springvandet. Absalon vil formentlig more sig over scenariet.Vender vi os om, kan vi kigge over til Christiansborg, hvor Frederik VII passer på det hele. Han er kendt som grundlovens giver, hvilket jeg ret godt kan lide.Og han er nok rimelig glad for at sende strikse blikke til politikere og embedsmænd, der dagligt går forbi.Herfra kan vi gå ned til Kongens Nytorv, der i disse dage ikke ser ud af meget andet end et stort trafikalt kaos. Jeg kan faktisk ikke huske, hvordan Kongens Nytorv så ud, før det blev hegnet ind i grønt. Men jeg ved, at Christian V plejer at bo på pladsen, også til hest. Han skulle tilmed have været ret glad for heste. Men han er nok ikke så glad for metrobyggerier.KONG CHRISTIAN X holder hof, hvis man skulle få lyst til en tur ned ad Bredgade og ned til Sankt Annæ Plads. Han var berygtet for at ride morgenture i København, så folket kunne se sin konge. Det kan jeg godt lide. Der må også være en langsommelighed i det at ride morgentur.Så har man ikke for travlt. Og man kunne sådan set godt tænke sig at opleve Bredgade til hest. Det kunne være, at vi skulle genindføre den? Vores sidste stop bliver Amalienborg Slotsplads, hvorfra man kan se både Operaen og Marmorkirken og mærke treenigheden mellem Gud, konge og fædreland, hvis man skulle have lyst til sådan noget. Ellers kan man jo nøjes med at kigge op på kong Frederik V. Han skulle have været lidt af en festabe, der indførte maskerader og majfester på Amalienborg.Han genåbnede også Det Kongelige Teater. Så jeg tænker, at han er godt tilfreds med at være placeret akkurat i festens midte. Hvor turister beundrer ham, og unge gymnasieelever danser omkring ham om sommeren.Hvis man er lidt opmærksomhedskrævende og festglad, er det da heller ikke så tosset at blive placeret på Københavns flotteste plads. Og hvis man kan lide gode historier, er det ikke dårligt at bo i en by fyldt med dem.ibyen@pol.dk Christian V skulle have været ret glad for heste.Men han er nok ikke så glad for metrobyggerier.Fakta: MIKROPORTRÆTKathrine BørlitAlder og beskæftigelse? 22 år og studerer Moderne Kultur Yndlingsrytterstatue i København? Absalon på Højbro Plads fordi det er den mest dramatiske. Hans hest stejler, og han har en økse i hånden. Det kan de andre rytterstatuer ikke rigtigt konkurrere imod Hvis du selv skulle skulpteres, hvilket dyr skulle du så ride på? Jeg kan godt lide heste, men jeg tror, at det ville se cool ud at blive statueret på en løve. Det kunne set ret eksotisk ud.Fejl og fakta 09.06.2017:Biskop Absalon »vil snart se en masse fulde studenter bade i springvandet«, skrev vi på side 20 i Ibyen fredag 2.6. Det ville imidlertid kræve, at Københavns grundlægger havde øjne i nakken, påpeger et par forbavsende grundige læsere, for på Vilhelm Bissens rytterstatue kigger bispen væk fra Storkespringvandet.

UDSMYKNING Når de fem nye metrostationer på Sydhavnslinjen åbner i 2023, vil passagererne ikke blot få nemmere ved at komme rundt i byen, de vil også få en kunstoplevelse med på rejsen.Metrolinjen kommer nemlig til at adskille sig fra både den kommende Cityring og den eksisterende metro, når det gælder udsmykning.Passagerne vil her for første gang opleve fuldt integrerede kunstværker, som er skabt specifikt til de enkelte stationsrum.Nogle steder bliver passagererne mødt af højteknologiske lysinstallationer, megaskulpturer eller mytologiske vægmalerier, mens der andre steder vendes helt op og ned på det kendte metrorum eller bydes på en rejse ud i verdensrummet.- Når Sydhavnsmetroen åbner, bliver kunstværkerne et særligt kendetegn for de cirka 43.000 daglige passagerer, der til den tid vil benytte metrostrækningen.Værkerne vil bidrage til fortællingen om en spændende og sammensat bydel i København i rivende udvikling, og de vil formentlig blive en helt ny turistattraktion, som vi også kender det fra metrostationer i store metropoler i udlandet som for eksempel New York, Moskva og Paris, siger Københavns Overborgmester Frank Jensen (S), i en pressemeddelelse.Værkerne er blevet en realitet med økonomisk støtte fra Det Obelske Familiefond og Villum Fonden, der hver især har bidraget med 8,5 mio. kroner til realisering af kunstværkerne. Statens Kunstfond har stået for en indledende idékonkurrence med 10 inviterede kunstnere og på den baggrund har udvalgt de fem kunstnere, der skal skabe værkerne til stationerne.Varieret togturIfølge Søren Taaning, formand for Legatudvalget for Billedkunst, Statens Kunstfond, er der tale om et banebrydende projekt.- Det er absolut et banebrydende projekt i forhold til at skabe kunst i det offentlige rum på et sted, hvor mennesker mødes, stopper op og haster videre, siger han, mens Jørn Neergaard Larsen, bestyrelsesformand i Metroselskabet, supplerer: - Vi har konstant fokus på at give vores kunder den bedste rejseoplevelse. Det skal være nemt og hurtigt at komme rundt i byen. Med kunsten som en integreret del af stationerne videreudvikler vi metroens arkitektoniske udtryk, som allerede på Cityringen bliver mere varieret og farverigt end på den eksisterende metro.- Med fondenes støtte er det nu blevet muligt at give de enkelte stationer på Sydhavnslinjen et unikt særpræg og dermed også give passagererne en helt ny oplevelse af det offentlige rum, fortsætter han. jsk.Når Sydhavnsmetroen åbner, bliver kunstværkerne et særligt kendetegn for de cirka 43.000 daglige passagerer, der til den tid vil benytte metrostrækningen Frank Jensen (S), overborgmester i København.KunstnerneStatens Kunstfond udpegede sidste år 10 kunstnere til at deltage i en idékonkurrence om at integrere kunst og arkitektur på metrostationerne på Sydhavnslinjen. På baggrund af en præsentation af de forskellige værker blev fem kunstnere endeligt udvalgt af fonden til at udsmykke stationerne. Det gælder: Superflex, der skal stå for kunsten på Havneholmen Pernille With Madsen, der skal stå for kunsten på Enghave Brygge René Schmidt, der skal stå for kunsten på Sluseholmen Christian Schmidt-Rasmussen, der skal stå for kunsten på Mozarts Plads Henrik Plenge Jakobsen, der skal stå for kunsten på Ny Ellebjerg .MertroenSydhavnslinjen åbner i 2023 og får fem stationer: Havneholmen, Enghave Brygge, Sluseholmen, Mozarts Plads og Ny Ellebjerg.Det ventes, at 15,5 mio.passagerer årligt vil benytte den nye metrolinje.Sydhavnslinjen får direkte forbindelse til både Nordhavnslinjen og Cityringen, der åbner i 2019 med 17 nye stationer i brokvartererne, på Frederiksberg og i indre by.
På den kommende metrolinje til Københavns Sydhavn rykker kunst ned i selve de underjordiske stationsrum og bliver en integreret del af arkitekturen.
Det vrimler med vejarbejde og byggeprojekter i København for tiden. Til stor frustration for de fleste af os.Men trods morgen-og myldretidsirritation over larm, nødvendiggjorte omveje og andet byggeribesvær i byen er det måske ikke så tit, vi tænker over, hvor stor en betydning arkitekturen har for vores hverdag.Arkitekturen er allestedsnærværende og influerer både på det intime rum inden for soveværelsets fire vægge og på den måde, vi bruger byen på.Copenhagen Architecture Festival (CAFx), som finder sted i byens byggede miljø 27. april-7. maj, sætter fokus på de rum, vi hele tiden bevæger og befinder os i. Gennem udstillinger, installationer, byvandringer, foredrag og film kredser arkitekturfestivalen i år om det overordnede tema ' Arkitektur som identitet'.Det er fjerde år i træk, arkitekturfestivalen indtager det københavnske byrum, og i 2015 blev CAFx den største festival af sin slags i verden.I år fylder København desuden 850 år - og der er masser af muligheder for at lære om fødselarens fortid så vel som fremtid. For eksempel kan man følge slavehandlens spor i byen med en byvandring, der viser, hvilke aftryk Danmarks fortid som kolonimagt har sat i hovedstaden. Man kan også være med til at debattere, hvordan Indre By skal tackle både turistboom og lokale beboere i fremtiden og finde balancen mellem manglen på ungdomsboliger og boligudlejningssiden Airbnb's indtog på byens boligmarked.Festivalen har i sin levetid fået vokseværk: I 2015 udvidede festivalen med en Aarhus-version (Aarhus Achitecture Festival, AAFx) og sidste år fik Aalborg ligeledes plads i programmet med Aalborg Architecture Festival (ALAFx).Europæiske arkitektstjernerSamlet set er der mere end 150 arrangementer på programmet.Man kan smage på bynaturens spiselige skatkammer med en grøn byvandring og sanketur på Frederiksberg, og man kan tage på havnerundfart for at se, hvor en gruppe bosniske flygtninge boede i to år, nemlig på skibet ' Flotel Europa', da Københavns Havn i 1990' erne fungerede som flygtningelejr.Der er også arrangementer, der kombinerer arkitektur med andre kunstformer, blandt andet kigger DR SymfoniOrkestret forbi et foredrag om arkitektur og musik på Copenhagen Contemporary.Festivalprogrammet skal portrættere alle arkitekturens aspekter og er kurateret under 11 forskellige tematitler fordelt i de tre byer, heriblandt ' Koloniale spor - Danmarkshistorien til debat' og ' Sted-sans - med kroppen som arkitekturguide' i København og ' Arkitektens liv og poetik - fra menneskeliv til materialer' i Aarhus og Aalborg.Der er mere end 40 film på programmet, og 42 venues bliver taget i brug til at åbne arkitekturens verden.Festivalen er sammen med 14 andre europæiske arkitekturinstitutioner en del af det paneuropæiske netværk Future Architecture Platform og har i år inviteret både nye stemmer og store stjerner fra den europæiske arkitekturverden til at tale om arkitektoniske fremtidsvisioner.Blandt andet præsenterer kuratorparret Ilka og Andreas Ruby to udstillinger om Lacaton &amp; Vassal, Druot og Hutins store transformationsprojekt i Bordeaux, som kan ses i henholdsvis Space10 i København og på Gellerup Museum.I København har de to kunstnere og venner arkitekt Dan Stubbergaard (tegnestuen Cobe) og designer Henrik Vibskov sammensat et fælles filmprogram.Ikke kun for fagfolkFestivaldirektør Josephine Michau udtaler i en pressemeddelelse fra festivalen, at festivalen både henvender sig til fagfolk og til den almindelige dansker: »Jeg håber, at festivalen kan være med til at udfolde, hvordan arkitekturen bidrager til at skabe kvaliteter i hverdagen på både lokalt, nationalt og globalt plan, og gøre det på en uhøjtidelig, nysgerrig måde, der kan bringe et nyt blik på arkitekturen og få det formidlet bredt ud«, siger hun.Copenhagen Architecture Festivals fulde program kan findes på hjemmesiden eller i programavisen, og 27.-30.april har festivalen en informationsdesk i Cinemateket.Billetter til arrangementerne koster 85 kroner som standardpris (+/-). Desuden er det muligt at få 6 rabatbilletter til en samlet pris på 425 kroner.Billetterne kan købes på de fleste venues eller på festivalens hjemmeside WWW cafx.dk kiri.
festival arkitektur Arkitekturfestivalen Copenhagen Architecture Festival vil bevise, at arkitekturen er for alle og ikke kun for arkitekter. Festivalen finder sted i København, Aarhus og Aalborg, og den åbner i dag.
Det er et stykke tid siden, jeg sidst var på Byens Kro, men Thomas, der forleden eftermiddag stod bag baren, ved udmærket, hvad jeg skal have.Sådan er det på et godt værtshus.Et godt værtshus ligner også sig selv. På Byens Kro er der storartet kunst på den lange væg over det rustikke møblement. Samtidskunst på værtshuse er som hovedregel en uskik. Ikke fordi det oftest er amatørmalere, men fordi der på de brune bodegaer bør være gamle, tilforladelige figurative billeder af bygninger fra kvarteret blandt med reklamer for øl og spiritus. Den form for dekoration har en tendens til at glide i ét med tapetet, og så kan man jo koncentrere sig om det, man er kommet for: Tale sammen eller møde nye mennesker og akkompagnere det hele med et par forfriskninger.Der er en flere år gammel tradition for kvalitetskunst på Byens Kro. I det hele taget er det et sted, der opsøges af mange kunstnere.Muligvis fordi baren ligger i samme gade som Restaurant Gl. Mønt, der bestyres med barsk og kærlig humor af superkokken Claus Christensen, der er meget, meget, meget optaget af kunst. Så glad er han for kunst, at også han har skiftende udstillinger af navnlig nogle af de berømte, såkaldte firserkunstnere, og da man jo ikke må ryge på restauranter, blev Byens Kro en slags aflastningsbar for Gl. Mønt.Eftersom nogle af stjernerne kommer begge steder, tiltrækker de også yngre akademielever, og således er traditionen fastholdt. En dag var der en, der spurgte om lov til at udstille på Byens Kro, og så var der også andre, der gerne ville, for et sted, hvor der kommer kunstnerkammerater, kan det være særligt interessant at udstille.Ralf, der ejer Byens Kro, har overladt udvælgelsen til kunstnerne selv. I de senere år har det været Rikke Benborg og Melou Vangsgaard, og jeg kan ikke mindes en dårlig udstilling, når jeg fra tid til andet har rundet stedet.Netop i dag åbner en ny udstilling, og den er af Christian Finne.Også baren er et kunstværk. Den er egentlig bygget op omkring et politisk ukorrekt billede forestillende to nøgne kvinder, men man behøver ikke tage så meget som en slurk, inden man sørgmodigt erkender, at det på den afstand er umuligt at se detaljerne.Barbygningen er designet af billedkunstneren Delphine Bechard og har som et af sine mest frapperende træk nogle snoede, organisk formede, slanke søjler, mange kunstnere en sen aften har holdt fast i. Enkelte har også sat deres fingeraftryk i afstøbningen, og maleren Jens Robert Jørgensen har skabt billeder til nogle af fladerne.Bag baren er der flasker og fadølshaner. Det er ikke usædvanligt at finde flasker og fadølshaner bag baren på en bar. Det usædvanlige er, at der er virkelig mange forskellige slags øl.Men både Ralf og Thomas er kendere på det område, går meget op i kvalitetsøl og køber ofte fadøl i mindre mængder fra bryggerier, der specialiserer sig i mindre kvanti, så ølrepertoiret udskiftes jævnligt.Byens Kros historie fortaber sig i fortiden.Inden Ralf købte stedet for en 12-13 år siden, blev det drevet af Kalle; en levende legende i den indre bys værtshusliv. Med sig fra Frimands Kvarter på Gråbrødretorv tog Kalle en tradition, der gik ud på at se Tour de France og spille på rytterne. Det er vist ikke så usædvanligt - men det var til gengæld de lyrikoplæsninger, der var en del af i Kalles tid. Jeg husker blandt andet en ekstraordinær smuk og stemningsfuld forårsaften, da Byens Kro var så fyldt, at 30-40 mennesker måtte stå udenfor i Møntergade og høre på digte af den amerikanske forfatter Charles Bukowski læst af hans danske oversætter Niels Martinov.Byens Kro er hellig grund. Her er angiveligt blevet udskænket øl og snaps siden 1783, og efter sigende er det Christian VIIs fortjeneste.Der lå en smedje i bygningen, og da kongen kom forbi for at få skoet sin hest, blev han konsterneret over, at der ikke blev udskænket brændevin, og da det var en tid med mindre bureaukrati på i hvert fald nogle områder, blev smedjen omgående værtshus.Kongens valgsprog? »I kærlighed til fædrelandet skal jeg søge min hæder.« Og sådan kan man så løfte glasset til Majestætens stedse ihukommelse.tow@berlingske.dk »Byens Kro er hellig grund. Her er angiveligt blevet udskænket øl og snaps siden 1783, og efter sigende er det Christian VIIs fortjeneste.«.Fakta: Ånden i glassetVærthusene er en del af hovedstadens puls. I »Ånden i glasset« går Berlingske tæt på et fænomen, der ikke bare handler om øl, men også om ånd, historie og levet københavnerliv.I dag: Byens Kro.Du kan læse de første artikler i serien på b.dk.

75Tidligere professor ved Københavns Universitet og tidligere overlæge ved Rigshospitalets hjertemedicinske afdeling Stig Haunsø, Rungsted Kyst, blev uddannet læge i 1971. I 1983 forsvarede han sin doktordisputats, og som 45-årig blev han i 1988 både professor i intern medicin ved Københavns Universitet og administrerende overlæge på Rigshospitalets hjertemedicinske afdeling.Han var den første centerdirektør for hospitalets hjertecenter. En lang række af landets hjertelæger har under Stig Haunsøs vejledning gennemført forskningsforløb, der mundede ud i videnskabelige afhandlinger.Stig Haunsø var medvirkende til, at Rigshospitalet rekrutterede den svenske hjertekirurg Gösta Pettersson til København, hvilket muliggjorde, at man i 1990 kunne udføre den første hjertetransplantation i Danmark. Han var ligeledes med i den initiativgruppe, der via meget betydelige private fondsdonationer muliggjorde indkøb af Danmarks første positronemissions-tomografi(PET) -scanner og cyklotron.Stig Haunsø etablerede laboratoriet for molekylær kardiologi ved hjertecentret og var en helt central figur i dannelsen af Danmarks Grundforskningsfonds Center for Hjertearytmi, hvor hjertelæger fra Rigshospitalet arbejdede tæt sammen med basalforskere fra laboratorierne på Panum Instituttet.Han har i gennem årene hafttunge poster dels i bestyrelserne for en række private fonde, der støtter lægevidenskabelig forskning, i Hjerteforeningens forskningsudvalg samt adskillige internationale videnskabelige organisationer.Haunsø har været medlem af redaktionskomitéen for Ugeskriftfor Læger.Stig Haunsø har i en lang årrække været lægefaglig konsulent i Retslægerådet, når de mest komplekse medicinske problemstillinger har skullet afgøres i retslige tvister.Hans store faglige viden har ligeledes gjort ham selvskreven som medlem af redaktørgruppen for de seneste tre udgaver af den største danske medicinske lærebog, Medicinsk Kompendium.Han er stadig forskningsaktiv især inden for forskningen om arvelige aspekter ved hjertesygdomme, og han har sin faste gang i forskningslaboratoriet.I fritiden indgår billedkunst og klassisk musik som centrale elementer sammen med de faste runder på golfbanen.Stig Haunsø er ridder af 1.grad af Dannebrogordenen.70Kunsthandler, forhenværende borgmester Karin Løhde, Birkerød, er født og opvokset som fjerde generation i Birkerød og med færøske aner på den mødrene side.Hun tog efter skolegang en handelsuddannelse som senere førte til styrkelse af sprogkundskaberne i USA. I midten af 1970' erne arbejdede hun i Ministerrådet i Bruxelles og fik derefter ansættelse som sekretær i Arbejdsministeriet - i dag Beskæftigelsesministeriet.Interessen for politik blev skærpet i 1980' erne, hvor hun blev første suppleant til Birkerød Byråd i 1986 for Venstre.Hun indtrådte midt i valgperioden i 1988 og blev i 1989 valgt til borgmester.Hun opnåede på ny genvalg som borgmester fra 1994 til 1998 i en periode, hvor store fornyelsesprojekter på skoleog kulturområdet fandt sted.Karin Løhde valgte i 1999 at forlade politik til fordel for en ny tilværelse som kunsthandler med dansk kunstindustri og især " det hvide guld" - porcelæn fra Den Kongelige Porcelænsfabrik - som dagligt omdrejningspunkt, og som er en interesse, hun har haft, siden hun var ung. Hendes forretning, Porcelænskælderen i Københavns indre by, besøges dagligt af samlere og interesserede fra hele verden. I dag ledes forretningen i samarbejde med hendes mand, Ole A. Jacobsen, med hvem hun har en søn og en datter; den politiske interesse er gået i arv til datteren, Sophie Løhde, der er minister for offentlig innovation og medlem af Folketinget for Venstre.Siden 2013 har Karin Løhde være medlem af menighedsrådet for Birkerød Sogn og har fra 2016 været formand.Derudover bruges fritiden i øvrigt ofte på at studere porcelæn i andre lande, ligesom havearbejdet og slægtsforskning også tager en del tid.Fødselaren er bortrejst på dagen.

Käseautomaten i Hittisau, Vorarlberg.Indbyggerne elsker den, den bliver fyldt op to gange på en weekend. For i den romerskkatolske by er det det eneste sted, man kan få sin vellagrede bergkäse, gederullen, revet ost til gratinering fra lørdag eftermiddag til mandag morgen.Sådan var det også i Københavns indre by, hvor jeg voksede op ved Nyboder. Man kunne købe wienerbrød, flødeskumskager og højtbelagt smørrebrød i automater, hvor varen gemte sig bag ruden. Man puttede et par mønter i, hvorefter man tog fat i et sort plastøre og lukkede lågen ned til vandret med et fast greb, så den ikke bare slugte pengene.Man kunne købe et halvt pund kaffe i automaten, og man kunne købe slik. Damerne købte nylonstrømper, mænd lappegrej og cykelslanger, mens mønterne klirrede.Senere i mit liv skulle jeg så opdage, at man også kunne stoppe et nummer af Weekend-Sex ind i automaten. Så selv om man aldrig ville turde købe sådan et, så kunne man snige sig til et kig på forsiden, hvor det altid var noget med solbrune kvinder i frottétrusser, der blev opvartet af sydlandsk udseende mænd med hår på brystet og faconsyet Baron-skjorte.Det hele handlede om rytme. Der var en døgnrytme, en ugerytme, en sæsonrytme, en livsrytme. Som gav knaphed. Og orden. Butikkerne lukkede 17.30, basta, og efter lørdag klokken 14 kan du glemme alt om det.Så man skulle huske at gå til købmanden på hjørnet. Og man skulle huske at komme ned i ismejeriet og få købt en af de isblokke, de havde liggende at svede ud over to bukke på gaden, som man brugte som frostelementer i sit ' køleskab'.Og havde mine forældre glemt at købe cigaretter, så måtte jeg af sted på min mors cykel, hvor jeg lige kunne skræve over stellet, til Kongens Nytorv for at købe 10 Prince fra den her kobbergrønne kiosk, der senere blev bestjålet af Olsenbanden.Vi respekterede åbningstiderne. Og vi respekterede årstiderne. Om sommeren var vi fire uger på koloni - uden brok. Faktisk var det federe end at være hjemme.Om efteråret fik vi levertran hver dag af nonnerne i Centralmissionens børnehave plus salmiakhostesaft, hvis man kunne frembringe et host. Det kunne de fleste.Når det gik rigtig højt, fik vi om vinteren højfjeldssol, hvor vi alle var nøgne, kun iført små sorte klembriller på næsen, og så løb vi rundt og rundt om skæret fra lampen.Der var kort sagt ingen skiferie. Ingen juleindkøb i London. Ingen babyorlov til thailandske strande. Ingen glutenallergi.Ingen internetporno, ingen øl efter lukketid ud over i Hotel Mercurs døgnkiosk, hvor min far blev påtvunget en bolle med trestjernet salami for hver Hof, han købte.Måske er det aldersbetinget erindringsforskydelse.Men jeg synes faktisk, der er noget stort over knaphed. Noget sjovt ved kampen for føden/nylonstrømperne/øllet.Noget herligt ved at glæde os over, at solen kommer igen efter en lang bleg vinter.Som vi kom igennem uden at have set 1.000 tv-serier om dværge, kvindefængsler eller hvidvaskning af narkopenge.Jeg har prøvet at forklare mine børn dette. De siger, jeg selv kan være en ost.per.munch@pol.dk 
KLUMME En osteautomat i Østrig mindede mig om en fortid, hvor man ikke kunne få alt i døgndrift. Hvor automaterne herskede.
Da ejendomsmægleren for 13 år siden viste Ditte Rode og Thomas Ryborg rundt i den store lejlighed fra 1931 med spirende funkistræk endte det med en skuffelse, for det viste sig, at boligen egentlig var solgt.Skuffelsen blev dog et par dage senere erstattet med glæde.Noget var gået galt i handlen, og så slog Ditte og Thomas til. For relativt få penge kunne de få mange kvm, og som arkitekter var de særskilt glade for de velformede rum, og for at hvert rum fik lys ind fra mindst to verdenshjørner.»Desuden var der originale egetræsparketgulve lagt i sildeben, originalt stuk, en del originale døre og greb, og marmor eller skifer i alle vinduesplader. Altså en lejlighed med gedigne materialer,« fortæller Ditte Rode. Hun tilføjer, at den gode pris hang sammen med, at ydre Frederiksberg omkring CBS dengang i 2004 mest af alt lignede en byggeplads og rent mentalt virkede langt væk fra indre by: »I dag er der en grøn cykelsti ind til byen, og Metroen er kommet til lige uden for vores hoveddør, hvorfor vi på 10 minutter kan stå på Kgs. Nytorv.«.Brugt fremfor nytVed indflytningen virkede boligen gabende tom. Parret, der kom fra en noget mindre lejlighed, havde ikke møbler til at fylde rummene og besluttede sig for selv at tegne en del af det inventar, som de skulle bo med.»Vi er sådan indrettet, at vi hellere vil bo med få møbler eller nogle godt slidte af slagsen, indtil vi kan få fingre i dem, vi virkelig gerne vil have, eller får råd til at få produceret eget design. Faktisk er det ret sjældent, at vi køber nye møbler. Vi synes, at det er langt sjovere at finde ting, der kommer med en historie,« fortæller Ditte, hvilket betyder, at langt de fleste af hjemmets møbler er fundet på div.loppemarkeder o. lign.»Og så har vi faktisk også byttet os til en del møbler, hvilket gør, at alle vores møbler betyder noget for os udover det rent funktionelle og æstetiske, men i lige så høj grad også vækker minder og sætter en masse tanker i gang.«.Gennemtænkt ombygningVed indflytningen vidste familien, at de en dag ville ændre på planløsningen. Lejligheden havde en klassisk lang fordelingsgang og et mindre lukket køkken, som Ditte og Thomas godt kunne tænke sig at ændre. Alligevel boede de i boligen i fire år, før væggen ind til køkkenet blev væltet og en del af gangen lukket af, så lejligheden nu har et stort, gennemlyst køkkenalrum.»Det er som regel meget godt at bo i en bolig et stykke tid og mærke efter, hvordan lyset og rummene påvirker den måde, du lever i lejligheden på. Vores ombygning blev ikke, som vi i starten havde tænkt os, fordi vi gav os tid til at tænke os om for at finde den rigtige løsning,« siger Ditte Rode og tilføjer, at den relativt begrænsede ombygning kom til at få kæmpe betydning for hele lejligheden og den måde, som familien bruger hjemmet på.Fakta: Fakta om boligenHvem: Ditte Rode, arkitekt og afdelingsleder for en arkitektafdeling i Rambøll, og Thomas Ryborg, arkitekt og lektor ved Arkitektskolen i København, har herudover sammen tegnestuen Rode+ Ryborg. Sammen tegner de bl. a.institutioner, boliger, villaer, fritidshuse, tilbygninger og ombygninger.Bor med deres to døtre, Nor på 10 år og Selma på 15 år. Herudover har Thomas sønnen Viktor på 22 år Hvad: 177 kvm stor lejlighed med en 27 kvm stor tagterrasse.Hvor: En ejendom fra 1931 på Frederiksberg.
Alle kan købe sig til god stil, mens færre kan skabe god, spændende stil med personlig historie. Den kunst mestrer arkitekterne Ditte Rode og Thomas Ryborg, der har indrettet deres Frederiksberg-lejlighed med fortrinsvist brugte og selvdesignede møbler.
Helge Sander vil have Formel 1 til København i 2020. I en lille uges tid vil en rute på 4,6 km lukke for al anden trafik. En dejlig køretur, lader man forstå, der går over Knippelsbro og Langebro, kværner rundt om Tivoli, forbi Christiansborg, Den Sorte Diamant og Christianshavn.Det er nyt for mig, at racerkørere har tid til at nyde udsigten, når de kører løb. Jeg troede, at de koncentrerede sig om at holde blikket mod asfalten.Hvorfor København skal lægge asfalt til et Formel 1-løb, er der dermed kun én klar årsag til, og den ligger i snorlige forlængelse af den event-ficering, som København undergår i disse år. Fra hovedstad til Roskilde Festival, med og uden musik året rundt.Det er ikke mærkeligt, at Sander og co. har fået ideen, for når man allerede har Distortion, pinsekarneval, maraton-triatlon-og nødhjælpsløb, der med få ugers mellemrum gør indre by og brokvartererne til en krigszone af afspærringer og småt brændbart i store mængder, så ligger brølende benzinforurenende racerbiler i helt naturlig forlængelse heraf. At private vil lægge 300 millioner kr. på bordet up front, fordi man forventer et personligt afkast, er helt i sin kapitalistiske orden, men at Helge Sander med rette tror, at han vil have større held med for at få Formel 1 til København, end han havde med at få det samme løb til sin hjemby Herning, er, nåja, til at tude over.Overdrag Formel 1-løbet til lollikernePå Lolland har man grædt længe. Men nærmest over det modsatte.Her er der event-tomt. For på Lolland er der ingen, der vil lægge noget som helst.Borgmesteren græder højest og med god grund. En tredjedel af de seneste 280 tilflyttede børn har sociale problemer.De lave huspriser trækker bistandsklienter fra hele landet til kommunen, som kan tilbyde underskønne strande, skove og købstæder, men af en eller anden grund er det ikke til Rødby, fuldtidsarbejdende danskere flytter.Den bedrøvede borgmester efterlyser derfor solidaritet. Fra de velstillede kommuner, der med høje huslejer eksporterer lavindkomst-familier til hans kommune.Manglede bare andet.Må jeg foreslå, at Københavns Borgerrepræsentation dertil indleder næste sæson ved broderligt at overdrage Helge Sanders Formel 1-projekt til lollikkerne.Jeg er sikker på, at man her vil finde nogle grusveje, der kan lynasfalteres med den særlige 4,6 kilometer asfaltbelægning, som også de københavnske gader skal have påført for, at løbet kan blive afholdt.Jeg er også sikker på, at man på Lolland vil sørge for, at ruten både kan gå forbi strand og kirke, ja, måske er der sågar en gågade, som i den gode sags tjeneste vil lade sig afspærre den uges tid, løbet står på.Formel 1-turister vil få øjnene op for Lollands lyksaligheder, og færgen fra Rødby kan sætte ekstra afgange ind, hvor man byder på Formel 1-pølsehorn på overfarten til de tililende fans.Jeg ville, hvis jeg var borgmester på Lolland, satse benhårdt på events. Tage de events, som København og Århus, uden at behøve det, stjæler fra områder i Danmark, der mangler opmærksomhed. Og hvis jeg var borgmester i København, ville jeg feje Formel 1 af bordet med en bemærkning om, at jeg er borgmester i en hovedstad, ikke i en drengedrøm.Kathrine Lilleør er sognepræst og ph.d.Jeg ville, hvis jeg var borgmester på Lolland, satse benhårdt på events. Tage de events, som København og Århus, uden at behøve det, stjæler fra områder i Danmark, der mangler opmærksomhed.
Gud &amp; fanden.
Det er ikke blot stanken af oversaltede popcorn eller larmen fra hundredvis af børn, der skriger »JAAAAA!« i kor, når de bliver bedt om det af Hr. Skæg, der giver mig let kvalme og hovedpine her i det gummibådsknaldrøde, fyldte og voldsomt varme Cirkus Summarum-telt ved Tiøren på Amager.Det er også, fordi klokken nærmer sig 18.00, og jeg ikke har fået andet end en hurtig bolle uden pålæg, fordi jeg skulle nå fra arbejde i Indre by og hjem til Frederiksberg og hente min fireårige søn og hans bedste ven, inden vi sammen tog metroen til Femøren Station for at opleve premieren på dette års Cirkus Summarum fra teltets nye og langt bedre sæder.Men det er nok mest af alt, fordi jeg dagen inden varmede op i fire timer til Guns N' Roses' maratonkoncert med stærk chili con carne og Gyldne Damer i solen sammen 20 gutter fra studietiden.Men sådan er livet som ofte i sommermånederne for en familiefar som jeg. En evig balanceakt mellem job, børn og fritid. Mon ikke de fleste forældre omkring mig her i teltet også har måttet løbe lidt ekstra stærkt på jobbet for at nå forestillingen eller sågar har milde tømmermænd efter et stykke med Slash? Derfor er det vigtigt, at man også som voksen får en stor oplevelse i Cirkus Summarum, når man op til 375 kroner per sæde for dette to gange 45 minutter lange hyggeafbræk med børnene.Derfor er anmeldelsen skrevet ud fra devisen om, at voksne også er vigtige.V i er mere velforberedte end nogensinde før, og derfor kan intet gå galt,« joker Rasmus Bjerg i starten af stykket.Han spiller vanen tro den sardoniske cirkusdirektør, der pisker rundt med de kendte figurer fra DRs Ramasjang. Denne gang et lidt vel smalt felt bestående af Hr.Skæg, Motor Mille og Onkel Reje. Dertil selvfølgelig Søren Hauch-Fausbøll som både cirkussets husklovn og legendariske Bamse. Der er også plads til Bamses provokerende modpart, Bruno. En efter eget udsagn 158 år gammel bjørn fra Kolding, der har en klo i stedet for højre lap. Netop Bamse og Bruno har nogle fine og velskrevne scener sammen. Den ene slutter med, at Bruno siger: »Så skrider vi.« Hvortil en lidt paf Bamse svarer: »Ja. Vi... øh..smutter.« Også Onkel Reje (Mads Geertsen) er igen i år i god form og spidder hvem og hvad som helst i både replikker og sange. Han byder på sin vanlige hyggesexisme og viser glædeligt sin nøgne, behårede ølvom frem, inden han lader sig »skyde med en kanon i kuglerne«. Min fireårige synes dette er mildt underholdende - intet Onkel Reje gør, kan efterhånden chokere ham. Jeg fandt det hysterisk morsomt og forholdsvist tømmermændslindrende.Desværre er Rasmus Bjergs cirkusdirektør ikke så ubehagelig og sur som sædvanligt, da hans rolle hurtigt bliver ubetydelig i dette shows hovedplot, der består af en (i hvert fald for salens voksne) noget diffuse jagt på de mystiske og magiske »boblebørn«, hvor hovedpersonerne »forlader« cirkusmanegen og overvinder blandt andet »Det Grædende Vandfald« og »Den Sure Satan« for til sidst at konfrontere den lettere dæmoniske boblemoder. Min søn hvisker til mig, hvor vild han er med undervandsscenerne, og som forælder fryder jeg mig over, at Summarum prøver at adskille sig fra tidligere år ved at gøre store dele af årets forestilling til et regulært eventyr - der trækker på lige dele børnefabler, Hobbitten og til tider Monty Pytons jagt på den hellige gral.Men det er også bydende nødvendigt, for ud over Motor Milles (Mille Gori) betagende gyngeture oppe under teltets tag er vi altså lidt for langt fra vovehalsene og jonglørerne i dettes års glimrende forestilling fra Cirkus Arena.Heldigvis har Summarum en overraskelse til publikum, nemlig sangeren Thomas Buttenschøn, der hopper ud af et kæmpeæg og begynder at spille akustisk guitar og synge, mens han charmerer hele teltet. Han passer godt ind som hovedpersonernes magiske ven, og Rasmus Bjergs cirkusdirektør får alle salens voksne til at grine nervøst ved Buttenschøns ankomst, da han peger på ham og spørger: »Hvem er den troldetype?« Trods de stærke grin til det voksne publikum rammer seværdige Summarum ikke den absolutte topform i år. Tvivl ikke på dette, for man skal høre sandheden fra børn eller folk, der var fulde i går.tco@berlingske.dk 
Cirkus Summarum 2017.
F -r-f-v-f-t-f-g-b. Jeg har tit forklaret mine børn, der går i 2. g og 9. klasse, at de skulle tage at lære sig blindskrift.Ligesom dengang jeg selv gik til maskinpe, skrivning i 8. klasse på Nørrevold og skrev på en gammel Hermes. Men det eneste, mine børn har bidt mærke i, er, at jeg efter en middelmådig studentereksamen var en del år om at få et afklaret forhold til arbejdsmarkedet.Som de siger: »Og det skulle komme fra dig. Som har seks fjumreår«. F-r-f-v-f-t-f-g-b.Det er præcis de bogstaver, man kan nå med venstre hånds pegefinger. Og når man så har trænet længe nok, kan man finde rette bogstav, selv om man har sat små blå, røde og gule plastiktutter over tasterne.F-r-f-v-f-t-f-g-b.Fru Bagger var vores underbo i Larslejsstræde i Københavns indre by. Når man gik forbi hendes hoveddør, kunne man næsten altid høre et kuglehoved smadre rytmisk mod valsen på den røde IBM.På et stativ, der lignede et arkitektlamstod en udenlandsk kogebog, hun brugte som ' inspiration', når hun skrev madopskrifter af til det ugeblad, hun hver uge optrådte i. Og til det madkursus, hun kørte på Gasværksvejens Skole i ' finere madlavning for mænd' under FOF.Hver torsdag kørte vi så til skolen i en ' hyrevogn', hvor jeg bar irmaposerne om i bagagerummet og holdt døren, så fru Bagger kunne sætte sig ind på bagsædet.Hvor hun så vendte det hvide ud af øjnene over chaufføren og hviskede, at ham der skulle i hvert fald ikke have drikkepenge, for han var et rigtigt ' subjekt'. Og det var åbenbart noget slemt noget at være.I skolekøkkenet på Vesterbro kom hofjuveleren fra Bredgade og tændte belevent folks cigaretter med sin dupontlighter, mens blomsterhandler Schaumann fra Kongens Nytorv, der ligeledes leverede til hoffet, vendte søtunger i beignetdej med Fritz, der var redaktionschef på BT, som var en meget fin avis dengang, ifølge fru Bagger. Til forskel fra Ekstra Bladet, der var mere for ' subjekter'.Det var skrivemaskinens magt. Teknisk set var hun jo bare en gammeljomfru med to freelanceansættelser. Men hun fik med taktfast kuglehoved skrevet sig ind i en fest med sig selv som ballets dronning.J-u-j-m-j-y-j-h-j-n.Den højre pegefinger skal jo også motioneres.Så fjumrede var de år nu ikke.Det var ikke fjumret af mig at prøve sælge et par ekstra glas juice til morgenserveringen på hotellet. Og ikke fjumret at passe andre folks børn eller at hjælpe en mand i Vangede med brok med at få etagevasket hele kroppen. Kedeligt, men sikkert også vigtigt at registrere dataledninger hos KTAS, det senere TDC. Og vigtigt med det halve år på Grønland med et røvballeband, der fik mig til tasterne igen.For selv om det måske var lidt fjumret at spille på et værtshus seks dage om ugen, mens egen barregning voksede, så lærte det mig jo i hvert fald, at den melodi ikke ville holde i længden.J-u-j-m-j-y-j-h-j-n.Jeg aner ikke, hvordan jeg skulle have gjort, hvis ikke jeg havde prøvet mig frem.Jeg tror, at enhver ungdom indeholder et vist element af blindskrift.Og når man ikke ved, hvor man skal hen, kan ingen påstå, at man er faret vild.Men sig det ikke til mine børn. De har bare at komme i gang.per.munch@pol.dk .
KLUMME Man bør altid foregå sine børn med et godt eksempel. Hvis det så går ad helvede til, må de nøjes med et dårligt.
Kl. 7.30: Vi sover desværre aldrig længe. 
Hygge, dans og kulturelle oplevelser. 
I marts i år udspillede der sig en interessant debat i Weekendavisen. Avisen trykte en jubilæumsartikel med rosende ord om den tyske skole i København, Sankt Petri Skole i Larslejstræde.Ifølge journalisten havde skolen i al væsentlighed undgået nazistisk påvirkning, for som han skrev: »Når der overhovedet foregår noget som helst »nazistisk« på den tyske skoles og kirkes område i Københavns indre by under krigen, er det altså et udtryk for tvang fra besættelsesmagten«. Imidlertid skrev historikeren Ole Brandenborg Jensen et læserbrev i Weekendavisen, hvor han gjorde opmærksom på, at avisens artikel ikke var dækkende for, hvad der egentlig var sket. Han påpegede, at af skolens 40 tyske lærere i perioden 1930 til 1945 var 27 medlem af det tyske naziparti, NSDAP, og syv medlem af andre nationalsocialistiske organisationer. Og at skolen blev »storleverandør« af børn til Hitlerjugends »garnison« på skolens område, og at skolens jødiske elever blev forfulgt, så skolen blev 100 % jøderen.Det havde artiklens forfatter, Poul Pilgaard Johnsen, ikke nævnt med et ord. Han affejede Ole Brandenborg Jensens indsigelse uden argumentation.Nu foreligger Ole Brandenborg Jensens omfattende beskrivelse af NSDAPs afdeling i Danmark fra 1932 til 1945. Ole Brandenborg Jensen viser med nye kilder, at de godt 1.000 medlemmer var meget aktive, og at det lykkedes at rekruttere mange herboende unge tyskere til Hitlerjugends grupper i Danmark. I kapitlet om Sankt Petri Skole dokumenteres det, at NSDAP var aktiv på skolen. Det vises, at bl. a.Sankt Petri Skole blev en decideret rugekasse for kommende partimedlemmer i NSDAP og for sympatisører. Ole Brandenborg Jensen skriver, at man i efterkrigstiden opbyggede en myte om, at skolen ikke var nazistisk præget, men at dette var i åbenlys strid med sandheden.Skoleinspektøren accepterede nationalsocialistisk infiltration, og hans søn var en hovedperson i Hitlerjugends aktiviteter på skolen.I begyndelsen af 1930erne var der på hver årgang cirka 20 jødiske børn, men allerede i 1935, da de tyske racelove blev indført, faldt antallet til cirka 10 jødiske børn per år. Ole Brandenborg Jensen følger eleven Adolf Max Ahronheim, der forlod skolen i 1935 pga. antisemitisme og med sin familie måtte rejse til Amsterdam, hvorefter nazismen indhentede familien ved besættelsen af Holland, og familien blev deporteret og myrdet. I skoleåret 1939/ 40 var der kun én jødisk elev tilbage på skolen og det efterfølgende år ingen. De nazistiske elever blev ligefrem instrueret i at chikanere de jødiske elever. Den jødiske elev Erik Somer, der lever endnu, skrev i sin erindringsbog fra 2005: »Det var forfærdeligt. De fleste af børnene og også adskillige af lærerne var nazister. Derfor blev jeg mildt sagt mobbet.« Efter krigen fortalte skolens lærere en helt anden historie om Sankt Petri, og en jubilæumsbog fra 2015 fortav stort set hele det nationalsocialistiske medløberi. Ole Brandenborg Jensen kaldte det historieforfalskning i debatten i Weekendavisen. Skolen har intet gjort for at få sandheden frem.Ole Brandenborg Jensens bog indeholder mange andre aspekter af NSDAPs aktiviteter i Danmark. Partiets danske afdeling var særdeles aktiv i det tyske mindretal i Sønderjylland og i tyske kredse i København. NSDAP stod for indoktrinering af og aktiviteter både for unge og voksne tyskere, og NSDAP var aktiv i Det Tyske Handelskammer, hvor man gjorde systematiske bestræbelser på at fjerne jøder fra firmaer. Ole Brandenborg Jensen går så langt som til at konkludere, at danske firmaers villighed til at fjerne jøder blev en stor succes for tysk politik, og at fjernelsen af jøderne »måske ikke var helt så »udansk«, som det almindeligvis fremgår af efterkrigstidens erindring«. Han skriver, at antisemitismen var så udbredt, at det ville være uretfærdigt kun at knytte den til tyskerne. Denne konklusion strider i en vis udstrækning med andre historikeres vurderinger.Ole Brandenborg Jensens bog er en fagbog og meget detaljeret. Men det er netop den slags lidt tunge fagbøger, der er helt afgørende vigtige for at aflive myter og fortælle sandheden om fortiden - også den om Sankt Petri Skole.bbl@berlingske.dk Fakta: Udklip fra bogenCitat fra Ole Brandenborg Jensens bog: »I 1943 blev klasselisterne ændret, således at den rubrik, der angav et tilhørsforhold til det mosaiske trossamfund, ganske enkelt forsvandt. Skolen var i sandhed blevet »judenfrei«, og uanset hvor fristende det måtte være at fortrænge sin fortid, har alle skolens daværende lærere, tyske såvel som danske, siden hen måtte leve med, at de ikke blot var vidende om, men direkte medvirkende til, at skolegangen på Sankt Petri blev et helvede for helt almindelige børn...«.
Landesgruppe Dänemark. NSDAPs udlandsorganisation i Danmark ca. 1932-1945.
I ste. Det plejer at være sådan noget syntetisk stads, der kan få det til at snurre i kæben af syrlig sødme, og som i hvert fald ikke leder tankerne hen på det, vi normalt kalder te.Det vil en gruppe af 13 gode venner fra Nørrebro, der sammen ejer firmaet Nørrebrew, gerne gøre noget ved. De vil ændre københavnernes, nej sgu!, danskernes drikkevaner.»Vi synes, det er en skam, at iste af ordentlig kvalitet ikke er mere udbredt her i Danmark. Der er meget få, der indtil nu har taget genren seriøst, så iste i Danmark smager næsten altid syntetisk og meget sjældent af te«, siger direktøren Sune Blom.I dag klokken 17.30 på Blaa Galleri lancerer de derfor Maná, en økologisk og friskbrygget iste uden alle tilsætningsstofferne og sødemidlerne. Der er fire varianter - hibiscus, hvid te, rooibos og grøn te - og de er alle lavet med mellem to og fire ingredienser. Ud over selve teen er de sødet med agavesirup, og nogle af dem har fået lidt syre fra enten lime eller grapefrugt, mens den grønne te også er blevet tilsat en smule mynte. Og det er det. Ingen sjove e-numre eller stoffer med lange, kemiklingende navne.En mere seriøs virksomhedSune Blom og de 12 andre startede Nørrebrew i 2013. En del af dem boede på det tidspunkt i kollektiv sammen og havde en lille hjemmeproduktion af den sydamerikanske, meget koffeinholdige maté-te, som de med inspiration fra Berlin serverede kold tilsat kulsyre som drinkmixer til gadefester og koncerter på Nørrebro.Da det hurtigt blev populært, kom ideen til at lave et decideret brand og hælde isteen på flaske.Det blev til den økologiske matédrik Maté Maté, som var tænkt som et alternativ til de mange syntetiske og meget søde energidrikke. Selv om de dengang fik at vide, at det var en dum idé at være 13 venner sammen om et firma, og at der desuden ikke var noget marked for maté i Danmark, så har det været en succes.Men hvor det i starten handlede meget om venskabet og det sociale, er de i dag blevet en mere seriøs virksomhed, fortæller Sune Blom.»Vi har udviklet os som firma. Med Maté Maté handlede det i starten mest om at arrangere fester og koncerter og have det sjovt. I dag kigger vi meget på at udfordre status quo, og finde de produkter og råvarer vi mener, mangler herhjemme.På sigt vil vi gerne ud med vores produkter i hele Danmark og resten Norden«. Lancering af Maná. Fredag 5. maj kl. 17.30-21. Blaa Galleri, Kbh. N WWW matemate.dk.Smag også på...Det er ikke svært at forstå, hvorfor den udendørs café og bar Riga er populær.Beliggende på Litauens Plads på Vesterbro er der altid læ, masser af sol og ingen trafik. Med andre ord: de perfekte omstændigheder til at drikke vin, aperol spritzere i spandevis og kolde øl. Det får vi mulighed for fra i dag, hvor sæsonen starter.Sæsonstart på Riga. Fredag 5. maj kl. 14-23. Riga-boden, Kbh. V WWW riga-boden.dk Hver lørdag i maj kan man lægge vejen forbi Vipp Concept Store - du ved, firmaet med den berømte skraldespand - i Indre By og gratis smage på blendet frugt og grønt fra Aarstiderne.Man kan også få tips, tricks og inspiration til egne smoothies og blends.Smag på Aarstiderne i Vipp Concept Store. Lørdag 6. maj kl. 11-15. Vipp Koncept Store, Kbh. K WWW aarstiderne.dk For mange kan det godt virke som rent skuespil, når vinkendere slynger glasset rundt og stikker snuden ned for derefter med alvorlig mine at sige noget om noter af stald.Om de rent faktisk har noget at have det i, og det bare er os andre, der er nogle tumper, kan man få at se, når der afholdes DM i blindsmagning på søndag.Finalen er åben for publikum.DM i blindsmagning. Søndag 7. maj kl. 13-17. Hotel-og Restaurantskolen, Valby WWW vinakademiet.dk.sebastian.f.wittrock@pol.dk 
Der er ingen sjove e-numre eller andre mystiske tilsætningsstoffer i den iste, som 13 gode venner fra Nørrebro lancerer i dag.
I sidste uge forsøgte jeg at analysere konkurrencesituationen på Tinder ved hjælp af management-modellen ' Porters Five Forces'. Efterfølgende blev jeg dog taget i skole i forhold til min analyse af antallet af kunder: Jeg blev oplyst om, at nok var der masser af ' kunder' (i dette tilfælde mængden af kvinder) på Tinder, men at »skræmmende få« søgte mænd »helt op til 40 år«. ELLERS VAR REAKTIONERNE blandede.Mildest talt.På et socialt medie fik jeg således et frisk tilbud om bare at sige til, hvis jeg inden lanceringen af mit produkt, (som jo er mig selv), ønskede at ' teste mit produkt i målgruppen', mens en mindre venligtsindet type med en snedig reference til klummens managementramme var mere brysk og postede om, at jeg nok have fået tatoveret ' LEAN' (som jo betyder ' mager') efter en anden smart managementmodel på mit ' værktøj', som han udtrykte det. Clever.JEG FIK OGSÅ en venneanmodning fra en ' datingcoach' -en titel, jeg ikke på forhånd kendte til, men som jo bestemt kan være rar at have i baghånden i et projekt som mit forestående.ENDELIG FIK JEG fra nær og fjern en masse velmenende råd om, hvordan jeg bør agere på datingtjenesten i forhold til alt fra profil-billede, beskrivende tekst og generel opførsel.Dem har jeg forsøgt at finde og organisere ved hjælp af et ' go to'-kneb i moderne management: Øvelsen at fremtrylle fire kategorier ved at krydse to akser. Vupti, så har man et system.I MIT TILFÆLDE bliver den ene akse kvinder/ mænd, mens den anden bliver offentlig/ hemmelig alt efter, om rådene er givet synligt i en Facebook-tråd, så alle kan se afsenderen, eller de er kommet i en privat - og dermed hemmelig - besked.FØLGENDE SYNES AT stå klart: Drop solbriller og dick pics. Modtaget.FORTSÆTTELSE FØLGER...'' På et socialt medie fik jeg således et frisk tilbud om bare at sige til, hvis jeg inden lanceringen af mit produkt, (som jo er mig selv), ønskede at ' teste mit produkt i målgruppen' Jonas Kuld Rathje, Chefredaktør.Fakta: DO'S AND DONT'S PÅ TINDERUndgå kvinder med billeder af sig selv med drinks. Undgå kvinder med solbriller. Undgå kvinder med dyr. Undgå kvinder med billeder af dem med veninderne. Undgå kvinder med numerolog-navne. Fortæl noget mere spændende om dig selv, end hvilken sport du dyrker. Drop strategier og råd.Upload et nogenlunde vellignende foto og gi' den gas. Have fun! Lad være med at have cykelhjelm og cykeltøj på på dit profilbillede. Lad være med at sende dick pics. Lad være med at have billeder af dine børn på Tinder. Der er to muligheder med profilteksten: 1) Den kække: »Jeg er friskfyrs-typen, der drikker sygt meget vin, går med damer og knepper« 2) Den fyldige: »Jeg er 190 cm høj, to drenge, indre by, glad for vin og sol.« Gå med den sidste. Hvis du sender dick pics, skal det ALTID være med ansigt også, selvom alle advarer imod det. Sådan gør jeg selv -ingen andre skal kunne tage æren! Det vigtigste af dine billeder på profilen er billede nummer to... På det klassiske profilbillede viser man sig selv i en sportstrøjeaktion, f. eks. som løber i et maraton og med sixpack. Du kan intet af det her. Vælg derfor et billede, hvor du er en i situation, du gerne vil ses i. Ikke fjollet. Bare dig. Ikke et portrætbillede og ingen solbriller. Du skal finde den rigtige intro-besked til kvinden, når du skal skrive første gang efter et match. Jeg har hørt om én, der bruger " kan du lide is?" Selv har jeg ingen gode - derfor er jeg single endnu Det er på en eller anden måde god stil at definere, hvad du søger. Vil du knalde, eller vil du giftes? Husk, folk taler sammen. København er en lille by. Også på Tinder. Du skal have en dating strategi -har du rent faktisk tænkt dig at mødes med folk, eller vil du bare sidde og kigge billeder? (ligesom mig) ;-) Den, der skriver først til et match på Tinder, er den, der er mest desperat. Svar dem, der skriver til dig. Tro mig, Tinder-folk kan blive noget så tøsefornærmede. På Tinder må man åbenbart gerne flirte/ date/ knalde/ skrive med mange ad gangen. Husk det, hvis du selv møder en, du gerne vil se mere ' exclusive'. De fleste har en anden moral i forhold til folk, de møder på Tinder. Man kan godt blive lidt skør af, at det der ' alles kamp mod alle'. Vælg tre gode profilbilleder.Men drop for guds skyld solbriller. Drop gruppebilleder.
Mission ' 40+ på Tinder' fortsætter med offentlig/ hemmelig-model, der organiserer al god Tinder-visdom KOMMENTAR.
Hvad laver du for tiden? »Jeg Spiller med i »Dan Dream«. Det er en kæmpe fornøjelse at lave komik; det er første gang, jeg prøver det. Jeg kommer primært fra en teaterbaggrund. Filmen er dog ikke ren komik; der er noget bund og dybde, og der er noget følsomt ved den.« Hvad er dit forhold til København? »Jeg er født og opvokset i byen og bor i Store Kongensgade. Jeg bor i samme opgang, som jeg er født i. Jeg er født på 4. sal, og nu bor jeg på 1. Jeg har også boet på Frederiksberg Allé med min mor og stedfar.« Hvilken bydel er du tættest knyttet til? »Det er delt mellem Indre By og Frederiksberg, da jeg har boet begge steder. Jeg er glad for at bo i Store Kongensgade. Mine rødder er lige der, det er en dejlig gade. Der er meget trafik, men det er ok. Jeg boede også en periode i Gothersgade, det var ikke sjovt. Det larmede ad helvede til. Vi så lejligheden om dagen, men det ændrede sig efter kl. 22. Jeg har ikke noget imod larm og liv i byen, men det må bare ikke tage overhånd. Det Kongelige Teater var jeg meget på. Mine forældre var balletdansere (Alexander Kølpin og Anne Marie Vessel Schlüter, red.) Så der kom jeg meget. Det er mit gamle område. Kongens Have er også lækkert.Det er min baggrund, så af naturlige årsager er området mit.«.Hvor går du ud?»Beau Marché er en lille fransk café i Ny Østergade.Helt klassisk. Der er rigtig skønt at sidde.Om sommeren sidder jeg ofte på Kongens Nytorv ved den gamle aviskiosk. Der er en gut, som har en udendørscafe. Jeg er også vild med Gasoline Grill. Deres burger er jo kåret som en af de 27 bedste burgere i verden. Hele »american burgerjoint« -følelsen er for alvor kommet til København.« Hvad bruger du af kulturtilbud i byen? »Jeg elsker udendørsarrangementer som Zulu Sommerbio og Cinematekets filmvisninger i Kongens Have. Cinemateket har mange alternative film. Jeg gad godt se »East of Eden« på deres store lærred. Jeg er meget inspireret af James Dean. Også i min påklædning og mit hår; det hænger sammen, Han er en stor inspiration for mig. Jeg kommer også stadig meget i Det Kongelige Teater og Skuespilhuset.«.Hvad betyder Det Kongelige Teater for dig?»Der er en masse minder. Jeg var ofte med på teatret som barn og se mine forældre danse.Det var en eventyrverden at hoppe ind i. Min far var med i »Et Folkesagn«, hvor han var trold.Det fascinerede mig meget, at det var mine forældre, der klædte sig ud og var noget andet, end hvad de var til hverdag. Så det at klæde sig ud og lege noget andet, det lå nok lidt i kortene.« Hvad er det mest imponerende ved København? »Kanalerne og broerne over til Amager og Holmen.Det er fedt at være omgivet af så meget vand. Jeg lejer også kajakker om sommeren.Jeg cykler altid, og broerne er geniale.« Hvad er det bedste ved København? »Sommeren. Det er en kæmpe kontrast til vinterkolde København, og jeg elsker, når det hele blomstrer. Folk er lukket helt væk om vinteren.Det er trist at gemme sig i krogene om vinteren. Musikscenen åbner sig også op med Distortion og forskellige festivaler.« Hvad er det værste ved byen? »Metrobyggeri og byggeri generelt. Det er helt vildt, og det bliver bare ved. Jeg synes også, der er meget byggelarm. De bygger metro, lige hvor vi bor.« Hvor shopper du? »I Pisserenden, hvor jeg finder genbrugstøj. Det er fedt at finde noget, der er ældre, som alle ikke går med. Plus at det selvfølgelig er billigere.Jeg kommer mest i butikken »København K«, hvor de har masser af herretøj. Skal det ikke være genbrug, går jeg i Wood Wood og Levi's.« Hvad ville du lave, hvis du havde en fridag? »Jeg ville faktisk tage ud af byen. Vi har sommerhus i Hornbæk. Jeg ville tage derop og få lidt stilhed. Det er rart at komme ud af byen lidt. Ud af byens larm. Jeg elsker kontrastesterne.Men jeg ville ikke kunne bo fast på landet.Det er byen, jeg er opvokset i. Men jeg kan mærke, at jo ældre jeg bliver, jo mere trækker drømmen om at få familie og hus lidt uden for byen.Men så tager jeg en tur i sommerhuset, og så trækker byen i mig igen.«.sha@aok.dk 
Niclas Kølpin er aktuel i filmen »Dan Dream«. Vi mødte skuespilleren til en snak om København.
Kan du beskrive dig selv med tre ord? »Målbevidst, ambitiøs og omsorgsfuld.« Hvornår indtraf dit livs mest afgørende øjeblik? »I december 2000, da daværende statsminister Poul Schlüter ringede til mig, og jeg blev udpeget til kulturminister. Han havde jo en idé om, at han gerne ville have noget frisk blod i regeringen, så jeg blev hentet udefra uden på det tidspunkt at være medlem af Folketinget, og det forandrede alting. Jeg flyttede fra Ryslinge på Fyn og fik et nyt liv i København, først i indre by, hvor jeg overtog en gammel ministerkollegas lejlighed, senere på Frederiksberg, hvor jeg bor nu.« Hvilken dyd er efter din mening den mest overvurderede? »Nu er jeg ikke så meget for dyder i det hele taget, men noget, jeg slet ikke bryder mig om, er det mådehold, der for nogle er en dyd - altså alt, hvad der har med smålighed og nærighed og sparsommelighed at gøre.« Tror du på Gud? »Ja. Og da jeg gik af som kulturminister, gav jeg mig til at studere teologi. Jeg læste et års tid hos to professorer og hos Fyns daværende biskop, Vincent Lind, og jeg tog en teologisk embedseksamen for akademikere.Nu blev jeg jo aldrig præst, men jeg sad i 10 år i salmebogskommissionen, der både arbejdede med salmerne og med udarbejdelsen af en bønnebog til salmebogen, så der var det vældig godt for mig at have den teologiske baggrund. Jeg husker, at vi havde mange gode diskussioner, for i kommissionen var der både repræsentanter for en højkirkelig strømning og for de meget stærke grundtvigske kredse, som jeg selv kommer fra. Vi grundtvigianere prøvede at få så meget Grundtvig med som muligt, men vi kunne ikke altid blive enige med den højkirkelige fløj. Nogle gange måtte vi stemme om, hvad der skulle med.« Er du bange for døden? »Ja. Jeg frygter langvarig, alvorlig sygdom, som betyder, at der er nogen, der skal tage sig af én og passe én og alt, hvad der følger med. Nogle mennesker er jo meget afklarede, men jeg har ikke noget afklaret forhold til døden.« Hvad er det største problem i verden lige nu? »For mig er det de store flygtningestrømme fra syd mod nord. Jeg ville ønske, at vi var bedre til at tackle tingene, at vi kunne gribe dem an på en mere tolerant måde, at vi kunne finde konstruktive løsninger, der ikke indebar foragt for andre mennesker. Det skræmmer mig af og til, når jeg hører, hvad mennesker med gode uddannelser og positioner kan finde på at sige om de forhold.« Hvilken bog har gjort størst indtryk på dig? »Jeg er jo et bogmenneske, der lever med bøger og selv skriver bøger, og det, der har gjort størst indtryk på mig, er Karen Blixens forfatterskab - både bogen om Afrika og de store fortællinger, de betyder kolossalt meget for mig. Jeg har skrevet om hende og arbejdet med forskning, der er relateret til hendes forfatterskab, og for tiden sidder jeg med nogle sene breve, der ikke før har været publiceret.« Hvad er væsentligst, retfærdighed eller barmhjertighed? »Barmhjertighed forstået som nåde og tilgivelse, som i mine øjne også er nogle noget mere vidtgående begreber.« Hvad må man ikke udsætte dig for? »Jeg er ikke en person, der bærer nag. Jeg er meget god til at glemme. Man bliver jo udsat for lidt af hvert, især i det politiske liv, og der er rigtig meget, man godt kunne gå rundt og ærgre sig over, men det har jeg slet ikke talent for. Jeg er ikke sådan en person, hvor tingene borer sig fast.« Hvad er det bedste råd, du nogensinde har fået? »Det ved jeg ikke rigtigt... Jeg får mange råd, især fra mine fire voksne børn, og nogle af dem retter jeg mig efter, selv om de vist nogle gange synes, at jeg godt kunne rette mig endnu mere efter dem. Det er i det hele taget en stor rigdom at tale med sine voksne børn, synes jeg. De er med til at korrigere ens opfattelse af, hvordan verden ser ud, og mine børn får mig til at forstå mange ting meget bedre. Det er godt at få et andet perspektiv på tingene, også når man som jeg bor på Frederiksberg, hvor alt jo er så fortræffeligt.«.
Visse spørgsmål er evigt aktuelle. Hver mandag stiller vi nogle af dem til en kendt dansker. I dag: Grethe Rostbøll, fhv. kulturminister mv.
Du kan finde ham hver morgen mellem kl. 8 og 10 foran indgangen til Magasin på Kgs. Nytorv.For det er her, Philip Rene Andresen har sin faste plads. Mellem de to høje glasdøre står han og sælger hjemløseavisen Hus Forbi til københavnerne.Philip Rene Andresen vil gerne give et budskab videre, og om morgenen er der »mange vildt glade folk«, der gerne vil snakke.»Jeg kan godt lide at stå her, for jeg får snakket med så mange forskellige mennesker.Vi kan snakke om alt. Politik, ægteskabelige problemer og det der fandens vejr«, siger han og griner.Med sig har Philip Rene Andresen sin hund, Thor, der er halvt labrador og halvt beagle. Thor er stadig en hvalp, og Philip fik ham efter at have mistet sin gamle hund. I perioden mellem de to bemærkede forbipasserende og venner, at han manglede sin følgesvend. »Det går sgu ikke, du har brug for en ny hund«, sagde de. Gennem Facebook og avisannoncer startede venner til Philip Rene Andresen en indsamling, og sådan fik han Thor.»Man kan sige, at jeg har fået ham af Danmark. Thor er mit lille barn. Jeg elsker ham, og jeg kan mærke, at han også elsker mig«, siger han.Når de to går gennem Indre Bys gader vinker butiksindehavere, forbipasserende, postbude og andre hjemløse til makkerparret.Smil og knus bliver uddelt, og Philip Rene Andresen ved, hvor han er særligt velkommen.»Det er jo ikke særlig sjovt, når man bliver sendt væk. Men det er nogle gode mennesker, der er derinde på McDonald's«, siger han, da vi går forbi burgerkædens restaurant på Kgs. Nytorv. »De er særligt søde derinde. Mere end andre steder. De har sådan et godt overskud«.Den sursøde juletidSom hjemløs er juletiden en blandet sag.Nok har Philip Rene Andresen altid været et julebarn, men som hjemløs er julen en tomhedsperiode, hvis man ikke har nogen at dele højtiden med.»Som hjemløs tænker man relativt simpelt.Man får måske tilbudt en middag her og der, men er man frisk på det? Har man sovet ude flere dage i træk, er der sgu langt til Aarhus for en julemiddag«. Julen er anderledes nu. For få år siden fik Andresen en lille lejlighed i Vanløse, fordi han »var god og slog til i kommunen, da der var særlig stort fokus på hjemløshed«. Derudover tager han sig stadig af sin ekskærestes 12-årige datter, som er et stort julebarn.»Tidligere kunne jeg fandeme ikke lide den her tid. Men med min halvdatter er det noget helt andet. For hende er der stor forskel på månederne, mildest talt«, siger han med et stort smil.Før manglede engagementet i julen.»Du sidder måske på gaden og har fået lidt flæskesteg og rødkål og kartofler. Du kan dele det lidt med jordkloden og kigge lidt ned i fliserne. Engagementet mangler, når alle andre sidder indenfor med juletræ«. Philip Rene Andresen er opvokset i København og kender alle sider af storbyen.Han arbejdede som tømrer og snedker, indtil han brækkede ryggen fire steder.Han har været hjemløs i 12 år.»Jeg har set ting, man ikke burde opleve«. Sætningen hænger i luften, da vi går forbi en cigar-og tobaksforretning, og han pludselig afbryder »Derinde er de også bare rigtig pisse søde!«. Philip har ikke helt besluttet sig for, hvor han skal holde jul. Men der er flere planer, og juleaftensdag er han sammen med sin ven Simon inviteret til julefrokost hos en fælles ven og hans familie.Drømmen er, at fremtiden byder på et job, gerne et arbejde med mennesker.Men lige nu har Philip Rene Andresen ikke travlt, han får kontanthjælp, sælger stadig Hus Forbi og er efterhånden ved at være på plads i sin lejlighed. Og han vil langt hellere gå ud og bruge 200 kroner på at købe ind end på to flasker sprut.»Jeg er ikke narkoman, jeg er ikke alkoholiker, jeg har ikke brug for en masse penge. Jeg har ikke brug for en stor Lamborghini eller et stort hus. Der er ikke noget af det, der giver mig frihed. Frihed for mig er, at folk er glade, og jeg er glad«.simone.kamp@pol.dk Fakta: JULEKALENDER Hjemløs julFor de fleste mennesker er hjemmet en selvfølgelig tryghed. Men ikke for alle.Mange verden oplever i perioder at stå uden tag over hovedet, bo på herberg, på sofaer hos familie og venner. Andre bor på gaden som hjemløse meget af tiden, selv om de har egen bolig.Alene i Danmark er der 6.600 hjemløse ifølge den seneste optælling fra Det Nationale Forsknings-og Analysecenter, 75 pct. af dem er mænd, og tallet stiger hvert år.Hver dag frem til 24. december interviewer Politikens journalister i ind-og udland et menneske, der af forskellige grunde lever uden fast base.
12. DECEMBER Hunden Thor og Philip Rene Andresen holder til på Kgs. Nytorv, hvor mange folk hilser. På det seneste har han så småt genfundet sin tabte glæde ved julen.
Teksturfiesta i mundenPMY er en forkortelse for papa (karto-fler), maiz (majs) og yuca (rodgrøntsagen cassava eller maniok), og restauranten, der ligger i Tordenskjoldsgade i Indre By, er dermed opkaldt efter de tre grundsten i køkkenerne i henholdsvis Peru, Mexico og Venezuela. Kokken Emilio Macias står for PMY's mexicanske islæt, der eksempelvis munder ud i en tostada de cangrejo. Det er en art mexicansk håndmad kreeret af sprød tortilla med syltet krabbe, avokado og pico de gallo (en salsa med blandt andet løg og tomater), som i Politikens Sandra Brovalls firehjertede madanmeldelse blev udråbt som »ret så mindblowing«, mens hendes medspiser kaldte håndmadden for »en decideret teksturfiesta«. PMY. Tordenskjoldsgade 11, Kbh. K.WWW restaurant-pmy.com.Københavns tacodronningRosio Sanchez åbnede sit første taqueria, Hija de Sanchez, i Torvehallerne i 2015. Og derefter gik der ikke længe, inden hendes hjemmelavede tacos fik international anerkendelse, for eksempel fra New York Times, Vogue og World's 50 Best Restaurants. Torvehallernes taqueria er vinterlukket for nu, men Hija de Sanchez-søsterbiksen i Kødbyen er åben året rundt. Og den er ifølge Politikens madanmelder absolut et besøg værd. Da Joakim Grundahl var her forbi, kastede han i hvert fald fem hjerter efter de mexicanske specialiteter og konkluderede: »Det er gadekøkken på højt niveau«. Hija de Sanchez. Slagterboderne 8, Kbh. V.WWW hijadesanchez.dk.Mexi-fix i TivoliDen nyåbnede Tivoli Food Hall vil også være med på de mexicanske noder. Det sker takket være Zócalo, der dyrker den californiske version af mexicansk mad.Her kan du således gå i flæsket på både burritos i enten bowl eller tortilla, tacos og en række salater med solidt mexiislæt.Og så er der et særskilt menukort for vegetarer.Zócalo. Tivoli Food Hall, Bernstorffsgade 3, Kbh. V.WWW zocalorestaurant.dk.Den tømmermændsvenligeI sommeren 2017 fik Nørrebrogades berømte shawarmabælte konkurrence i den ædle kategori, det er at betjene københavnere med tømmermænd.Det var i hvert fald stedets tømmermændsappel, der primært betog anmelder Sandra Brovall, da hun i juli gav fire hjerter til Mikkellers tacobiks, La Neta: »Der er nogle steder, man har lyst til at spise, når man vågner op med tømmermænd. Og så er der steder, hvor man har lyst til at få tømmermænd, bare så man kan tage derhen og spise. Sådan et sted er det nyåbnede taqueria La Neta«, lød det.Tacos og quesadillas fås ved indgangen, mens øl og cocktails skal bestilles i baren, hvor man kan få forskellige Mikkeller-øl på fad.La Neta. Nørrebrogade 29, Kbh. N.WWW facebook.com/lanetacph.Kælderen i SkindergadeDa den åbnede tilbage i 2013, var Barburrito blandt de første til at hive den bløde taco frem i rampelyset. Det var da også netop selve tacoerne, der var i fokus, da anmelder Joakim Grundahl kritiserede stedet for ikke at lave deres tacoer selv.Han gik faktisk så vidt som til at sammenligne tacoerne med underbagte vabelplastre..Men indholdet fejlede ingenting, prisen var god, og kælderrestauranten i Skindergade hev sig op på tre hjerter: »Den med rejer, guacamole, sorte bønner og forårsløg var lige så simpel, som den var frisk, mens den vegetariske viste sig at være aftenens bedst afstemte taco med aubergine, hvis alvorlige elegance landede blødt i sødme fra stegte løg og fik tilpas modstand fra friske løg, forårsløg og masser af koriander«, lød det i et af anmeldelsens mere positive afsnit.Barburrito. Skindergade 36, Kbh. K.WWW barburrito.dk.Blå tacos i BlågårdsgadeHos Blue Taco i Blågårdsgade kan man, meget passende, få blå tacos. Farven kommer fra nogle særlige blå majs, som desuden er økologiske og skulle være en af de sundeste majssorter, der findes.Fyldet fås i mange forskellige varianter - både vegetarisk og med kød - og det hele er glutenfrit.Blue Taco. Blågårdsgade 1, Kbh. N.WWW bluetaco.dk.TacofestMed udsigt til Christiansborg Slot kan man på Condesa få sig et sandt tacofestmåltid.Det koster 260 kroner og skal bestilles af mindst to personer, men så er der også nakke fra fritgående svin, dampet torsk og ovnstegt kylling, ligeledes fritgående, og masser af tortillas, salsa og guacamole. Man kan også få andre latinamerikanske retter på restauranten.Condesa. Ved Stranden 18, Kbh. K WWW condesa.dk.
Glem alt om Santa Marias tarvelige tacoskaller. Der er ret gode muligheder for at få stillet den mexicanske sult i København - også før Sanchez åbner den 30. november.
Jazzhus Montmartre har været der før.På tiggergang hos politikerne for at sikre, at det lille spillested på den sagnomspundne adresse i Store Regnegade i København kunne overleve.Lukningstruet og Montmartre er to ord, der har stået i en del sætninger om jazzhuset de seneste år. Sidste år var det alvor. For politikerne i København smækkede kassen i, så den livsnødvendige støtte på 700.000 kroner forsvandt.Det lykkedes i 11. time at lave en redningsplan, der indebar, at jazzstedet slap for at betale husleje i et år og samtidig fik forøget tilskuddet fra fonde, så stedet overlevede.Men det var en midlertidig løsning i håbet om, at Københavns Kommune ville forbarme sig og betale igen fra 2018. Næste år skal der betales husleje, og ifølge jazzhusets stifter og direktør Rune Bech har fondene meddelt, at de ikke fortsat vil støtte stedet, hvis ikke også Københavns Kommune spæder til.»Så denne gang lukker vi, hvis ikke kommunen træder til«, siger Rune Bech.Københavns Kommune er i netop gået i gang med forhandlingerne om næste års budget og håbet er, at kommunen igen vil skyde de 700.000 kroner i spillestedet, der sikrer, at det kan overleve.Kulturborgmester Carl Christian Ebbesen og hans parti, Dansk Folkeparti, har konsekvent bakket op om Montmartre og går også til budgetforhandlingerne denne gang med et klart ønske om, at Jazzhus Montmartre igen får støtte.»Det er afgørende for os, at vi har et spillested i Indre By, der byder på alt, hvad et spændende jazzsted skal have.Og der er masser af publikum til det. Jazzhus Montmartre har samtidig en historisk betydning for byen og for jazzen i Danmark«, siger Carl Christian Ebbesen.Også Radikale Venstre og SF har på forhånd meldt ud, at de ønsker at finde de nødvendige penge på næste års budget.Og nu meddeler også Socialdemokratiet, at partiet er indstillet på at finde de penge, der skal til for at holde liv i jazzhuset.»Montmartre er et spillested, der bidrager med høj kvalitet til det københavnske kulturliv, så hvis der er flertal blandt de partier, der indgår en budgetaftale, så er vi parate til at bruge pengene«, siger partiets medlem af kultur-og fritidsudvalget, Simon Strange.Dermed er der flertal i borgerrepræsentationen.Men Montmartre kan ikke føle sig sikre endnu, for der kan ske meget i løbet af budgetforhandlingerne, som betyder, at flertallet ikke får gennemført sit ønske, pointerer Simon Strange.Venstre ønsker ikke at bruge flere penge på det lille spillested, oplyser partiets medlem af kultur-og fritidsudvalget, Jens-Kristian Lütken.»Vores udgangspunkt er, at driften aldrig bliver bæredygtig. Og vi mener ikke, at Københavns Kommune skal dække underskuddet, for vi synes ikke, at vi for alvor får værdi for pengene. Montmartre er ikke samme unikke sted på verdensplan, som det var i 1960' erne«, siger han.Men Venstre vil omvendt ikke stå stejlt i forhandlingerne.»Så de partier, der ønsker at støtte Montmartre, må bide sig fast i bordet og kæmpe for det«, siger Jens-Kristian Lütken.En af de varme fortalere for Jazzhus Montmartre er sangeren Cæcilie Norby.Hun siger, at der er en helt særlig ånd over det sted, som også internationalt gør det til et meget specielt jazzsted.»Der er et utrolig højt kunstnerisk niveau.Det er et af de få steder, hvor det frie spil og improvisationen kan få spillerum.Og det er vigtigt at have som modvægt til musicals og den slags, hvor musikken er lettilgængelig. Der er ikke meget, der udfordrer folks ører i dag«, siger hun.Lukker Jazzhus Montmartre, smider man et stykke vigtig levende kulturarv på porten, og det kan Danmark ikke være tjent med, mener Cæcilie Norby.»Det er håndværket, der er i højsædet på Montmartre. Der kan folk virkelig spille«, siger hun.torben.benner@pol.dk .Det er håndværket, der er i højsædet på Montmartre.Der kan folk virkelig spille Cæcilie Norby, sanger.Fakta: FAKTA MontmartreLegendarisk spillested i København, der genåbnede i 2010. Koster 6,6 mio. kroner at drive, heraf bruges små 3 mio. kroner til at aflønne de 600 musikere, der hvert år optræder for i alt 12.000 gæster. Er ifølge britiske The Guardian en af de 10 bedste jazzklubber i Europa.
MUSIK Et flertal i Københavns Borgerrepræsentation er parate til at finde penge for at holde liv i det verdenskendte jazzhus.
Når den israelske jazzbassist Alon Farber på tirsdag går på scenen i Skuespilhusets foyer for sammen med sin gruppe Hagiga Sextet at præsentere publikum for det, Copenhagen Jazz Festival i sit program omtaler som »moderne jazz med et strejf af middelhavsregionens mangfoldige toner« og »samtidsmusik med udgangspunkt i improvisation og fri interaktion«, markerer han også den lykkelige afslutning på en af årets særeste ' sager' i dansk kulturliv.En, der har grund til at ånde ekstra lettet op, når øjeblikket indtræffer, er lederen af Copenhagen Jazz Festival, Kenneth Hansen, for hans job kunne meget nemt være røget som følge af hans ekstremt uheldige håndtering af en henvendelse fra ovennævnte bassist tidligere på året: »Af politiske grunde præsenterer vi ikke israelske kunstnere i disse år, desværre«, skrev Kenneth Hansen til Farber, der på sin side blev så opbragt, at han offentliggjorde afslaget fra København og kaldte det politisk boykot af Israel.Da begyndte flere ugers oprydningsarbejde for Kenneth Hansen, der ellers lagde hårdt ud med at kalde sin egen formulering for »kluntet« og det hele for »en misforståelse«. Men da han så midt i bortforklaringerne anførte, at det da var på grund af sikkerhedsspørgsmål, at jazzfestivalen ikke kunne engagere israelske musikere, blev det bare endnu værre.Hele miseren endte dog med, at Farber og hans band blev en del af Copenhagen Jazz Festival. Og efter en lang række uddybende forklaringer og undskyldninger til israelerne, til pressen og over for såvel sponsorer som bevilligende instanser beholdt Kenneth Hansen sit nære forhold til landets største musikfestival, i hvis maskinrum han har opereret de seneste 20 år.Fyrtårn blandt festivalerHeldigvis for det, efter manges mening.Ikke mindst fordi Kenneth Hansen blandt sine mange kvaliteter af mange netop fremhæves for sin åbne og udogmatiske tilgang til fænomenet jazz og mennesker som sådan. Altså præcis det modsatte af, hvad han var under mistanke for i Farberaffæren.Det er således ikke mindst Kenneth Hansens fortjeneste, at Copenhagen Jazz Festival stadig betragtes som en af Europas væsentligste musikbegivenheder.Noget af en præstation efter snart 40 år - ikke mindst fordi udviklingen inden for genren har været så eksplosiv, fluktuerende og mangfoldig i samme periode.Rundtomkring findes der da jazzfestivaler større end Københavns, både hvad angår prestige og volumen, men som i de senere tiår er blevet hægtet af og i international sammenhæng står tilbage som mere eller mindre bedagede.Copenhagen Jazz Festival står stadig som et lysende fyrtårn, der uden blusel kan skrive sådan her om sig selv på sin hjemmeside: »Jazzscenen i København er blevet mere progressiv og mangfoldig end nogensinde før. De danske musikere optræder oftere med internationale orkestre og på tværs af landegrænserne. Spillesteder med jazz på repertoiret spænder fra koncertsale til jazzklubber, fra provisoriske koncertrum til DIY-steder; og den eksperimenterende jazz har opløst grænserne mellem avantgarde, improvisation og elektroniske værktøjer - og fundet faste tilholdssteder i Koncertkirken, Mayhem og 5e. Alt dette er med til at fastholde interessen for jazz uden for festivalsæsonen, som foruden Copenhagen Jazz Festival og den landsdækkende Vinterjazz tæller foreningsdrevne festivaler i hele landet«.Remixede pophitsSamme åbenhed og mangel på dogmatik var egenskaber, der gjorde, at Kenneth Hansen - efter sin tiltræden som leder af Copenhagen Jazz Festival i 2012 - kunne bilægge en hel del af de årelange stridigheder, der dengang prægede den lille københavnske jazzscene. Hansen tager simpelthen så mange ting heeelt roligt - eller som man siger på jazzsprog: cool.Et helt frisk eksempel er hans reaktion, da det for et par uger siden blev kendt, at Copenhagen Jazzhouse ville flytte fra sin nuværende mondæne adresse i Indre By til et medborgerhus på Nørrebro. Mens stort set hele branchen himlede op om det dyre spillesteds kranke selvforskyldte skæbne, sagde Kenneth Hansen til Jyllands Posten: »Sådan har det jo altid været - jazzklubber må løbende flytte, fordi huslejen bliver for høj«. Det er ikke så vigtigt, hvor jazz bliver spillet. Vigtigere er det, at jazz bliver spillet, synes at være devisen, og når man dertil lægger Kenneth Hansens brede begreb om jazz, som har præget hele hans lange samliv med Copenhagen Jazz Festival, virker det stadig som en god idé at lige netop han er den, der holder i håndtaget på paraplyorganisationen Copenhagen Jazz Festival.Selv er han for resten en ganske udmærket bassist, uddannet på Rytmisk Musikkonservatorium. I et interview her i Politiken erklærede Kenneth Hansen for et par år tilbage, at hans interesse for jazz blev grundlagt gennem de maxisingler af pophits i jazzede remix, der udkom i hans ungdom i 1980' erne. Lyder det ikke herligt fordomsfrit?.henrik.vesterberg@pol.dk Selv er han for resten en ganske udmærket bassist.Fakta: BLÅ BOGKenneth HansenFødt 1970 Opvokset på Østerbro, København Student fra Ingrid Jespersens Gymnasieskole, København Uddannet bassist fra Rytmisk Musikkonservatorium, 2000 Tilknyttet Copenhagen Jazz Festival siden 1995, chefbooker for festivalen fra 2005 Leder af Copenhagen Jazz Festival fra 2012 Arkivfoto: Simon Fals.
Jazzpolitik Copenhagen Jazz Festivals Kenneth Hansen står efter teknisk knockout i foråret stadig urokkeligt i spidsen for Danmarks største musikbegivenhed.
En forårsdag i maj tilbage i 1980 begav knap 1.000 håbefulde løbere sig ud på 42,195 km i hovedstadens gader som deltagere i det første Copenhagen Marathon.Dagen efter premieren bragte medarrangør Politiken en kort artikel på forsiden under et stort fotografiaf løbere, der runder et hjørne på Rådhuspladsen.Læserne fik at vide, at »langt de fleste var komplet ligeglade med placeringen, de satte en ære i at gennemføre«, og i bunden af reportagen inde i avisen stod, at navne på alle deltagere og deres tider ville blive bragt i den kommende uge.Meget er sket siden. I årevis hang resultaterne fra løbet på store ark uden for Politikens Hus. Her kunne løbere lede efter deres navn, tid og placering. Siden blev kommunikationen flyttet på nettet og i høj grad over på løbets app, der i år hedder Telenor Copenhagen Marathon 2017. I takt med den teknologiske udvikling er løberne ganske forståeligt blevet mindre tålmodige. Mellemtider kan automatisk postes på de sociale medier under løbet, tilskuerne kan via appen følge deres favoritters tidsforbrug på ruten gennem København, og sluttiden er tilgængelig elektronisk, straks efter målstregen er passeret.Det personlige maratonNæste skridt i udviklingen tager arrangøren Sparta og hovedsponsoren Telenor i den 38. udgave af Copenhagen Marathon, hvor tilskuere vil kunne se video og billeder på alle digitale platforme af de løbere, de følger.På ruten er der fire såkaldte livezoner ved 7, 20 og 34 km samt ved målstregen, hvor løbernes anstrengelser vil blive optaget.Tilskuere kan på livekanaler følge deres favoritter og se dem løbe igennem disse livezoner. På en kanal kan tilskueren se selve løbet live, og når en løber, som tilskueren følger, nærmer sig livezonen, kan der skiftes til en anden kanal, hvor løberen passerer gennem livezonen.»Vores ambition er klar. Vi vil skabe verdens bedste digitale løbeoplevelse«, siger Spartas direktør, Dorte Vibjerg: »Kerneydelsen er selve løbet, og vi kommer selvfølgelig ikke til at pille ved den klassiske distance. Vi kender grænsen, og det bliver hverken et Pokemoneller zombieløb. Men alle kan efterhånden afvikle et løb. Derfor vil vi tilbyde løbere og tilskuere den bedste digitale service før og efter løbet«. Livezonerne er første led i en strategi, hvor Sparta arbejder med det personlige maraton, så løbere på forskellige digitale platforme kan analysere deres data, dele målsætninger og opdatere deres egen træningsprofil.Af andre nyskabelser under årets udgave af det klassiske løb er det mest iøjnefaldende, at ruten er ændret, så løberne for første gang skal gennem Frederiksberg, der lægger asfalt til 4 km af ruten, hvor løberne blandt andet skal op ad Frederiksberg Allé. En del kringlede stykker i Indre By er således udeladt.Sparta håber, at en kombination af øgede præmiepenge og en nu hurtigere rute vil tiltrække nogle af verdens bedste løbere, så løbsrekorderne for mænd og kvinder kan blive slået. Samtidig er håbet, at løbet allerede næste år kan få Det Internationale Atletikforbunds kvalitetsstempel Road Race Bronze Label.»Vi har ingen ambitioner om en verdensrekord, men vi vil godt have et løb, der er interessant for den internationale elite. Dér har vores fokus slet ikke været før. Det er først nu, vi laver en rute, man kan løbe hurtigt på«, siger Vibjerg.Husk vandElitefeltet hos både kvinder og mænd er præget af løbere fra Kenya og Etiopien, og på startlisterne er en stribe løbere, der har personlige rekorder under de eksisterende løbsrekorder på 2: 14: 16 og 2: 30: 51. Blandt mændene har to deltagere løbet under 2: 10, mens to kvinder tidligere er kommet under 2: 30.Men én ting er tider, som løbere tidligere har præsteret. Noget andet er det lunefulde danske majvejr, der sidste år viste sig fra sin varmeste og mest trykkende side og gav løbere - ikke mindst blandt eliten - en hård oplevelse med langsommere tider end ventet. Vejret kan ikke styres, men Sparta opsætter ekstra vanddepoter på ruten, hvis det bliver en varm søndag i København. Dorte Vibjerg minder løbere om at drikke ved hvert depot.»Løbere skal sørge for at drikke lidt ad gangen i stedet for at overdrikke før løbet eller ved enkelte depoter. Der er nemlig grænser for, hvor meget kroppen kan optage«, lyder rådet fra Spartas direktør.anders.schmidt@pol.dk Fakta: FAKTALukket ruteHele ruten til Telenor Copenhagen Marathon er lukket for bil-og bustrafik fra klokken 7 til 16. Det er dog muligt at krydse ruten i bil ved to sluser på Nørre Farimagsgade og Sølvgade.WWW Læs mere på www. copenhagenmarathon.dk /trafikinfo/.
Sparta satser på at skabe verdens bedste digitale løbeoplevelse. Samtidig skal en ny hurtig rute sikre løbsrekord.
Hvor bor du? »På Amager«. Hvad kendetegner dit kvarter? »Jeg kan godt lide, at man bor tæt på Amager Fælled og vandet. Men jeg synes, det er ærgerligt, at der er blevet så pænt i København. Smarte cafeer og højere og højere huse med dyr husleje.De erhvervsdrivende, der tidligere har været her, er lukket ned, og så er der kommet store kæder i stedet for. København er blevet ligesom alle andre byer. Og så kunne jeg godt lide dengang, der ikke var metro, for så var der ikke lige så mange mennesker, der kom herud«. Hvor i byen synes du, der dufter bedst? »Hvis man er ude meget sent eller meget tidligt, kan man lugte, når duggen falder. Den duft er rigtig fin. Og duften, når jeg løber på stranden om vinteren, er også rigtig god. Men det er nok ikke så meget en duft, det er mere en følelse i næsen af, at det er virkelig koldt«. Hvilken årstid synes du bedst om? »Alle årstiderne har noget godt ved sig.Når det er koldt, er det dejligt, at jeg kan sidde indenfor og arbejde uden at få dårlig samvittighed. Om sommeren er det bedste, at man kan hænge ud udenfor hele natten. Og så er jeg glad for at bade«. Hvad er dit eget yndlingskvarter? »Det er Amager. Måske fordi jeg er vokset op herude og kender det rigtig godt. Der er alt på Amager. Hvis man åbnede broerne, er jeg sikker på, at Amager ville klare sig bedre end København.Vi har lufthavnen og alle de butikker, vi har brug for, og så er der stadig naturområder her, som er forholdsvis uberørte«. Hvad ville du vise udenlandske gæster? »Christianshavn og Christiania, hvor jeg har boet med min far, Amager Centret, Indre By, Glyptoteket, Statens Museum for Kunst, Thorvaldsens Museum.Og Amager selvfølgelig. På Vestamager er et langt stykke, hvor man kan gå ud til vandet, og hvor man kommer forbi en lille skov og nogle køer.Helt ude for enden er der fuglehuse, og om sommeren er der shelters oppe i den lille skov, hvor man kan sove og lave bål. Der er det hele derude«.Hvad er det værste ved København? »At det er blevet en helt flad by, der ligner alle andre byer. En lille by, der gerne vil være en meget stor by, men byen føles endnu mindre af, at der er de samme butikker alle steder. Det er hyggeligere, når der er forskel på de små byer. København, Odense og Aarhus ligner jo hinanden efterhånden.Forskellen er stort set kun, om de har kanaler eller ej«. Hvis du fik en stor pose penge, hvad ville du så forandre? »Jeg ville fjerne Strøget, Christiansborg, Rådhuspladsen og alle bygninger over 5-6 etager. Og så kunne det bare få lov at stå sådan. Eller også ville jeg bygge nogle parker og nogle billige boliger i stedet for. København er blevet lidt fattigt, fordi mange ting ligner hinanden, men lige meget hvor stor en pose penge man har, kan man ikke skabe kultur, der har skabt sig selv over lang tid. Man kan ikke bare bygge et eller andet, så København bliver et spændende sted at være. Man kan for eksempel ikke bare bygge et 5-etagers kulturhus og så forvente, at der er kultur fra den ene dag til den anden«. Hvad synes du, der mangler i byen? »Der mangler mangfoldighed. Vi mangler steder som Ungdomshuset, der forsvandt, og alle de her steder, hvor kulturen er kommet over lang tid.Når de forsvinder, kommer der ikke noget nyt hurtigt. Det tager lang tid, før det bider sig fast. Alle byer bliver ens, hvis man fjerner de gamle ting i byen.Jeg vil have mere kultur i København, jeg vil have kultur ud over det hele«. Hvad synes du, der er for meget af i København? »Når man laver byfornyelse, laver man ofte skiltningen og belysningen ens på en hel gade. Byen bliver ekstrem kedelig af, at man fjerner al grafitti og maler alle husene på samme måde. Så bliver alle gader ens med ensfarvede skilte, i stedet for at cykelhandleren har et håndmalet skilt, og naboen har et skilt, der er malet af en skiltemand og en tredje har et skilt i lysstofrør«.Copenhagen Comics finder sted 25.-26. feb.anna.okjaer@pol.dk 
MIN BY HALFDAN PISKET Han er manden bag tegneserietrilogien ' Desertør', ' Kakerlak' og ' Dansker'. Og så elsker han Amager, hvor han bor. Men Halfdan Pisket savner Ungdomshuset og mangfoldigheden i København. Mød ham på lørdag til tegneseriefestivalen Copenhagen Comics i Øksnehallen.
Jeg er studerende. Det er de fleste af mine venner også.Når vi er sammen, diskuterer vi Airbnb-afkast, stuer en suite, leasing og emhætter. Audi eller Mercedes. Nordhavn eller Nyhavn. Svaner eller myrer. Og om Rolex-eller Patek-ure bedst fremhæver vores personlighedstræk.Ingen af os har endnu forstået, at hvis man vil være en del af den akademiske overklasse - og det vil vi - skal man besinde sig og udvise beskedenhed. Vi er optaget af, hvordan milliarden kan få ben at gå på. Ingen af os har blik for kvaliteterne i det almindelige liv.Det er på én og samme tid både forståeligt og bizart, at netop vi har hovedet så langt oppe i vores egen storhed. Vi kommer selv fra hjem med lave indtægter, hvor der er mere fokus på Pampers end pamperi. Det er vores forældre, der tager sig af de gamle og svage, gør rent, kører busserne og opdrager dine børn.Vores drivkraft handler om lysten til at bryde et mønster.Men det er samtidigt bizart, at vi lægger så stor en afstand til vores forældres erhverv - de har jo ikke haft dårlige liv.Når drømmen bristerNår jeg går forbi de fine lejligheder i Indre By, handler mine tanker mere om husleje end om lykke. Jeg kan ikke løsrive mig fra fantasier om, at jeg bor der i lejlighed med udsigt. Et liv med bil og luksus. Men i alle mine forestillinger om den fremtid, der venter på mig, ser jeg ned på mit nuværende jeg.Når jeg tænker på, hvor jeg gerne vil ende, glemmer jeg, hvor jeg er. Jeg glemmer, at jeg ikke er ulykkelig eller mistrives.Jeg glemmer, at jeg har det okay på mine 30 kvadratmeter.Og hvad mon der sker, når drømmene ikke lykkes i fremtiden.Så ender jeg ifølge min egen virkelighedsopfattelse som taber.Hvor mange af os kommer egentligt til at klare den? Jeg er bange for, at vi bliver desillusionerede og komplet modløse, når vi ikke kan forestille os selv uden den helt store succes.Taberne i NettoI min omgangskreds har vi for længst sat succesen på formel.I takt med at vi blev ældre, blev de fleste af os trukket tættere ind mod byen, og så hvordan man fylder 300 kvadratmeter i København K ud, når penge ikke er en bekymring.Og når først man har fået et glimt af det liv, er det ikke til at slippe igen, selv om det mest af alt minder om noget fra en udstilling.Ikke nok med, at vi snubler i vores egen selvopfattelse, hvis vi fejler; vi fodrer også tanken om, at ikke alle liv er værd at leve. Et job i Netto er blevet et skræmmeeksempel på, hvordan man kan leve sit liv. Det er et udtryk for uforløst potentiale og manglende ambitioner. Et billede på et menneske, der ikke evnede mere og måtte nøjes. Et mislykket arbejdsliv - et, jeg under ingen omstændigheder kunne forestille mig at leve.Jeg har aldrig set erhverv som frisør, mekaniker eller bankrådgiver som karrierevalg, der fører til en god tilværelse.Pædagogen, som min mor, der opdragede os alene, og arbejdede så lidt som muligt for at kunne have mest mulig tid sammen med os, er ikke et forbillede.Jeg mangler blik for en livsstil med et andet fokus og andre goder.Man skal ikke romantisere korte uddannelser eller de ufaglærte.Ofte er deres job stressende.Man kan heller ikke påstå, at lykken nødvendigvis findes hos dem, men man bør dog erkende, at den muligvis gør.Det er naturligt at have drømme og forestillinger om, i hvilken retning man skal gå. Men det er forkvaklet at lade sine forældres erhverv tjene som skrækeksempler i sit eget ræs mod toppen.Vi bliver nødt til at erkende, at SOSU'en eller Netto-arbejderen også varetager en nødvendig opgave i samfundet. Det er deres realisme, der skaber en del af fundamentet for, at vi kan realisere netop vores drømme. Hvis vi ikke kan respektere dem for det, så må vi respektere dem for hver dag at stå op til noget, som vi ikke ville gide.Når man har storhedsvanvid er det svært at erkende, hvor sjældent storhed materialiserer sig - og at de fleste klarer sig fint med mindre.debat@information.dk Det er naturligt at have drømme og forestillinger om, i hvilken retning man skal gå. Men det er forkvaklet at lade sine forældres erhverv tjene som skrækeksempler i sit eget ræs mod toppen.
Jeg kommer fra små kår, men drømmer om storhed. Det tragiske er, at det betyder, at jeg er begyndt at se ned på mit ophav og på det jævne liv.
Købere går efter gamle erhvervsejendomme, fordi de vil have en unik placering og en bolig, de kan fortælle historier om. Det vurderer ejendomsmægler Lone Bøegh Henriksen fra Home. 

Danmark har budt ind på at blive vært for Tour de France-starten i enten 2020 eller 2021. Samtidig forsøger en gruppe anført af tidligere minister Helge Sander at rejse penge til at få et Formel 1-grandprix til København fra 2020.Skulle begge planer ende som virkelighed, skal København efter al sandsynlighed i enten 2020 eller 2021 være vært for både den indledende enkeltstart i Touren samt et Formel 1-grandprix.Overborgmester Frank Jensen (S) holder dog i første omgang mest fokus på Tour-buddet.»Cykelløbet er noget mere nærliggende at tale om nu, fordi det andet med Formel 1 stadig kun er på tegnebrættet,« siger Frank Jensen.»Om det lykkes den gruppe af mennesker, som står bag det med Helge Sander i spidsen, at samle de mange, mange penge, som skal til, det ved vi ikke på nuværende tidspunkt.« Skulle det lykkes Helge Sander og co. at rejse de 300 mio. kr., som der kræves, vil overborgmesteren gerne kigge nærmere på muligheden.»Det er mange penge, men de gør et ihærdigt forsøg, og så længe de gør et ihærdigt forsøg, så skal jeg i hvert fald ikke være lyseslukker for det,« lyder det fra Frank Jensen.Julelys i øjneneHan sætter dog ikke sin underskriftpå en godkendelse af et Formel 1-løb i de københavnske gader, før han har mere klarhed over, hvad det får af trafikale konsekvenser.»Det, der optager mig, ud over at der skal findes de her mange penge og private sponsorer, er, at København som by ikke bliver lukket fuldstændig ned i ugevis for at arrangere Formel 1,« slår Frank Jensen fast.Men han mener også, at VM-enkeltstarten i København i 2011 viste, at på papiret vanskelige projekter godt kan føres ud i livet.»Selv om der også var kritik dengang, også fra mediernes side, om hvordan vi kunne finde på at lukke indre by af, mens der blev kørt enkeltstart, var alle jo bagefter ellevilde med det,« siger overborgmesteren.»Sådan er det nok også med Formel 1. Det er nok noget, alle i øjeblikket ville ryste på hovedet af i København, men jeg tror, at hvis det lykkes, vil mange sige ' det kunne vi så også i København'.« Formel 1 og Tour de France ligger i den tunge ende af skalaen for global interesse i sportsverdenen, og julelysene bliver tændt tidligt i øjnene på Frank Jensen ved udsigten til, at begge dele kan ende i hans by.»Man skal jo knibe sig selv i armen.Det gør jeg i hvert fald,« siger han.»Det at Danmark og København kan bringe sig selv op i den liga, hvor vi kan være med i verdens tredjestørste sportsbegivenhed (Tour de France, red.), er fantastisk.«.Op til KøbenhavnBeslutningen om, hvor Tour-starten i 2020 skal være, kommer først et godt stykke inde i 2018, ligesom der går yderligere et år, førend 2021-startbyen vælges.Med hensyn til Formel 1 sagde Helge Sander torsdag, at det efterhånden er op til København selv, om man ønsker at afholde grandprixet, hvis de 300 millioner kroner rejses. Formel 1-ejerne er klar, mener han.1. februar skal Helge Sander præsentere den færdige plan for Københavns Kommune og regeringen.BT har været i kontakt med kulturminister Mette Bock (LA) for at høre, hvad hun siger til ideen om at få et Formel 1-løb til København.»København er en rummelig by og levende by, hvor der løbende bliver afholdt store internationale idrætsbegivenheder. Det bakker regeringen aktivt op om. Når det gælder et ambitiøst projekt som Formel 1, er der mange forhold, der skal falde på plads, og jeg har kæmpe respekt for den entusiasme, folkene bag projektet lægger for dagen.Men økonomien skal selvfølgelig på plads, ligesom vi skal sikre, at Københavns mange, flotte bygninger ikke tager skade, selv om der bliver kørt Formel 1. Projektet er spændende, og regeringen følger det med interesse,« siger Mette Bock og tilføjer: »Når det gælder den økonomiske del af projektet, er der stadig mange usikkerheder, så det vil jeg ikke forholde mig til.«.danm@bt.dk 
STORE PLANER Både Københavns overborgmester og kulturministeren er positiv over for at Formel 1-løb til København. Men økonomien skal være på plads først  få store sportsbegivenheder som en Tour-start og et.
Borgmesteren blev tæppebanket med klager fra borgerne,« skrev en ellers beleven mand forleden. Men reelt blev borgmesteren jo (a). En observant journalist berettede om en ulv, der blev luftet i snor i Valby, og mente bestemt, at det var en genert ulv. Men der findes jo ikke generte ulve, kun ulve, der er (b).En ungersvend med svedige computervaner fortalte, at pornoen på hans pc var liderlig.Men hvis tingene skal gå ordentlig for sig, var det vist pornoen, der gjorde ham liderlig, mens selve pornoen var (c). »Det skal han ikke være pinlig over,« dur ikke som trøst, når det nu er (d), der skal til.Så var der manden, der havde beklagelser over konens invalide bil. Sådan en (e) ville jeg også gerne have i indre by en almindelig onsdag. Og mens alt det halløj foregår, sidder Bubber inde hos Esben Kjær i Bagklog på P1 og siger, at »det giver jo lidt smult i vandene«, og mener hermed ballade, og så er Bubber jo gået dobbeltgalt i byen. Det faste udtryk er »smult vande«, og det andet problem er (f). Samme Bubber kommer helt ud, hvor hampen vender, med bemærkningen om, at »de [ lige meget hvem] har en retorik omkring«, og bortset fra dødssynden omkring, så er retorik også et af tidens lemlæstede ord. Retorik er talekunst eller (g).I mellemtiden har Joan Søstrene i årevis hjulpet kvinder, der har været udsat for sexuelle overgreb. Hvordan skal vi lære dem, at det hedder (h)? Den gamle remse, der skal lære folkeskoleelever at udtale v og w på engelsk - In the wild west women weave wollen vests - har Simon Jul fra Radio24syvs Bæltestedet aldrig lært, så formidable Darth hedder nu, ikke Khader, Wader til efternavn i stedet i for (i).BT berettede om Sarah, der lige var faldet i søvn, da hun mærkede et pludseligt sug i hendes mave, men det var jo ikke hendes, det var (j). Sarah må have befundet sig i smørrehullet, som i virkelighedens verden er bedre kendt som (k), men måske er hun bare omgæret af uheld, selvom hun burde være (l) af selv samme uheld.Lad være med at begynd på det griseri, når det er så meget bedre at (m). Griseriet omfattede dog ikke narko og efterfølgende narkoafvending, som TV2 skriver i sin TV-guide i stedet for (n).Tonser man rundt i en skævert, risikerer man nemlig et brækket krageben - eller var det et (o). Og den opførelse, dvs. (p) er ikke værdi, som Ekstra Bladet skrev om Kong Henrik, hvor de jo mente (q). P-anvisningerne gør også sig selv uværdige, når parkerende anmodes om at ligge (r) billetten i bilens forrude.Sluttelig er der BT-historien om danserinden, der har fået sat sin hårvækst til livs. Her må selv den ihærdigste give op. Og heller ikke et åndt ord om Ekstra Bladets ånde ond.(a): tæppebombet. (b): sky (c): ophidsende. (d): pinligt berørt. (e): invalidebil (f): smult vande er balladefrit. (g): videnskabelig disciplin som beskæftiger sig med strukturelle og stilistiske aspekter af en tale. (h): seksuelle overgreb (i): Vader (j): sin (eller endnu bedre: maven) (k): smørhullet (l): omgærdet (m); begynde (n): narkoafvænning (o): kraveben. (p): opførsel (q): værdig (r): lægge.
Er du fuldt omgæret og drikkeklar?
Middelalderbyen er et samlet område af byen, der ligger højt i den risikovurdering, som PET har udarbejdet for København i forhold til terror. Derfor er der brug for en særlig sikring af området. Den kan opnås ved at begrænse bilers adgang, fremgår det af Københavns Kommunes indstilling om terrorsikring af hovedstaden - en sikring, der kan medføre en permanent afspærring af store dele af det indre København Sikringen skal gennemføres efter anbefaling fra efterretningstjenesten, der i juni holdt et møde med kommunen om mulighederne for at hindre eller begrænse angreb mod mål i København. Resultatet er en række anbefalinger, som skal beskytte byen mod blandt andet angreb med lastbiler, men som samtidig kan komme til at ændre byens udseende markant i det kommende år. Derfor er kommunen gået i gang med at se, hvordan de fysiske spærringer, som skal standse for eksempel en islamist i en tung lastvogn, kan komme til at se ud. For eksempel kan støjen fra et cykelstativ, der rammes af en lastbil i fuld fart, »alarmere folk og dermed begrænse antallet af ofre og skader ved et angreb mest muligt«. Målet er ifølge kommunen at kunne »minimere ulykkens omfang, men ikke nødvendigvis forhindre den«. »Truslen fra angreb med tunge køretøjer mod større folkemængder er størst på centrale pladser og gågader«, fremgår det af en vurdering fra efterretningstjenestens Center for Terroranalyse. Sikkerheden omkring en række navngivne områder i byen skal nu vurderes nøjere. Samtidig skal kommunen se nærmere på den nuværende terrorsikring. Den består i dag af betonklodser, der er stillet op på en række pladser og ved indkørslerne til blandt andet Strøget. De er ikke ligefrem nogen pryd for byen. Så spørgsmålet er, hvordan København fremover kan lave terrorsikring, der ikke skæmmer. Målet er at udskifte betonblokkene med almindeligt byrumsinventar, der kan modstå eller sinke et angreb. Det kan være bænke, cykelstativer, kunst, træer eller blomsterkummer, der ikke lige er til at feje til side af en terrorist i en lastvogn. Den såkaldte middelalderby - omkranset af Vester Voldgade, Nørre Voldgade, Gothersgade, Kongens Nytorv og Holmens Kanal - vil ifølge indstillingen fra næste efterår eller senere blive afspærret af blandt andet pullerter, der kun åbnes for brandbiler og andre køretøjer med et relevant ærinde. Middelalderbyen ligger ifølge oplysningerne højt i risikovurderingen, fordi der er så mange fodgængere og cyklister i området. Men lukningen vil få en stor indflydelse på livet i kvartererne bag spærringerne. Derfor skal der tænkes nøje over, hvordan terrorsikringen sker, understreges det i kommunens indstilling. »Efter begivenhederne i Barcelona kan alle se vigtigheden af det arbejde, PET, politiet og Københavns Kommune gør for at sikre vor by og dens borgere«, siger overborgmester Frank Jensen (S). »Det er desværre et resultat af, at Islamisk Stat taber terræn på slagmarken og så vender sig mod at skræmme befolkningerne i de lande, der har deltaget i kampen mod dem. Vi er nødt til - efter det, der er sket i andre byer - at indse, at der desværre er et mønster, der kan ske i København«.Konservativ bekymringDen konservative gruppeformand i Borgerrepræsentationen i København, Jakob Næsager, er imidlertid bekymret for planerne om at øge terrorsikringen af den indre by ved at spærre for adgangen til gaderne. »Vi har behov for, at PET er ekstremt konkret, når det gælder om krav til sikring, så der ikke lukkes mere af end højst nødvendigt«. Næsager advarer mod at benytte lejligheden til at indføre en afspærring, der er mere omfattende end PET's anbefalinger. Teknik- og miljøborgmester Morten Kabell (EL) afviser, at han vil bruge terrorsikringen til at få opfyldt et ønske om at få lukket det centrale København for biler. »Vi bliver nødt til at diskutere de to ting forskelligt. Spærringen bliver alene på baggrund af anbefalingerne fra PET og Københavns Politi. Så jeg kan 100 procent afvise, at det misbruges til at gennemføre noget«. »Der kommer ikke til at ske noget uden meget grundige drøftelser. Alle skal have indflydelse på, hvordan vi skaber den bedste løsning«, siger Kabell. »Det er et kæmpe indgreb i København. Det skal vi diskutere med borgerne. Vi må gøre det så lempeligt som muligt, så byen ikke opleves som et lukket rum. Vi skal ikke have høje mure om middelalderbyen«, lyder reaktionen fra den radikale Mette Annelie Rasmussen.soren.astrup@pol.dk Vi skal ikke have høje mure om middelalderbyen
TERRORSIKRING Bænke, cykelstativer og blomsterkummer, der kan standse en terrorists lastbil, skal fylde gaderne.
Det var mest af alt en flugt, da Louise Bokkenheuser som helt ung forlod Danmark og tog til først Bosnien, så London og derefter USA.Hun brugte da også et nyt navn, da hun fik sit første job, på Los Angeles Times, efter uddannelsen til journalist på Columbia University. På hendes dåbsattest står der Louise Bokkenheuser, men i avisen skrev hun under navnet Louise Roug efter sin farmor.Siden førte flugten hende til Bagdad, hvor hun var korrespondent for den store californiske avis, da Irak-krigen gik i gang i 2003.»Jeg længtes efter skibskatastrofer og pludselig død. Det var mere et langt selvmord,« som hun med et Tom Kristensen citat sagde i et interview i Weekendavisen 2010 om den beslutning.I dag har Louise Roug Bokkenheuser, som hun kalder sig nu, skabt en kometkarriere i USA. Efter tiden på Los Angeles Times har hun været udlandsredaktør på Newsweek og The Daily Beast, global redaktør for Mashable og senest på Politico Europa. Og nu har det hæderkronede amerikanske medie Huffington Post så hyret den 43-årige journalist til en stilling som international redaktør. Her skal hun fokusere på emner som flygtninge, globalisering og klimaforandringer.I 2010 skrev hun bogen »Hvad der ikke slår dig ihjel«, som udkom herhjemme. Titlen refererer ikke kun til hendes oplevelser i Bagdads red zone, men også til en opvækst i en kærlig, men også kaotisk og dysfunktionel familie, præget af druk.Hun voksede op i Læderstræde i Københavns indre by. I sin bog beskriver hun, hvordan hendes mor en efterårsdag i 1986 i beruset tilstand faldt ud over lejlighedens altan og mistede livet. Et par år senere, 1. juledag i 1988, var det hendes far, der var journalist men arbejdede i reklamebranchen, som døde af et hjertestop.På det tidspunkt var datteren 15 år.Valgte landflygtighedenBegivenhederne satte sig spor og gav Louise Roug Bokkenheuser et traumatisk forhold til København og Danmark. Som hun sagde til Politiken, da hun i 2010 gav interview i forbindelse med sin bog: »Alt det, der skete, gjorde det svært for mig at være i Danmark. På en måde havde jeg ikke noget valg. Det mest skræmmende for mig var at være i Danmark, for der ville jeg blive mindet om det hele. Så jeg valgte landflygtigheden.« Og som hun konkluderede i Weekendavisen om sin opvækst, var det ikke helt tilfældigt, at hun blev journalist.»Min barndom ledte mig nøjagtig ind til det, som jeg altid har været allerbedst til: At være observatør. Som barn havde jeg bare observeret.Observatøren er en taknemmelig position at være i. Du er ikke følelsesmæssigt involveret, men er stadig engageret.« En overgang på et halvt års tid i 2011 og 2012 var hun tilbage i Danmark for at lave et dagligt udlandsmagasin for Radio 24Syv.Det var radiokanalens daværende chefredaktør, Suzanne Moll, der ansatte hende på »Globus«, som programmet hed, efter at de to kvinder havde mødtes over en flaske vin i Molls have.»Hun var betaget af tanken om at komme hjem og være med til at starte noget nyt op, og hun længtes efter at cykle rundt i København.Hun havde ikke lavet radio før, men har den der lidt nasale, dybe stemme, som er god for kvinder, når de laver radio. Og så havde hun det udsyn, som jeg gerne ville have,« siger Suzanne Moll.»Louise har et schwung over sig. Noget internationalt.Hun gebærder sig med en ro, jeg godt kan misunde hende. Hun er ikke all over the place som så mange andre journalister, der ejer rummet fra det sekund, de træder ind ad døren. Hun er tværtimod en lille smule underspillet.Folk, der ved, hvad de kan og er sikre på det, behøver ikke at prale med det.« Men Louise Roug Bokkenheuser er også krævende selskab, som Suzanne Moll siger.»Hun er meget videbegærlig, læser rigtig meget og er hele tiden i bevægelse, selv om hun hviler i sig selv.« Derfor kom det heller ikke bag på Suzanne Moll, da Louise Roug Bokkenheuser efter kort tid igen forlod jobbet - og Danmark - til fordel for et nyt krævende job i USA.Siden har hun boet i New York. Men vil altid føle sig dansk, har hun tidligere sagt til Politiken.»Jeg elsker at komme hjem. Du skal bare sige »Lyse nætter« til mig, så bliver jeg helt rørstrømsk.«.jeba@berlingske.dk Fakta: BLÅ BOGDen danske journalistkometLouise Roug Bokkenheuser er født i København i 1973.Hun blev uddannet som journalist på Columbia University i New York.Har arbejdet på en række amerikanske medier. Blandt andet Los Angeles Times, Newsweek, The Daily Beast og Politico Europe.Fik i 2010 udgivet bogen »Hvad der ikke slår dig ihjel«, der blandt andet handler om hendes opvækst.Er netop blevet udnævnt til international redaktør på mediet Huffington Post.Louise Roug Bokkenheuser bor i dag i New York.
Hun har været korrespondent i Irak for Los Angeles Times, haft ledende poster på medier som Newsweek og nu Huffington Post. Men herhjemme kender de færreste danske Louise Roug Bokkenheuser.
Kære København.Du har formentlig allerede hørt, hvad undersøgelserne siger om københavnernes forhold til dig. At larm, affald og menneskene på gaden fylder. For meget. Men du skal vide, at vi er et par trofaste fans, der stadig tror på dig. Min niece på ti konstaterede for eksempel forleden, at hun langt hellere vil bo i byen end på motorvejen. Og jeg ved godt, at det næppe er nok for dig, så derfor har jeg ladet mig inspirere af den kommende kampdag og fundet citater frem fra en kvinde, der kender til det med at kæmpe sig ud af sine haters' jerngreb. Ja, du har nok allerede gættet, at det er Taylor Swift, jeg tænker på.Players gonna play, haters gonna hate, og der er intet som en gråvejrslørdag efter lønningsdag, der kan få folk ud på de københavnske gader med den helt store barnevognsoppakning og en to go-kaffe i hånden. Det er personligt én af de features ved dig, kære Købenmed havn, jeg nyder mest. På trods af mine introverte tendenser kan jeg godt lide tanken om at møde mennesker - at de er lige dér på gaden. På en dag, hvor solen skinner, skal man jo næsten stå i kø for at komme ind på Assistens Kirkegård.Helle for årskort, siger jeg bare.Men det er måske også kun, fordi jeg oplever mere paranoia, når jeg befinder mig i pinlig tavshed eller skovens dybe stille ro.I stay out too late. Got nothing on my brain. At least that's what people say, og vi københavnere mener gerne en hel del om dine svagheder. Men vi er også bare forfærdeligt gode til at tro på vores egen uskyld i hele foretagendet. En uskyld, som opstår, idet man begynder at aflevere flasker tidligt lørdag morgen, at skodde sine cigaretter på land, til vands og i luften eller bare tror, at andre klarer ærterne med at finde en skraldespand efter deres tur i 7/11. Min cykel har aldrig lignet et fugleskræmsel, før jeg flyttede til byen. Men kære København, dén skal du ikke have siddende på din kappe.But I keep cruising. It's like I got this music in my mind saying: »It's gonna be alright«, og når nu fuglene er begyndt at fløjte foråret ind, forestiller jeg mig, at den depressive klang af haters så småt vil forsvinde. Dine tagtoppe er efterladt en patina, der får de røde tagsten til at se sort og de mørke til at ønske sig en algerens i fødselsdagsgave. Men de (næsten) daglige aftenbade i en cocktail af blodappelsin og passionsfrugt får mig til at gjalde »Se MIN by fra tårnets top« fra min egen mini-kvist på 5.sal. Dén udsigt vil jeg gerne hælde på flaske og gemme til den dag, hvor jeg må indse, at jeg ikke kan blive boende på 14 kvadratmeter for evigt.Du har for længst hørt, hvad de siger om dig ude i byen. Men nogle af os vil stadig hellere bo i byen end på motorvejen, så shake it off, kære København, shake it off.ibyen@pol.dk .Fakta: MikroportrætAlder og beskæftigelse: Retorikstuderende og 24 år.Hvilke tårne holder du særligt af? Indre Bys kirketårne kan noget særligt.Vor Frue Kirke er det nye Rundetårn.Dit bedste spot i Assistensen? Den buede sti med nysgerrige egern i midten af kirkegården.Hvor ville du invitere Taylor Swift hen? Liquid på Jagtvej.

Der var tale om frihedsberøvelse, da politiet natten mellem 17. og 18. oktober 2014 på Amagertorv i København greb ind under gadefesten Reclaim the Streets - men frihedsberøvelsen var lovlig.Det resultat nåede Højesteret frem til i går i en principiel sag. Dermed stadfæster Højesteret en dom fra byretten.Både by-og landsretten kom frem til, at der var tale om frihedsberøvelse.Byretten anså frihedsberøvelsen for lovlig, mens landsretten kom frem til det modsatte resultat og tildelte hver af de omkring 30 klagere, der har indbragt sagen for domstolene, 2.500 kroner i erstatning.Men nu har Højesteret altså talt - og Københavns Politi har vundet sagen.Et par hundrede unge spillede musik og drak øl på Strøget, da en mindre del af de tilstedeværende lavede graffiti, kastede med kanonslag og flasker samt rettede laserlys mod politiet.Festen var uden ledelse, og politiet havde forsøgt at få deltagerne til at flytte festen til et mere egnet sted, hedder det i dommen, hvoraf det også fremgår, at deltagerne kl.23.12 blev opfordret til at standse flaskekastningen.Omkring midnat eskalerede uroen, politiet rykkede frem og omsluttede en større gruppe personer, der blev ført ud af Indre By til Nørrebro.Først klokken 01.43 slap politiet gruppen.Mens Københavns Politi overhovedet ikke har ment, at der var tale om frihedsberøvelse, når Højesteret frem til, at der var tale om en frihedsberøvelse i politilovens forstand.Til gengæld finder Højesteret, at »det var nødvendigt at gribe ind over for den gruppe personer, som blev tilbageholdt  for at afværge fare for forstyrrelse af den offentlige fred og orden og fare for enkeltpersoners sikkerhed«. Af dommen fremgår det, at politiet faktisk foretog en vis overfladisk sortering, så nogle personer, der tydeligt skilte sig ud fra festdeltagerne, ikke blev tilbageholdt.Samtidig lægger Højesteret vægt på, at frihedsberøvelsen ikke varede længere end nødvendigt. Det begrunder Højesteret med, at der opstod nye uroligheder, da politiet inden ankomsten til Nørrebro forsøgte at åbne for, at deltagerne kunne forlade følget.' Politiet må rydde op'Advokat Bjørn Elmquist har ført sagen for 18 af sagsøgerne i Højesteret.Han anerkender ikke at have tabt sagen.»Både-og. Der er to aspekter i sagen: Var der tale om frihedsberøvelse, og hvis der var, var der så tale om en lovlig frihedsberøvelse.« Det vigtigste aspekt af sagen er ifølge Elmquist politiets brug af »optisk følge«. Optisk følge dækker over, at politiet slår ring om folk og flytter en gruppe af mennesker fra et sted til et andet.»Politiet har påstået, at det ikke var frihedsberøvelse, og ville have sagen afvist. Dér fik vi medhold i byretten og i landsretten og nu i Højesteret. Politiet må se i øjnene, at hvis de vil bruge det redskab, de er så glade for, er det en frihedsberøvelse.De kalder det at holde øje med, men i realiteten kan folk ikke slippe væk. Nu må politiet rydde op i sin instrumentkasse og holde op med at stikke os blår i øjnene. Det er ikke et ' optisk følge'. Det er en anholdelse, hvor folk flyttes fra et sted til et andet.« Samtidig undrer Bjørn Elmquist sig over, at Højesteret når frem til, at frihedsberøvelsen ved en grundigere sortering og registrering af de tilbageholdte personer ville have medført en endnu længere frihedsberøvelse end den ca. halvanden time, den faktisk varede.»Det er ikke rigtigt. Man visiterer dem én og én. Lige pludselig er halvdelen væk. Det gælder kun for ganske få, at frihedsberøvelsen ville vare længere.« De 30 personer skal betale deres godtgørelse på 2.500 kroner tilbage, men ingen af parterne skal betale sagsomkostninger.fri@information.dk Nu må politiet rydde op i sin instrumentkasse og holde op med at stikke os blår i øjnene Bjørn Elmquist Advokat.
Omkring 30 frihedsberøvede under gadefesten Reclaim the Streets i 2014 taber i Højesteret og skal betale erstatning tilkendt i landsretten tilbage.
Aarhus ligger smukt. Indtil for få år siden var indkørslen til Aarhus ad Randersvej betagende. Først det store blik over vandet til Mols afsluttende med det snævre mod havnen. Nu er det blik blokeret af to bygninger: Navitas og Bestseller, som mere meningsfyldt kunne have ligget ved indkørslen til byen, hvor de store firmaer og undervisningsinstitutioner ligger. Og bedre blev det ikke af, at højden voldsomt overskred alle byggelinjer. De mange klager blev affærdiget. De to bygninger, opført af anerkendte arkitekter, må betegnes som noget så fremmedartet i Danmark som "magtarkitektur".Vi havde en perlerække af socialdemokratiske borgmestre, som passede på byen, uden at nogen effektivitet gik tabt. Den konservative rådmand Olaf P. Christensens inderligt ønskede gennemfartsvej fra åen (hvor Bernhardt Jensen nu står med cyklen) gennem latinerkvarteret blev aldrig gennemført.Det første skred kom med Bruuns Galleri, hvor der blev fiflet med opstalten - før computertid, så der måtte klippes og klistres. Højden blev uretmæssigt øget med fire etager, og bygningen kåret af Politiken som årets "øjebæ". Da Nicolai Wammen stillede op til det borgmestervalg, han vandt, spurgte jeg ind til de famøse fire etager, men skulle de tages af, måtte byen betale.Det forstod jeg ikke, men jeg blev forsikret om, at fremadrettet ville dette aldrig gentage sig. Desværre fik han ikke ret.Ret kort tid efter at Comwell-hotellet var bygget, havde vi besøg af nogle kolleger fra København. Da vi kørte forbi bygningen, så de måbende på den og spurgte, om man virkelig måtte det i Aarhus. Ja, kunne vi svare, og har man penge, kan man endda sætte en toetagers penthouselejlighed ovenpå, så ens udsigt altid vil være fri. Nu planlægges en udvidelse af hotellet.Men vi er kun ved begyndelsen.Flere højhuse i centrum er planlagt.Et blik på nettet er alarmerende.Ved politistationen tænkes et hus på 16 etager bygget (Arkitema Architects). Hvordan det i praksis skal kunne lade sig gøre, står hen i det uvisse. Vi læser hver dag om trafiktrængsel i den indre by.Aarhus har en meget lille bykerne, fordi byen indtil bygningen af havnen var en meget lille by fuldstændig overhalet af Horsens og Randers. I Pontoppidans danske atlas kan vi læse, at Aarhus i 1763 havde 2.607 indbyggere. Kobberstik viser de to uforholdsmæssigt store kirker: Vor Frue Kirke og Aarhus Domkirke.100 år senere var der fuld damp på. Havnen blev bygget, og jernbanen kom. Der kom et nyt borgerskab med magt og indsigt. Domkirken blev frilagt, og de store torve Store Torv og Lille Torv fik deres endelige form. Bispetorv blev anlagt i 1921, hvor der havde været en kirkegård. I 1909 blev Ingerslevs Boulevard anlagt, og Sankt Lukas Kirke indviet i 1926. I nyere tid kan vi takke Thorkild Simonsen for Musikhuset med det store åbne anlæg.Nu er "fortætning" mantraet. Inspirationen synes at være den moderne engelske storby - ikke min kop te. Heldigvis siger stadig flere fra, som det fremgår af JP Aarhus 20/ 1 og af læserbreve.Måske kan vi slippe for det højhus på Europaplads, som har været taget af bordet, men stadig truer (JP Aarhus 3/ 2). Så kan vi bevare det frie udblik over den gamle åhavn.Aarhus Ø er tom, kold og blæsende, som arkitekt Jan Gehl så rammende udtrykker det (JP Aarhus 26/ 12 2017). Kan vi ikke begrænse skaderne til dette eksperiment?.Vi er kun ved begyndelsen. Flere højhuse i centrum er planlagt.
Inspirationen synes at være den moderne engelske storby - ikke min kop te.
I november 2017 røvede tre mørkklædte gerningsmænd Rolex-butikken i Illum, tæt på Strøget i København. Alene sidste år har brancheforeningen Danske Guldsmede og Urmagere registreret mindst 13 røverier, hvoraf de fleste betegnes som ' grove' eller ' voldsomme'.Direktør i brancheforeningen Trine Thorning efterspørger en større præventiv indsats mod røverier.»Jeg synes, at politiet nedtoner problemet med røverier mod urmagere og guldsmede meget. Det gælder både antallet af røverier, men også deres udmeldinger om grovheden af dem. Vi oplever en helt anden virkelighed,« siger hun til BT.I et mere og mere kontantløst samfund søger gerningsmænd fra indland og udland mod guldsmede og urmagere, der altid har letomsættelige værdier liggende fremme. I gennemsnit bliver der på landsplan begået mellem 10-15 røverier hvert år.Direktør Trine Thorning, forklarer, at de oplever en stigende grovhed og voldsomhed i røverierne, hvilket har store konsekvenser for de ansatte.Landets guldsmede og urmagere har længe forgæves efterspurgt en større præventiv indsats fra politiets side.Det forebyggende arbejde»Ros til politiet for deres arbejde, når røveriet er sket. Udfordringen er mere det forebyggende arbejde, som de ikke er gode til. Vi har i flere år efterspurgt muligheden for at udveksle erfaringer med politiet. Mange urmagere og guldsmede laver dagligt mange observationer og erfaringer, som de ikke kan komme igennem med til politiet, og det er frustrerende, fordi det handler ikke kun om store værdier, men også om alvorlige menneskelige omkostninger,« siger hun.Emil Skov er en af konsekvenshistorierne fra de seneste års røverier.Han blev i 2013 udsat for sit sjette væbnede røverier som ansat bag glasmontrene i guldsmedeforretningen Mads Laier Diamanten i indre by, København. I dag er han som 40-årig førtidspensionist og lider af flere fysiske mén og kronisk ptsd (Posttraumatisk stresstilstand, red.) efter røveriet.»Jeg stoler ikke på ret mange mennesker mere og taler næsten ikke med nogen. Jeg kan ikke engang overskue at få en kæreste. Jeg har mange gange ønsket, at de i stedet havde dræbt mig dengang - at de skød mig. Alt andet end det her. Det har ødelagt mit liv,« fortæller Emil Skov.Politiet hos Nationalt Efterforsknings Center og Nationalt Forebyggelses Center lytter til brancheforeningens kritik, men efterspørger nye løsninger samtidig med, at de i et skriftligt svar til BT også varsler nye, forebyggende tiltag.Efterforsker alle sager»Det er selvfølgelig beklageligt, hvis det er oplevelsen, for vi tager denne form for grov og personfarlig kriminalitet meget alvorligt og efterforsker alle sager til bunds. Derudover har vi gang i nye tiltag, som skal gøre det lettere for borgerne at dele digitale informationer (video, billeder) med politiet,« lyder det fra politiinspektør ved Nationalt Efterforsknings Center Michael Kjeldgaard.»Vi har tidligere arbejdet sammen med branchen på initiativer, som har været rettet mod konkrete forebyggende tiltag. Det gør vi selvfølgelig gerne igen, hvis de har forslag til løsninger, som kan adresseres på nationalt plan,« skriver Tenna Wilbert, politiinspektør Nationalt Forebyggelses Center.Læs også Emil Skovs historie: Om overfaldet, der aldrig ender, og det ødelagte liv efter seks røverier i BT Søndag.matu@bt.dk '' Jeg stoler ikke på ret mange mennesker mere og taler næsten ikke med nogen. Jeg kan ikke engang overskue at få en kæreste. Jeg har mange gange ønsket, at de i stedet havde dræbt mig dengang - at de skød mig. Alt andet end det her Emil Skov, tidligere ansat i smykkeforretning.Udsat for seks røverier.
LETOMSÆTTELIGE VÆRDIER Brancheforeningen Danske Guldsmede og Urmagere kritiserer politiets indsats mod røverier, som hele tiden bliver grovere og mere kyniske.
Hvor bor du henne? »Ved Søerne på Nørrebro«. Hvad karakteriserer dit kvarter? »Det er en blanding af det rå og mondæne København. I baghaven har jeg Blågårdsgade med både ballade og de hyggeligste cafeer. Og ud mod Søerne er det hele mere pænt og Frederiksberg--agtigt«. Hvorfor skulle vi mødes her på barbersalonen? »Det er en lille old school-oase, hvor jeg er kommet hver tredje uge de sidste mange år. Et pusterum fra forpligtelser, bleer og deadlines. Barberen er blevet fredet af Egmont og har ligget her siden 1937, fordi direktionen skulle have et sted at blive barberet. Det er jeg vild med. I dag er alting så utrolig historieløst, pop up og nu og her. Jeg elsker de steder, der har tydelige tråde tilbage i tiden«. Hvad er dit yndlingskvarter i byen? »Jeg drømmer mig lidt tilbage til 20' erne og 30' erne, og derfor er jeg ret vild med Indre Bys levn fra den tid, hvor det gode håndværk blomstrede. For nylig læste jeg en bog om Kai Normann Andersen, der skrev sange som ' Glemmer du' og ' Gå med i lunden'. Dengang lå der jo nærmest et revyteater eller en kabaret på hvert et gadehjørne. Underholdningen var levende, og man gik i Tivoli for at høre livemusik. I dag skal alting måles i effektivitet, tid og økonomi, og det kan ses på byen. Men der ligger en velsignelse i at gøre sig umage med noget, og det her område har stadigvæk en særlig autenticitet og en duft af historie over sig«. Har du et stamsted? »Jeg er lige blevet far, så i øjeblikket kommer jeg alarmerende lidt ud. Men jeg er begyndt at dyrke det at gå alene på en café med en bog eller en node. Det er, åh, så moderne at have travlt, så det en ret fin øvelse. Jeg elsker at blive betjent af nogen, der sætter en stolthed i det, de laver.Sådan et sted som Hviids Vinstue, for eksempel, hvor du bliver betjent af en kelner, som har arbejdet der de sidste 30 år.Eller den franske café Granola på Værnedamsvej, hvor man kan mærke, at der går dybe rødder ned under én. Det er ikke et sted, der flytter sig med vinden, mens jeg drikker min kaffe«. Hvad ville du gerne forandre i byen? »Det er helt forkert, at et sted som koncerthuset ligger ude på vindomsuste Amager, hvor ingen går forbi. Jeg ville bygge et sted, hvor musikken var en helt integreret del af vores hverdag«. Hvis København skulle have et soundtrack, hvad skulle det så være? »Jeg synger i en barbershopkvartet, og der har vi et projekt, vi kalder hit and run, hvor vi går i eksempelvis Kongens Have, finder en kvinde, der ligner en, som trænger til en kærlighedssang og spørger »undskyld, må vi synge en sang for dig?«. Så synger vi flerstemmigt ' København, København', ' Forelsket i København' eller ' Du er min øjesten' på Morten Korchsk. Og så går vi. Det er lyden af København. En historie, kærlighed og noget, der sker i nuet. Et lille øjeblik, der ikke skal dokumenteres«. Hvis du havde en bulldozer, hvad ville du så ændre i byen? »Historien vil jo, at det område, der engang var grimt og outdated, på et tidspunkt får et comeback. Der er sociale boligbyggerier på Nørrebro, som jeg ikke synes er specielt pæne, men hallo, Nyboder blev altså bygget som billige boliger til soldater, og Humleby til arbejderne.Til gengæld skal man passe på med de store nybyggede arealer, der er totalt vindblæste og historieforladte. Gør jer umage, og så byg et hus mindre!«. Hvad kunne vi lære af udlandet? »Stolthed og disciplin. Jeg kan godt lide janten (janteloven, red.) på den måde, at vi holder benene på jorden, men jeg synes ærligt talt, at vi praler for lidt. I Tyskland og Østrig, for eksempel, er der sgu ikke nogen, som ikke kender Beethoven.Vi kunne godt blære os noget mere med vores kulturpersoner, slotte og orkestre.Og så kunne vi godt stramme lidt op på den hippie, 69' er-ånd, der stadig er i København.Den danske frihed er jeg stolt af. Men man skal ikke undervurdere, hvad grænser, sat på den rigtige måde på det rigtige tidspunkt, kan gøre«. Hvad mangler København? »Hvis man kunne tage noget af al vores frigjorthed og kombinere den med lidt bedre opdragelse, tror jeg, folk blev gladere og tryggere. Jeg gad godt, at vi prøvede at være Des med hinanden igen. Alting er så fladt med forestillingen om, at vi alle er lige. Undskyld mig, det er vi da ikke. Det ville være helt smadret. Vi skifter status fra relation til relation. Vi er lige meget værd, men vi er sgu ikke lige«.ibyen@pol.dk 
DR Pigekorets chefdirigent, Phillip Faber, sætter pris på en tæt barbering, sundt praleri, høflighed og en lille spontan sang.
DET KLASSISKE BILLEDE af en middelalderborg er med tykke mure, høje tårne, dybe voldgrave og en vindebro, der kunne hejses ned, når fjender, ubudne gæster eller sygdomsramte forsøgte at trænge ind.Når broen var lukket, var ' insiderne' bag murene sikret, mens ' outsiderne' uden for ofte var direkte prisgivet.Billedet på vindebroen er rammende blevet brugt til at beskrive kampen om Amager Fælled. Bydelen, der ikke måtte bebygges, selv om det havde været aftalt i over 20 år, selvom det har ført til etablering af en gigantisk naturpark og totalfredning af store dele af det øde Amager.Men den middelalderlige tænkning har desværre langtfra været forbeholdt slaget om den spidssnudede frø og brændeskærm på fælleden.ENHEDSLISTEN HAR umiddelbart afvist ideen om at bygge studieboliger i Københavns nyetablerede velhaverkvarter i Nordhavn med henvisning til, at man risikerede at »lave ghettodannelse med mange unge« og at det skulle være »spekulativt« med værelser på helt ned til 9 kvadratmeter.« Radikale Venstre siger nej til at etablere en ny bydel på det tidligere jernbaneterræn nær det hippe Vesterbro med henvisning til, at »det er beton-socialdemokratisme, når det er værst«. FLERTALLET AF DE politiske partier til venstre for midten i Københavns Borgerrepræsentation lyder som prinsessen fra eventyret om Klods-Hans, der nonchalant afviser enhver bejler: »Dur ikke - væk!«. Og manglen på boliger er ikke til at tage fejl af. Lige nu vokser København med over 10.000 nye borgere om året, behovet for boliger tilsiger, at der skal bygges næsten 50.000 nye boliger de næste ti år, hvis byen skal følge med efterspørgslen.Boligpriserne himmelflugter, en almen bolig er blevet en uopnåelig drøm, og frygten er lige nu, at manglen på studieboliger kan få antallet af studerende i København til at falde. For politimanden, sygeplejerskerne og de gennemsnitlige børnefamilier har København længe været lukket land.Det store spørgsmål er så: Hvor søren må man bygge? De fleste bedsteborgere peger på steder, hvor andre har nægtet at bygge; steder, som i forvejen er fredet, eller steder som Refshaleøen, som vil kræve årevis af byggemodning og ikke har udsigt til at blive trafikalt tilgængelig.Summa summarum er venstrefløjen på Rådhuset i København sammen med de såkaldte lokaludvalg og andre københavnske bedsteborgere de facto imod en udvidelse af byen. Set i det lys fortjener formanden for Nørrebros lokaludvalg dog ros for sin ærlighed: »Vi har i det hele taget ikke brug for flere mennesker«. MULTIKULTUREN, mangfoldigheden og smeltediglen er lækker, når den ikke kommer i nærheden af, hvor de selv eller deres vælgere bor. Smeltedigel-folkefærdet nyder bedst den blandede by med globaliserede hipstere på Vesterbro, eksotiske dufte på Nørrebro og højkultur i Indre By, når de har den for sig selv. Det er mangfoldighed for de få og for de udvalgte.Hvis man synes, at flygtninge-og indvandrerpolitikken med grænsebomme er ved at lukke Danmark om sig selv, så skulle man bare se, hvordan bedsteborgere bekæmper enhver tanke om nye boliger til almindelige mennesker. Nye horder af jyder, falstringer og fynboer kan godt glemme det. Som jyde-tamp, der nåede inden for muren, før vindebroen blev hejst, må jeg konstatere, at jeg lever i en slags gated community, hvor de indviede, de rige og de selvtilfredse bedsteborgere styrer.Det er mangfoldighed for de få og for de udvalgte.

Der er en scene i science fiction-filmen ' Children of Men', hvor hovedpersonen Theo snakker med sin fætter, Nigel, der har gang i sådan et kunstens ark-projekt med at redde kunstværker fra det globale kaos, som hersker i denne fremtid anno 2027. Når den menneskelige civilisation er midt i et gennemgribende kollaps, synes kunsten at være det sidste, man orker at tænke på. Undtagen altså Nigel.Jeg kom til at tænke på den scene, da jeg læste Jeppe Krogsgaard Christensens nye fremtidsroman ' April 2026', hans femte, siden han debuterede i 2011. For bogen beskriver en fremtid med skærme, internet, kunstig intelligens og en digitalisering, som er nået til et punkt, hvor bøger og anden kunst ikke længere findes i fysisk form. Hvorfor? Fordi nettet en dag pludselig opnåede et stadie af bevidsthed, intelligens, ånd (eller hvad man nu skal kalde det) og derefter påbegyndte en digital destruktion af alt det, der blev vurderet til at være overflødigt.Som eksempelvis: kunsten.DET ER sådan set og i sig selv et godt greb.Men desværre får bogen ikke rigtig taget konsekvenserne af denne hypotese i fiktiv form. For spørgsmålet er ikke kun, hvad det egentlig vil sige at leve i en verden, hvor kunsten kun findes i digital form. Nej, det er også: Hvilke konsekvenser har det at leve i en verden uden kunst? Og for hvem? Som jeg ser det, kræver en kunstnerisk undersøgelse af det spørgsmål en grad af imagination og koncentration, som ' April 2026' ikke helt har.I stedet optegner bogen - elegant og fermt, det er der ingen tvivl om - en række scener, hvor man kortvarigt får et indblik i en skæbne, et liv i denne tidsalder små 10 år ude i fremtiden, inden man så i næste scene og næste kapitel har bevæget sig videre til en ny skæbne, et nyt liv (disse skæbner berører kun hinanden tangentielt, flettes bevidst kun minimalt sammen). Vi møder en verdenskendt forsker, der har fiflet med tallene i sine studier af computere, netværk, internet og alt sådan noget, men uden at nogen indtil videre har opdaget noget. Vi møder en mand, der sælger bøger på det sorte marked i bygningerne formerly known as Torvehallerne.En kvinde, der sammen med sin revolutionære oprørsgruppe bryder ind på SMK. En præst, der gradvis får sig en alternativ og uortodoks menighed. En oversætter, Hanna, der med årene tager sig større og større friheder, indtil hun til sidst faktisk opdigter en hel del af handlingen i de bøger (af en japansk forfatter, der unægtelig minder meget om Murakami), som det ellers er meningen, hun bare skal oversætte.SÅDAN GØR stort set alle personerne noget, de i virkeligheden ikke helt burde gøre.I øvrigt har forfatteren, der også er skribent på Berlingske, brugt denne kompositoriske form før. ' Indre by' havde således også karakter af en fortællekreds, små noveller næsten, ligesom her, hvor man også får indtryk af, at det hele er meget stramt styret. Det er svært at slippe den tanke, at forfatteren opfører sig som en slags puppetmaster, og det gør, at det hele bliver en smule kedeligt og kontrolleret.Bedst er en episode med en kvinde, som har svære psykiske problemer og både kæmper med patologiske tvangshandlinger og tanker, der er lavet af angst. Hun er helt neurotisk og mere til.En af symptomerne er, at hun kun kan sove til noget bestemt musik. Men nu er musikken jo væk fra Spotify. Så i stedet hyrer hun et coverband til at komme hjem til hende og spille i hendes soveværelse, de skal kun spille en bestemt sang igen og igen, mens hun forsøger at falde til ro: »Bare spille den samme sang igen og igen, spørger han og siger så Okay, du betaler jo, og hun nikker og lægger igen hovedet på puden og mærker hvordan hun langsomt begynder at arbejde imod det, hun har savnet så længe. Hun vil ikke sove. Hun vil ikke have fred. Når det sker, stopper musikken. Du kan igen drukne.Dit fly styrte ned. Din krop blive knust under en lastbil«. Det er rigtig godt og også godt uforklaret.Og i øvrigt den klart mest syrede scene i bogen. Man kunne godt ønske sig mere af den slags. Mere vildskab, som i ' Children of Men'. Hvis man alligevel nu bruger fremtiden i fiktionsøjemed, så kan man lige så godt gøre det mindre pænt og poleret.mikkel.k.frantzen@pol.dk .
Jeppe Krogsgaard Christensens nye fremtidsroman ' April 2026' bliver lidt for pæn og poleret.
Hvor bor du? »Amager. Tæt på mit studie og tæt på vandet«. Hvad kendetegner dit kvarter? »Amager har noget anonymitet over sig.Der er mere luftigt, mens Indre By er tæt og komprimeret«. Hvorfor valgte du at bosætte dig i København? »Jeg flyttede hertil fra Paris for ti år siden, og det var egentlig lidt ved et tilfælde.Men jeg har sidenhen valgt at blive i København, for det er en meget attraktiv by at bo i. Den er nem at bevæge sig rundt i, og der er mange muligheder i kulturlivet«. Hvad kan du godt lide ved København? »Jeg kan lide, at København har et naturligt bredt kulturudbud. Der findes både et spillested som Mayhem, hvor der spilles undergrundsmusik, og mere polerede DR's Koncerthus, hvor August Rosenbaum, som jeg har lavet video til, for nylig spillede. Og så kan jeg godt lide, at der er kulturelle clash mellem mennesker fra forskellige kulturer. Selv om det kunne være mere blandet, er det bedre end i andre skandinaviske storbyer«. Hvor finder du inspiration i byen? »Der er ikke et bestemt sted, men jeg finder inspiration ved at have en simpel hverdag med så små stop som muligt: arbejde, drikke kaffe, tage hjem. Jeg har egentlig en ret kedelig hverdag«. Har du et stamsted i byen? »Jeg har ikke som sådan et stamsted, men jeg spiser så mange østers som muligt.Jeg spiser ofte på Fiskebaren i Kødbyen, fordi min ven Anders har den. Og så er der den japanske restaurant Jah Izakaya &amp; Sake Bar på Vesterbro, der laver nogle lækre friterede østers. De er ikke på menuen, men de kan lave det, hvis du spørger. Jeg går ikke på café, men får nogle gange en kaffe fra min ven Henrik Vibskovs kaffebar Den Plettede Gris på Papirøen«. Er der et sted i København, som fascinerer dig? »De store efterladte haller på Papirøen og Refshaleøen. Jeg fascineres af kæmpebombastiske ting«. Hvad er det grimmeste sted i byen? »Jeg er ikke glad for Hovedbanegården.Det er et hårdt og deprimerende sted, og der er mange udsatte mennesker. Misbrugere burde vi som samfund tage os bedre af, og Hovedbanegården er en påmindelse om, at der er noget i samfundet, som ikke fungerer«. Er der noget, du mangler i byen? »Jeg savner store tomme haller. Store restauranter.Alt er meget komprimeret i København med små, intime steder. Jeg synes, der er noget inspirerende ved noget stort og menneskebygget. Især bygninger, der nu står tomme. Det bliver en påmindelse om en bristet drøm, en bristet vision«.Er der noget, som irriterer dig ved København? »Der er for mange juicebarer«. Hvor gør du dine daglige indkøb? »På tankstationer, for jeg kan godt lide det anonyme og lidt kitschede ved tankstationer«. Hvis København var et materiale, hvad ville det så være? »Natursten. Det er råt, men alligevel lidt poleret. København er ved at blive poleret«. Hvilken farve forbinder du med København? »Orange. Der er noget intuitivt over byen, og orange er en klar farve, men alligevel en blandingsfarve.Du arbejder meget med kroppen i din kunst. Hvilken kropsdel er København? »Knæet, der både er smukt og ikke smukt. Knæet er et led, der forbinder, som både er kraftig og sart«. Hvis du fik en stor pose penge, hvad ville du så forandre i København? »Jeg ville bygge en stor svømmehal eller idrætshal. København mangler en ambitiøs svømmehal. København kunne godt bruge et kæmpe rum med højt til loftet og vand nederst«.tine.kirkensgaard@pol.dk .
Den svenske billedkunstner Andreas Emenius opfører i forbindelse med Cph Art Week et værk på en nedlagt tankstation på Amager. Og netop tomme bygninger savner han i København.
Sidst jeg ytrede mig her på den lokale talerstol, stillede jeg spørgsmål og undrede mig over begrebet cykelring og især over effekten af Mejlgade som cykelring.Et virvar og kaos især i morgentimerne mellem 7.30 og 10, og igen fra 16.30 til 19, hvor cyklisterne som en anden romer har tilkæmpet sig magten over gaden. Dygtigt, strategisk og egoistisk var vistnok min pointe, meget modsat vores rådmand.»Flere cyklister skaber mindre trængsel på vejene, et godt byliv, renere luft og sundere og gladere aarhusianere,« har rådmand Kristian Würtz sagt om projekt cykelring.Når nogen tager noget over, vil det også per definition skabe undertryk et andet sted i systemet. Jeg er formentlig ikke den eneste, der føler sig som jaget vildt på visse tidspunkter af dagen.Om det er på gåben, eller hvis jeg en sjælden gang har behov for at levere varer med bil i Mejlgade, så føler jeg mig virkelig sat til vægs. Cyklende missiler som både råber, ringer og til tider banker på taget af bilen.Kan det være rigtigt? Blot en kort opsummering af mit seneste indlæg, for jeg er nødt til at fortsætte og bringe emnet på banen igen, nu hvor store dele af den indre by er omdannet til en cykelring.Hvad jeg ikke havde opfattet, da jeg skrev seneste indlæg, var, at dette uhyre har bredt sig, og at store dele af den indre kerne omdannes til en cykelring. Jeg havde ikke nogen idé om, at man kunne finde på at give monsteret cykelgade flere arme og ben, men nu er det virkelighed.Jeg mener i bund og grund, at en cykelgade, nu udvidet til en cykelring, er en god idé. Problemet er desværre cyklisterne selv.De opfører sig i "rush hour", som om hovedet har mistet evnen til at tænke fornuft, når cykelhjelmen bliver klemt ned over hjernen.Nu har jeg været inde at tjekke projektet op på kommunens hjemmeside og er blevet meget klogere.Stadig med en hovedrysten, når man i den inderste kerne af byens små gamle gader lader cyklerne overtage magten.Det kan godt være, at tingene er ude af kontrol i Mejlgades "rush hour". At Graven og Klostergade nu står for skud som en vigtig del af cykelringen, er jo absurd. Graven og begyndelsen af Klostergade har måske noget af byens bedste stemning, liv og det fineste bohemeliv, kulminerende i krydset Volden, Badstuegade, Graven, Studsgade og Borggade. Noget, vi virkelig kan være stolte af i Aarhus. Her slentrer lokale og turister i fin forening. Visse steder er der ikke fortov, og andre steder er fortovene så smalle, at man på ingen måde kan gå med en barnevogn. Det har en charme og en autenticitet, som man i dag ikke kan købe sig til. Det store spørgsmål er så: Hvor skal man gå? Ja, på cykelgaden, naturligvis.Kunne det tænkes, at rådmanden på området ikke frekventerer området så ofte? Så hermed en invitation til en god kop morgenkaffe på en kantsten i Mejlgade.Her vil jeg gerne tage Kristian Würtz med på en tur for at se resultatet af beslutningerne.Det kan jo være, at der skal justeres og tilpasses, så alle kan få glæde af byens mest autentiske kvarter.I København har man tilsyneladende heller ikke tænkt handling og konsekvens.Resultatet er samme diagnose for cyklisterne. De kører med hovedet under armen og skaber utryghed i morgen-og aftentimerne.Jeg fandt en klumme af Sebastian Dorset, som i København havde samme udfordring, en dag han var ude at gå med datteren.Hans refleksion lød sådan her: »Så det er mit job at sørge for, at vi kommer over en af de dobbeltrettede "supercykelstier" uden at blive superramt af supercyklisterne.« Tak for den, Sebastian.Frustration - nøjagtig som vi har det i Aarhus. Superramt af supercyklister. Det er lige netop det, der ikke blev tænkt over i et ellers sympatisk projekt.En cykelring har ikke bare i Aarhus skabt monstre.Der er måske erfaringer, der kan udveksles mellem kommuner, der har lavet cykelringe, så der kan justeres i stedet for blot at lade stå til, med stor frustration til følge.jpaarhus@jp.dk Cyklisterne opfører sig i "rush hour", som om hovedet har mistet evnen til at tænke fornuft, når cykelhjelmen bliver klemt ned over hjernen.Claus Hommelhoff, stifter og seniorrådgiver, Formuepleje A/ S.8 SKRIBENTER SKRIVER PÅ SKIFTSkoleleder Rani Hørlyck, Søndervangskolen Direktør Kim Bisgaard, Culture &amp; Business by Innovation Lab Korshærspræst Morten Aagaard, Kirkens Korshær Direktør Lone Ryg Olsen, Danish Food Cluster Studerende Ahmad Halimah, formand for Forbundet af Islamiske Foreninger (FIF) Fremtidsforsker Marianne Levinsen, Center for Fremtidsforskning Restauratør Michael Larsen, Gastro &amp; Vino.
Cykelgader er i bund og grund en god idé, hvis det ikke var for cyklisterne, der som missiler både råber, ringer og til tider banker på taget af bilerne, mens fodgængere føler sig som jaget vildt.
01 Gadefest Distortion er tilbage med byens største festSå er det igen den tid på året, hvor de københavnske gader fyldes med fester og farver, og bassen banker løs. I år rykker Distortion ind på Rådhuspladsen på festivalens to første dage, hvor bl. a. TooManyLeft-Hands, Salvatore Gannaci, MORTEN og Djämes Braun sørger for musikken.Traditionen tro er der ligeledes gadefester på Nørrebro onsdag og Vesterbro torsdag, og når mørket falder på, kan man danse videre til efterfester på spillesteder og klubber.Fredag og lørdag rykker løjerne til Refshaleøen - også kaldet Distortion Ø, hvor der festes til den lyse morgen. Søndag sluttes der af med afslapning på et endnu ikke offentliggjort sted i byen.Der er gratis adgang til gadefesterne, men både efterfesterne onsdag og torsdag samt festerne på Distortion Ø kræver billet, som kan købes på cphdistortion. dk, hvor du også kan se hele Distortions program.Distortion Flere steder i byen Onsdag-søndag.02 Teater 12 dage fyldt med forestillinger og scenekunstI denne uge begynder den 12 dage lange festival CPH Stage, som byder på alt fra nycirkus og moderne dans til traditionelt skuespil og dramatik, og du kan se forestillinger på bl. a.Det Kongelige Teater, Bådteatret og under åben himmel. Desuden kan du komme med til koncerter, debatter og fester, og der er oplevelser for både børn og voksne. Mange af arrangementerne er gratis. Se hele programmet på cphstage.dk.CPH Stage Flere steder i byen Onsdag.03 Fødselsdag Bøssebar fylder 100 år og fejrer med fest i en ugeI 1917 åbnede beværtningen Centralhjørnet på adressen Kattesundet 18 i Indre By, og gennem historien har det festlige hjørne udviklet sig fra at være et sted, hvor mænd mødtes med mænd i smug, til et åbent sted, hvor alle er velkomne - uanset køn og seksualitet. Nu fylder Centralhjørnet 100 år, og i den anledning fejres der i en hel uge med dokumentarfilm, dragshows, pølsebord og meget andet. Du kan se hele programmet på centralhjornet.dk Centralhjørnet fylder 100 år Kattesundet 18, Kbh K Mandag-søndag.04 Udstilling Festival for de fotogladeCopenhagen Photo Festival er tilbage.Fra torsdag og frem til søndag 11.juni vil København blive oversvømmet med udstillinger, smukke billeder, workshops, seminarer, fototure i byen og meget mere. Den gamle transformerstation kaldet Understationen er blevet gjort til brændpunkt for festivalen, og det er her, de fleste events foregår. Flere af arrangementerne er gratis. Se programmet på copenhagenphotofestival.com.Copenhagen Photo Festival Nyborggade 13, Kbh Ø Torsdag.05 Planter Kom med på rundvisning i Botanisk HaveBotanisk Have er i fuldt flor på denne tid af året, og tirsdag eftermiddag kan du komme på guidet tur gennem den imponerende plantesamling. Turen varer halvanden time, og prisen er 150 kr. per person. Find billetter på billetto.dk.Rundvisning i Botanisk Have Øster Farimagsgade 2B, Kbh K Tirsdag kl. 16.30.06 Koncert Depeche Mode indtager ParkenDe britiske elektropop-mestre Depeche Mode er på turné med albummet »Spirit«, som er bandets 14.af slagsen. Onsdag lægger de vejen forbi Parken i København, og der er lagt op til en brandvarm sommerfest.Billetprisen starter på 480 kr., og billetter findes på ticketmaster.dk.Depeche Mode Telia Parken, Øster Alle 50, Kbh Ø Onsdag kl. 20.

Vennerne 
NETVÆRK Microsoft-topchefen mødte sin mand og flere af sine tætteste venner i Accenture. 
København skal være fri for cigaretskodder, pizzabakker og tomme ølkrus, og den rengøringsopgave skal københavnere på kontanthjælp tvinges til at tage del i.Det mener Venstre i København, som vil sætte 500 københavnere uden job i sving med kost og spand i et såkaldt nyttejob.I slutningen af marts skal Borgerrepræsentationen fordele de uforbrugte midler fra 2016, og Venstre i København går til forhandlingerne med forslaget om at igangsætte en ekstraordinær renholdningsindsats.Sommerhalvåret står nemlig for døren, og i takt med, at solskinstimerne tager til, plejer mængden af skrald i København også at hobe sig op. »Vi foreslår at sætte 500 af de 16.000 ledige københavnere på kontanthjælp ind i en nytteaktiveringsindsats, som skal starte hurtigst muligt og køre henover sommerhalvåret.Formålet er at holde stederne med mest skrald - Indre By og Islands Brygge - rene og pæne,« siger Cecilia Lonning-Skovgaard (V), der er Venstres spidskandidat ved kommunalvalget 2017.Hun mener, at byen »flyder med skrald«, og at det er utilfredsstillende for borgere såvel som turister.Derfor skal rengøringsarbejdet bestå i at gå rundt i København med en pose og opsamle det skrald, som kommunens fejemaskiner ikke får fat i.»Vi har en arbejdsressource stående, som vi med loven i hånden kan bruge. Vi synes, at det er et sundt princip, at man yder sit for den kontanthjælp, man får af samfundet, og derfor synes vi, at det er helt oplagt at slå to fluer med ét smæk. På den ene side får vi afprøvet, hvor jobparate kontanthjælpsmodtagerne egentlig er, når vi beder dem om at give en hånd med, og samtidig får vi hjælp til at holde byen ren til glæde for os alle sammen,« siger Cecilia Lonning-Skovgaard.For at få ordningen op at køre skal der indkøbes materialer og hyres teamledere, som kan lede og fordele rengøringsarbejdet, men forventningen er, at kommunen vil ende med at spare penge på nyttejobordningen.»Jeg forestiller mig, at hvis man tager en engangsinvestering, der hedder ti mio. kr., vil den være selv-finansierende, og det vil den, fordi vi kan se på den nytteindsats, vi har i dag, at rigtig mange ikke møder op.De har ikke lyst til at skulle ud og rent faktisk lave noget, og derfor fravælger man hellere sin kontanthjælp og finder et job, og det er jo sådan set dét, der er meningen,« siger Cecilia Lonning-Skovgaard.Københavns Kommunes Beskæftigelsesforvaltning bekræfter, at nyttejobindsatser er medvirkende til, at kommunen i dag bruger færre penge på overførselsudgifter.Det er ikke Venstres hensigt, at det 500 mand store rengøringshold skal tage opgaver fra Teknik-og Miljøforvaltningens eksisterende renholdsafdeling: »Det er tænkt som en tillægsindsats i især sommerhalvåret, hvor flere bruger byrummet, og hvor behovet for, at byen hele tiden står skinnende ren, er større,« siger Cecilia Lonning-Skovgaard.Det Konservative Folkepartis gruppeformand, Jakob Næsager, imødekommer forslaget, men synes, at 500 personer er »uambitiøst«. Også Radikale Venstres gruppeformand, Tommy Petersen, er positivt stemt over for forslaget, mens Socialdemokratiets gruppeformand, Lars Weiss, vil føre forhandlinger, før han tager stilling.perd@berlingske.dk 24% af københavnerne er i »høj grad« generet af affald på gaden. Det viser en ny meningsmåling fra Epinion.
Står det til Venstre i København, skal 500 kontanthjælpsmodtagere fremover tvinges til at rengøre byen for skidt og snavs.
Et tjek i de københavnske bibliotekers database giver 3.356 hits, når man søger på bøger om Københavns historie. Det er nyt og gammelt, billedværker og et bjerg af tekster, der strækker sig fra middelalderforskning til arkitekturkritik, arbejderliv, teaterhistorie, kirkeliv og lovprisning af brune værtshuse. Plus det løse og alt muligt andet, som man ikke anede, at det ville være herligt at vide noget om.Markedet for bøger om København er kort sagt ikke underforsynet.På forunderlig vis er der alligevel altid plads til én til, uanset om det er formidling af videnskabelige granskninger eller en personlig kærlighedserklæring til byen med de mange ansigter. Den 75-årige Peter Dürrfelds København med V og N og Ø og K. En lystvandring gennem syv årtier er et charmerende eksempel på det sidste. Det er en blanding af byhistorie, anekdoter og stemninger, bundet sammen af fortælleglade erindringer om livet i den by, der i midten af 1800-tallet kastede voldenes klaustrofobi af sig og i dag vokser med næsten 1.000 nye indbyggere om måneden.Forfatteren tager vokseværket til efterretning ved at vie et kapitel til Østerbros nye bydel, 2150 Nordhavn, og tørt konstatere, at hvis inddæmningerne i det gamle frihavnsområde fortsætter, vil det ende med, at Sjælland en dag bliver landfast med Skåne. I samme ånd citerer han ved bogens indledning Olga Svendsens uopslidelige vise fra filmen Københavnere i 1933: »Du bli'r stor, København, men jeg kan da endnu ha' dig i min favn.« Det er sangens næste linjer, der har givet bogen titel: »Stolt jeg synger, når jeg hører Rådhusuret slå: København med V og N og Ø og K.« En anmelder med et mere knarvornt gemyt end mit kan indvende, at bogen er meget fragmentarisk. At den springer fra barndommens strejftog i Indre By til historier om Det Kongelige Teaters grandseigneur Poul Reumert. Eller fra Christian den Fjerdes faible for heksebrændinger til lukning af kommunens sidste folkekøkken i 1976. Joh, joh, men hvem siger, at en tydelig rød tråd er det væsentlige, når man er på lystvandring? Er slentreturens væsen og charme netop ikke, at man tillader sig undervejs at få øje på noget løjerligt, opholde sig ved det nogle øjeblikke og sætte opmærksomheden fri til at hoppe videre til næste indtryk eller association? Læst på den måde er København med V og N og Ø og K en serie erindringspirrende snapshots af en by i evig forandring. Vi er i et af kapitlerne på Vesterbro inden byfornyelsen med Istedgade som kvarterets navlestreng, fuld af småforretninger og tre sporvognslinjer (10, 11 og 16) i begge retninger mellem Hovedbanegården og Enghave Plads. I forbifarten mindes vi om fynbomaleren Peter Hansens stemningsfulde billede fra 1907 af legende børn på pladsen og om barrikaderne i sommeren 1944 som reaktion på tyskernes henrettelse af otte modstandsfolk fra Hvidstengruppen. Fra de øverste lejligheder i Istedgade kastede folk flyveblade ud ad vinduerne med teksten: »Rom og Paris kan I ta' - men Stalingrad og Istedgade overgiver sig aldrig.« Det var dengang, vesterbroerne var rød arbejderklasse.Derfra associerer Peter Dürrfeld videre til badeanstalten i Lyrskovgade, hvor kvarterets beboere i de små lejligheder uden bad fik en ugentlig afsæbning, og til rockballerne i Enghaveparken med anderumper, jitterbug og Four Jacks. Som bonusoplysning får vi at vide, at »baggårdspumaen« Otto Brandenburg som rocksanger var bedre end det kælne Giro 413-hit »To lys på et bord«, og at han i 1953 blev københavnsmester i boksning.Fra den private sfære hører vi om krigsenken faster Ditte og fætrene Keld og Kurt, der som ledere af en lille lokal bande lå i evigt klammeri med nogle rødder fra Søndre Boulevard. Når de var ude at sondere terrænet, stod den på ballade og smårapserier i Istedgades mange butikker.Til enhver omtale af Vesterbro hører også Tove Ditlevsen, der i dag i kvarteret omkring Hedebygade har lagt navn til en plads, en skole og den folkelige restaurant Tove Ditlevsens Mindehave. Hende får Peter Dürrfeld også med i forbifarten, inden bogen forlader den første barndom i København V.De næste mange år var hans kendingsbogstav K med adresse i Nørre Farimagsgade og med livslangt arbejde på Zahles Gymnasieskole på den anden side af Ørstedsparken. Bogen viser også, at entusiasmen for det københavnske byliv tydeligvis er fulgt med til hans nuværende tilværelse som østerbroer og musikskribent ved Kristeligt Dagblad.Det kræver måske en forklaring, at jeg har valgt at illustrere bogens fortælleform ved brug af kapitlet om København V. Gæt engang. Jeg har selv gennem 33 år været dedikeret vesterbroer med start længe inden, mondæniteten sneg sig ind. Og som bekendt er tilfredsstillelsen ved at kigge ind ad egne vinduer ikke at foragte.
Byhistorie. Vildt springende, men smittende lystvandring gennem byen med det evige vokseværk.
Virkelig god hverdagsmadHos Issa i Sankt Jørgens Allé må man gerne slubre. Faktisk er det et udtryk for, at man er vild med maden, når man labber maden i sig på den lille izakaya Issa på Vesterbro.»Et afslappet lille hul i væggen, der serverer det uformelle japanske køkken, som vi ikke ser ret meget til i strømmen af ligegyldige sushikæder og dyre loungeagtige etablissementer, der forsøger at få danskerne til at tro, at japanerne kun spiser rå fisk«, skrev vores anmelder Sandra Brovall i sin firehjertede anmeldelse tilbage i 2013.Hos Issa kan man spise ramen, den salte pandekage okonomiyaki og - selvfølgelig - udonnudelsuppen, hvis tykke udonnudler giver rig mulighed for slubren.Issa. Sankt Jørgens Allé 6, Kbh. V.WWW issafoods.dk.God musik til madenBåde rå og forfinet. Sådan lød dommen, da vores anmelder besøgte den japanskinspirerede Jah Izakaya på Gasværksvej for lidt over et år siden.Jah er de jamaicanske rastafariers ord for Jehova, og heri ligger en hilsen til ejernes afdøde ven, Henrik Møll, der var byens førende jazz-dj og pladesamler med vægt på sort musik. Og der er da også lagt vægt på den gode musik hos Jah Izakaya - uden at man slækker på kvaliteten på tallerkenen.»Jah Izakya er et tiltalende sted på mange måder«, skrev vores anmelder, der kvitterede med fire (store) hjerter for god mad »uden noget bullshit eller gejl«. Jah Izakaya. Gasværksvej 21, Kbh. V.WWW jahizakaya.dk.Panasiatiske schlagereThe Market gør sig i det, vores anmelder tilbage i 2016 kaldte for »professionelle, sikre og lidt sjælløse fortolkninger af de populære schlagere fra Asien«. Køkkenet henter inspiration fra hele det asiatiske kontinent, men er man i japansk humør, kan man fint sammensætte sin egen menu fra Solens Rige.Start med misosuppe, mæsk dig i lidt sushi og tempurastegte grøntsager on the side og slut af med yuzu-creme og ingefærmarengs til dessert.Skyl ned med en 1,8 liter stor sake i Honjozu-shu-stilen, det hører sig ligesom til.The Market. Antonigade 2, Kbh. K.WWW themarketcph.dk.Ramen på internationalt topniveauDer var lige en overgang, hvor det føltes, som om man ikke kunne gå fem meter i København uden at støde på en nyåbnet ramenbar, og i dag har både Papa Ramen og Mikkellers Ramen to Biiru hver især to filialer fordelt på Nørrebro, Indre By og Vesterbro. Men skal man tro Ibyens madanmelder Sandra Brovall, er der ingen tvivl om, hvor man skal lægge sine ramendollars. Det skal man i Nansensgade, hvor den lillebitte Slurp Ramen - der ikke engang har et kundetoilet - serverer, hvad Brovall kalder »en ramen på internationalt topniveau«. En del af æren for den høje klasse skyldes stedets japanske nudelmaskine - en badass i metal ved navn Suzy til en værdi af 220.000 kroner. Du kan dog kun smage Suzy efter i sømmene til aftensmad, for Slurp åbner først kl. 17.Slurp Ramen. Nansensgade 90, Kbh. K.WWW slurpramen.dk.Gademaden»Det er sympatisk, at Kuma kaster sig over en gren af det japanske køkken, som er underrepræsenteret herhjemme«, skrev vores anmelder Sandra Brovall, da hun sidste forår anmeldte det lille gademadssted på Nørrebro.Forventningerne var i top, men især tilsmagningen i okonomiyaki og yakitori-sticks lod desværre en del tilbage at ønske. Men måske er det blevet bedre siden.Uanset hvad er Kuma SU-venligt i pris, og så er det et af de få steder i byen, hvor man kan smage japansk streetfood.Kuma. Jagtvej 101, Kbh. N.WWW kumacopenhagen.comibyen@pol.dk .
Det er ikke, fordi byen ligefrem bugner af japanske restauranter. Men i anledning af anmeldelsen af Midori kommer her fem andre bud på, hvor du smager Japan i København.
Ved Tora Grubbs død skriver hendes mangeårige ven, fungerende sømandspræst Henning Nielsen, Algeciras, Spanien, følgende mindeord: Lørdag den 2. december, på den sidste aften i det gamle kirkeår, modtog jeg en opringning med det triste budskab om en trofast, gammel venindes død. Det drejer sig om et venskab, der er henved 35 år gammelt. Et venskab, som med årene blev varmere og snævrere, fordi vi havde så mange sammenfaldende interesser. Hun levede med ægte varme og hengivenhed med i min families gøren og laden. Helt naturligt blev hun spurgt, om hun ville være fadder ved vor yngstes, Frederiks, dåb i 1989 - hvad hun blev meget glad for. Og hun levede med i Frederiks liv og jeg ved, at hun satte stor pris på Frederiks besøg, da han for adskillige år siden flyttede til København for at studere.Min gode veninde og jeg havde, som nævnt, mange gode og spændende sammenfaldende interesser: kristentro, folkekirken, liturgi, kirkemusik, herunder " Samfundet Dansk Kirkesang", salmer... og Grundtvig! Og så havde vi en fælles, altoverskyggende interesse for - og kærlighed til - antikvariske bøger og antikvariater! Hun var enke efter antikvarboghandler Johannes Grubb, der døde i begyndelsen af 1980' erne og som, sammen med sin bror, Poul Grubb, ejede og drev Grubbs Antikvariat i Nørregade 47.Ja. Det er Tora Grubb, jeg fortæller om. Tora Grubb blev født 29. august 1928 og blev døbt i Tårnkirken, der siden blev til Grundtvigskirken på Bispebjerg Bakke. Hendes forældre var, livet igennem, nært knyttet til Grundtvigskirken - et kirkeligt tilhørsforhold, der gik i arv til Tora.Således sad hun i mange år i menighedsrådet for Grundtvigskirken og var levende interesseret i denne kirkes vé og vel. I mange år var hun, vist som den eneste, en flittig indsamler til Menighedsplejens indsamling i sognet og stoppede først denne virksomhed, da hun var i midten af 80' erne.Tora var et, i ordets egentlige forstand, helt enestående menneske, der først og sidst tænkte på andre. Talløse mennesker har hun hjulpet gennem tiden. Talløse besøg har hun aflagt hos ældre, ensomme mennesker. Og så besad Tora en enestående evne til, højt op i årene, at knytte nye bekendtskaber - ogsåmed unge mennesker, hvis gøren og laden hun levede med i.Jeg nævnte Toras specielle kærlighed til antikvariske bøger.Selv efter at hun var nået langt op i 80' erne, tog hun stadig bussen eller S-toget til den indre by og fandt mange, spændende bøger på antikvarboghandlernes hylder.Og hun læste disse bøger grundigt.Så sent som onsdagen før hun døde, talte jeg i telefon med Tora. Det var tydeligt, at hun var afkræftet og træt.Hun kunne dog stadig spørge til min midlertidige gerning som sømandspræst i Algeciras i Sydspanien. Men få dage senere modtog jeg så den triste, ikke helt uventede, meddelelse om, at Tora - stille og roligt - var sovet ind.Der er mange mennesker, der ved meddelelsen om Toras død vil tænke på gode og lyse stunder sammen med dette enestående og uegennyttige og ægte, hjertelige menneske.Det sidste års tid har jeg haftrig mulighed for at besøge Tora mange gange på plejehjemmet.Men også medens hun boede i sin lejlighed på Bjergvænget, og før det på Oldfuxvej og endnu tidligere på J. P. E. Hartmanns Alle, var døren altid åben for besøg! Hendes kærlighed til - og glæde over - blomster og vækster samt fugle var legendarisk.Og hun kendte både blomsternes danske og latinske navne på fingrene. Hun var derfor både glad og lidt stolt over, at hun modtog en pris fra Politiken for sin viden om blomster. Hendes to terrasser på Bjergvænget lignede mest af alt en aflægger af Botanisk Have, og på hendes smukke gamle mahogni-skrivebord var der tætpakket med aflæggere, der enten senere skulle plantes ud på én af altanerne eller sælges ved Karens Hus, hvor hun var et skattet og flittigt medlem.Tora havde sin faste plads i Grundtvigskirken gennem stort set hele sit liv, fraregnet de år, hun boede i Valby og hørte til Timotheus Sogn og Timotheuskirken, i hvis menighedsråd hun (naturligvis) osse sad.Det sidste år måtte hun tage kirkebilen til søndagens gudstjenester, til koncerter og foredrag i Grundtvigskirken.Hun glædede sig altid til søndagens gudstjeneste. Det er nærmest symbolsk, at kræfterne først slap op nu, så hun kunne følge det gamle kirkeår til dørs og så overlade det til os andre at gå ind i det nye kirkeår.Tora vil blive savnet og mindet af mange.Æret være Toras minde!.

Hvad skal der ske med kulturbudgettet? »København er blevet en af verdens bedste byer og igennem de seneste ti år omdannet fra en lidt kedelig grå industriby til en levende moderne og grøn storby. En af nøglerne er et aktivt kulturog foreningsmiljø, som også med kommunal støtte har udviklet sig til et levende byliv med events og festivaler, cafeer og restauranter i absolut verdensklasse. Vi har et historisk efterslæb på idrætsfaciliteter og har siden 2010 investeret to milliarder kroner både på at forbedre eksisterende faciliteter, for eksempel kunstgræs på fodboldbaner, eller bygge nye som skøjtehallen i Ørestad, Royal Arena og masser af andre kultur-og idrætsfaciliteter.Vi skal fortsætte med at prioritere penge til faciliteter, så københavnerne kan dyrke idræt og holde sig sunde og raske, og samtidig holde fast i de midler, vi bruger til festivaler og kulturelle institutioner som Copenhagen Cooking, Golden Days, Sjællandsgade Bad, Copenhell og Copenhagen Pride.« Så kulturbudgettet fastholdes, som det er? »Vi skal øge kulturbudgettet, når vi bliver flere københavnere, og vi forventer jo, at vi skal være 100.000 flere i København over de næste ti år, så selvfølgelig vil der også gå flere penge til kultur og foreningslivet.« Er der et område, der skal løftes? »Et område i byen, der de kommende år bliver et epicenter for nye spændende kulturaktiviteter er Refshaleøen. Vi har lige åbnet en række container-ungdomsboliger derovre, og der kommer flere barer og restauranter. Der findes allerede flere festivaler og forhåbentlig også et internationalt kunstcenter i Copenhagen Contemporary, der blandt andet med kommunal opstartsstøtte flytter derud.Og så skal der tænkes idrætsfaciliteter ind i de nye skoler, vi skal i gang med at bygge de næste år. Der kommer endnu en skole i Ørestad, som får både idrætshal og svømmehal, og ved en skole i Kødbyen skal vi også bygge en idrætshal, som bliver åben for alle på Vesterbro.« Hvad skal skæres væk på kulturbudgettet? »Jeg vil gå kritisk igennem de mange events og festivaler og vurdere, om nogen af dem kan klare sig uden kommunal støtte, så vores støtte i stedet kan gå til at kickstarte nye initiativer.Noget konkret? »Nej, det må bero på en nøgtern gennemgang af de mange begivenheder, vi støtter.« Hvad med Distortion? »Jeg synes, at Distortion har overlevet sit koncept. Hvis det var mig, ville jeg nok lige kigge på mig selv og sige, »skal vi ikke prøve at genopfinde os selv«. Det er jo bare blevet en kæmpestor gadefest - og mangler i dag et kulturelt islæt.« Skal København have Formel 1 og andre megaevents? »Vi skal som hovedstad tiltrække megaevents.Jeg glæder mig til EM i kortbanesvømning i Royal Arena og næste år en af verdens største sportsbegivenheder, VM i Ishockey i arenaen.Men om Formel 1, dér skal vi vide meget mere om, hvordan sådan et løb kan afvikles i København, og hvordan hverdagen kan hænge sammen for københavnerne - hvor meget skal spærres af, og hvad vil det koste? Jeg er ikke klar til at byde på Formel 1 på det grundlag, vi har nu, men initiativtagerne har jo til ind i 2018 til at komme med et projekt. Men jeg er stolt over, at der er så mange store events, der søger til København - herunder interessen for Formel 1.« Skal der bygges flere højhuse - også i indre København? »Jeg er ikke modstander af højhuse, men de skal passe ind i omgivelserne. Vi skal ikke ind i middelalderbyen med højhuse, men jeg kan godt lide Amager Strand med den skyline, som højhusene her giver. Det gælder også andre steder i København, hvor vi kan skabe noget fortætning ved metrostationerne, så man kan bo i byen uden at behøve bil. Men ja til højhuse, men ikke i middelalderbyen.« Angående nattelivet - skal København være en festby, eller skal der tages mere hensyn til beboerne? »København er jo en hovedstad, så man må forvente, at der skal være højt til loftet og fest.Men der er steder, hvor der skal skrues ned for volumen, det gælder på Islands Brygge og i Indre By, og derfor er der sat penge af til støjvagter, så festen ikke kammer over, og der tages hensyn til beboerne. Jeg så da også meget gerne festcentrene flyttet længere ud til for eksempel Refshaleøen. Det undersøger vi mulighederne for.«.ic@berlingske.dk Fakta: Blå bog Frank JensenFødt 28. maj 1961 i Ulsted i Vendsyssel.Socialdemokratisk folketingsmedlem 1987-2007.Forskningsminister 1994-1996.Justitsminister 1996-2001.Administrerende direktør for Telecom Scandinavia 2007-2008.Direktør for brancheorganisationen Danske Advokater 2008-2009.Overborgmester i København s iden 2009.Er gift med Jane Frimand Pedersen, har to voksne sønner og bor på Islands Brygge i København.
Frem til kommunalvalget 21. november spørger Berlingske spids kandi daterne fra de opstillede partier til Københavns Borgerrepræsentation, hvad der skal ske på kulturområdet i Køben havn. I dag svarer Frank Jensen, overborgmester og spids kandidat for Socialdemokratiet.
Tårnhøje huslejer, afgifter og gebyrer, dårlig infrastruktur og alt for høje priser på parkering. 
Det er så dyrt at parkere og tager så lang tid at komme gennem byen, at elektriker Michael Theislund siger nej til københavnske kunder  . 
Hvor bor du?»Jeg bor i Lindevangskvarteret på Frederiksberg.Der har jeg boet i 12 år efterhånden, 12 år i den samme lejlighed. Her er folk fra alle samfundslag, lige fra arbejdsløse til akademikere, kunstnere og lærere. Det er fedt, synes jeg«. Hvor går du hen og hører musik? »Jeg tager faktisk ikke så ofte ud og hører musik, fordi jeg har så travlt med at spille selv. Men jeg kan rigtig godt lide spillestedet Global ved Sankt Hans Torv. De har en masse forskellige musikere og genrer fra hele verden repræsenteret, og det kan jeg godt lide. Der er ofte flere forskellige bands, som spiller samtidig, så der er altid et interessant miks af folk.Det skaber sådan en dejlig, positiv og mangfoldig vibe, som jeg godt kan lide«. Hvor går du hen og spiser? »Jeg kan faktisk bedst lide at spise hjemme.Jeg elsker at lave mad og spise med min familie og venner. Men hvis jeg spiser ude, så er det ofte takeway-steder, som er tæt på enten mit hjem eller mit øvelokale. For eksempel kan jeg rigtig godt lide et indisk takeaway-sted, som hedder Indian Flavours og ligger på Jyllingevej, tæt på mit øvelokale«. Har du et stamsted? »Ja! Latini Pizza and Grillbar på Godthåbsvej på Frederiksberg. De har åbent til midnat, så der kan jeg ofte tage hen og spise, når jeg har været ude og spille jobs til sent. Jeg bestiller altid pitabrød med kebab, løg, ananas og cremefraiche-dressing. Det er en virkelig skør blanding, og de siger altid til mig, at det kun er mig, der bestiller det, haha! Nogle gange sender jeg min kone derhen, og når hun bestiller det, så ved de med det samme, at den bestilling er til mig, og de ved nøjagtigt, hvor meget chili og cremefraiche-dressing, de skal putte i«. Hvilken årstid synes du bedst om? »Jeg holder allermest af sommeren i København.Der er en masse liv i byens parker, på cafeerne, ved havnen, ja, alle steder, faktisk. Jeg kan især godt lide området omkring Nørrebro Station om foråret og sommeren, for der er en masse forskellige cafeer, hvor alle mulige slags mennesker sidder udendørs og nyder vejret og livet. I Gambia, hvor jeg kommer fra, bruger folk rigtig meget tid udenfor og i det offentlige rum i det hele taget, og den stemning finder man også lidt af på ydre Nørrebro, synes jeg«. Hvis du fik en stor pose penge, hvad ville du så forandre i byen? »Jeg ville lave en klatreskov! Der lå på et tidspunkt én i Carlsberg-byen, men nu er den desværre lukket. Den brugte jeg ellers ofte med min familie og venner«. Hvad giver dig følelsen af, at du bor i en fantastisk by? »Jeg har tit rejst til større byer i Sverige, Norge og Finland. Men af alle de store byer i Skandinavien, så synes jeg alligevel, at København er den mest funky. Folk er funky og ikke så generte her. København er lille og stor på én gang. Og i København har man den her følelse af storby og lokal, hyggelig stemning samtidig.Det gør byen unik. København er et sted, hvor du kan snakke med alle. Og så har byen en masse forskellig natur at byde på, lige fra Holmen til Amager Strand og indre by. Og det hele kan nås lynhurtigt med cykel eller metro. Det er så dejligt!«. Hvad er det smukkeste sted i byen? »Københavns Havn. Her spiller de nye og gamle bygninger virkelig flot sammen.Jeg kan godt lide alle broerne, som binder alting sammen. Der er også bare en god stemning ved havnen. Der er altid masser af liv, synes jeg. Selv når det også er dårlig vejr, så går folk rundt dernede og hygger sig, og det kan jeg godt lide«. Hvad har København for meget af? »Der er en masse glas-og stålprægede kontorbygninger og hoteller, som alle sammen ligner hinanden. Der er en del nybyggeri, som ikke føles særlig hyggeligt.Mange af de lidt ældre bygninger i København har meget mere sjæl. Der er selvfølgelig også en masse smuk nyere arkitektur i byen, men meget af nybyggeriet falder ikke lige i min personlige smag«. Hvad ville du gøre, hvis du var overborgmester for en dag? »Så ville jeg skaffe flere billige boliger.Det må være det allerførste, jeg ville prøve at lave om på«. Hvornår kan du blive allermest irriteret på København? »Når folk i trafikken ikke holder godt nok øje med hinanden. Jeg kan også blive irriteret, når man hele tiden får de der advarsler i metro og tog om, at man skal passe på lommetyve. Det skaber en masse unødig frygt, når man skal høre de her advarsler så ofte i bus og tog. Det kunne jeg godt undvære«.ibyen@pol.dk .
Af alle skandinaviske storbyer er København den mest funky. Det mener koraspiller Dawda Jobarteh, der kan opleves flere gange under jazzfestivalen.
Hvad kendetegner dit kvarter? »Jeg bor på Rahbeks Allé på Frederiksberg, der ligger blandt en masse gamle villaer og det gamle Carlsberg. Frederiksberg er en meget konservativ kommune, men jeg elsker, at der er så roligt og landligt, der hvor jeg bor«. Har du et stamsted? »Jeg tror, at jeg har været på den kinesiske restaurant Fu Hao i Colbjørnsensgade minimum 500 gange. Jeg har spist ' dim sum' i alle byer i verden og har endnu ikke fundet noget, som kvalitetsmæssigt kan måle sig med den, de laver dernede.Jeg er kommet der, siden jeg lærte min kone at kende for 17 år siden, og i dag er det næsten vores anden spisestue.Vi føler os lige så meget hjemme der, som når vi spiser hos os selv«. Hvor i byen dufter der bedst? »Det gjorde der i mange år omkring det gamle Carlsberg, når vinden stod i den rigtige retning, og man kunne lugte, at de bryggede øl. Da jeg begyndte at brygge hjemme i mit køkken, hang den samme sødlige duft i væggene flere dage efter, jeg havde brygget. Min kone syntes ikke altid, det var lige sjovt, at alt hendes tøj lugtede af malt, men for mig var det et tegn på, at der blev brygget øl. Nu går jeg ned i Kødbyen til min egen bar Warpigs, hvis jeg savner duften. Her bliver der brygget øl direkte i restauranten«. Hvilken årstid synes du bedst om i byen? »Om sommeren er København den fedeste by i verden. Der er en meget mere afslappet stemning end om vinteren, hvor danskerne er meget indelukkede. Om sommeren spirer humøret. Lige så meget hader jeg København om vinteren, hvor alt er ucharmerende. Jeg gad godt at bo et andet sted om vinteren«. Hvordan bruger man bedst en solskinsdag i København? »Af en eller anden grund skinner solen altid i Kødbyen, og så er der mange gode restauranter dernede«. Hvad er det værste sted i København? »Jeg kan simpelthen ikke holde Indre By ud. Jeg kan godt lide Magstræde og de gamle brostensbelagte gader, men jeg synes, at Pisserenden er blevet noget..ja, pis, og at den første del af Strøget er helt forfærdelig. Det er så upersonligt og kaotisk. Fyldt med butikker, der sælger noget møg og dårlig mad til overpriser.Jeg prøver så vidt muligt at undgå at komme derind«. Hvor synes du, byen er mest farlig? »Jeg har indtryk af, at hvis man går inde på Strøget om aftenen, skal man ikke kigge for meget på nogle typer, før man kan komme i klammeri. Ellers synes jeg, København er en rimelig sikker og afslappet by. Medierne er ret gode til at fortælle om, hvor farligt der er på Nørrebro og Vesterbro. Viktoriagade, hvor jeg har flere af mine barer, blev engang kåret til den værste gade i København, men jeg har aldrig følt mig utryg der«. Hvad kan gøre dig rigtig vred, når du be-finder dig i København? »Det er helt klart cyklisterne. Når man løber meget, som jeg gør, føles det ofte, som om man er i krig med cyklisterne.Jeg plejer at kalde dem for cykelfascister.De her folk tror, at de ejer hele byen, fordi de sidder på en jernhest. Jeg ved godt, at man ikke må løbe på Cykelslangen ved Fisketorvet, men det er klart den hurtigste vej. Hver gang jeg gør det, bliver jeg mødt med kommentarer og tilråb, og det synes jeg er unødvendigt, så længe jeg ikke generer nogen. For jeg løber lige så hurtigt, som de cykler. Senere kan man møde den samme cyklist, som kører over fortovet«. Hvad gør dig flov i København? »Jeg skammer mig tit over serviceniveauet.Folk er uforskammede, og servicen herhjemme er gennemsyret af, at mindstelønnen er så høj. I USA, hvor folk er afhængige af drikkepenge, kan servicen godt gå over gevind, men det er også rart at føle, at de ikke bare kan stå og være skideligeglade. Hvis man er ansat i serviceerhvervet, er det for at yde en service.Jeg har rigtig mange udenlandske gæster, som ikke forstår, hvordan man kan tage et job og så samtidig virke, som om man synes, det er det værste job i hele verden«. Hvad synes du, København mangler? »Noget mere mangfoldighed og nogle flere gode etniske restauranter, hvor man kan få noget ordentligt sushi eller vietnamesisk og mexicansk mad. Jeg synes ikke, det er interessant at gå ud at spise i København længere, fordi mange restauranter ikke gør sig umage med at gøre maden autentisk. Vi lever i en globaliseret verden, hvor det ikke er særlig svært at skaffe de rigtige råvarer, men det virker, som om folk er for dovne. Og kunderne er også ligeglade«. alexander.jonassen@pol.dk 
Brygger og barejer Mikkel Borg Bjergsø savner duften af ølbrygning på Carlsberg. Han er træt af cyklister og byens slappe serviceniveau.
Sidste år løb tre dage med forkyndelse, aktiviteter og underholdning af stablen under kirkefestivalen Himmelske Dage i København.Festivalen bliver afholdt hvert tredje år i skiftende stifter over hele landet og inviterer mere end 300 kirkelige og ikke-kirkelige organisationer til at deltage.Men det er ikke nok. For sidste års arrangement var så stor en succes, at biskop over Københavns StiftPeter Skov-Jakobsen på det nyligt overståede bispemøde fremsatte et forslag om, at man i de to mellemliggende år, hvor festivalen ikke afholdes andre steder i landet, arrangerer Himmelske Dage i København." Forslaget lægger op til, at Himmelske Dage gøres til et ' kirkernes folkemøde' som en del af og midt i gadebilledet i storbyen," lyder det i oplægget.Kirken skal være lige så meget til stede i bybilledet som andre kulturelle begivenheder, siger Peter Skov-Jakobsen." Der er i forvejen mange andre arrangementer som jazzfestival og musikfestivalen Distortion. Derfor er det helt naturligt, at kirken også går ind og bliver en del af den sammenhæng," siger han.Hos kulturforsker og debattør Kasper Støvring, der jævnligt er en del af den kirkelige debat, møder forslaget overvejende opbakning. Han stiller sig dog kritisk over for, at det er i København, man vil afholde festivalen. Dels fordi det er en del af den centralisering, der foregår i landet, og dels fordi folkekirken har det svært flere steder i Udkantsdanmark." Det er godt, at kirken viser sig, så længe det er på et sagligt grundlag. Man skal ikke lade tidsånden bestemme og lave tiltag kun for at gøre kirken populær, men den har jo historisk set været en krumtap, der definerer idéen om sammenhængskraft, og derfor er det fint at gøre den til et omdrejningspunkt for arrangementer som dette. Men det er en kedelig tendens, at alting skal centraliseres omkring storbyen.Det er farligt at udtømme udkantsområder for opgaver og initiativer, for det kan gøre, at de mister deres betydning," siger Kasper Støvring.Forslaget møder også opbakning hos Finn Slumstrup, der er tidligere formand for Grænseforeningen og jævnligt en del af debatten om kirke og Udkantsdanmark.Men han er ikke enig i, at det er negativt, hvis Himmelske Dage bliver afholdt i København i de mellemliggende år." Alt, hvad der kan rette opmærksomhed og fokus på folkekirken og kristendommen, byder jeg velkommen.Folkekirken er under pres alle steder. Jeg synes for så vidt ikke, at der er noget problem i, at det holdes i København, for initiativet er rigtig godt," siger han.Peter Skov-Jakobsen understreger dog, at København som lokation ikke er et krav, men et forslag. Det handler om de mange sociale og kulturelle arrangementer, der foregår på festivalen, mener han." København er det sted, hvor det er nemmest at afholde festivalen. Her kan man få fat i politikere og kulturpersonligheder.Det er ikke definitivt, men vi har fremlagt forslaget, og nu skal det indgå i en forhandling," siger Peter Skov-Jakobsen.Kirken ville have gavn af at placere Himmelske Dage flere forskellige steder rundt i landet, mener Kasper Støvring." Der er masser af ildsjæle rundt omkring i landet, og de skal have rammerne til at lave deres arrangementer, også de kirkelige," siger han. J 3På Himmelske Dage i maj 2016 var Københavns indre by fuld af arrangementer og debatter. Her ses akrobater på Nytorv.- Arkivfoto: Leif Tuxen.fogde@k.dk Alt, hvad der kan rette opmærksomhed og fokus på folkekirken og kristendommen, byder jeg velkommen. FINN SLUMSTRUP, DEBATTØR OG TIDLIGERE FORMAND FOR GRÆNSEFORENINGEN.Fakta: Himmelske dageEn tre dage lang kirkefestival med blandt andet forkyndelse, oplæg og musikalske og kulturelle arrangementer. Blev første gang afholdt i 1967 under navnet Danske Kirkedage, og afholdes hvert tredje år i forskellige danske byer.Sidste år blev kirkedagene afholdt i København og hed for første gang Himmelske Dage.
Afhold festivalen Himmelske Dage i København de år, hvor den ikke holdes andre steder, lød et forslag på bispemøde for nylig. Forslaget møder opbakning, men også bekymring over centralisering i en tid, hvor kirken er under pres i Udkantsdanmark.
Fra de nyrenoverede værelser på 71 Nyhavn er der flot udsigt til bl. a. Skuespilhuset, Operaen og Papirøen, der ligger på den anden side af havneløbet.Nedenfor forbinder den nye inderhavnsbro Indre By med Christianshavn og Holmen, og i ét væk forcerer cyklister og gående den nye trafikåre. Nogle stopper op og får sig et hvil på udsigtsplatformene. Her i den tidlige aftenskumring tager København sig smuk og indtagende ud.Vi er i et af hovedstadens områder, der er mættet med historiske begivenheder. Nyhavn blev udgravet fra 1671-73 fra havnen til Kongens Nytorv, og langs de to kajgader ligger på rad og række fredede gavlkvisthuse med karakteristiske spraglede facader - det nok flittigst forevigede postkortmotiv fra København. Slaget på Reden udspillede sig i 1801 et stenkast væk, og senere boede H. C. Andersen her ad flere omgange. For den forfængelige digter talte det helt sikkert på plussiden, at stedet i hans samtid var tilholdssted for tidens største teaterfolk, heriblandt den store forelskelse, skuespillerinden Jenny Lind. Fra nr.20 skrev Andersen i 1835 sin første eventyrsamling.I nr. 67 vendte han tilbage for at bo efter sine personlige eventyr i udlandet. Og i nr. 18 boede han indtil kort før sin død. Siden hen blev kvarteret kendt og berygtet som Københavns Red Light District og som et sted, hvor øretæverne hang løst i luften.Da man i begyndelsen af 1980' erne omdannede solskinssiden, den med de ulige numre, til gågade, blev Nyhavn igen et sted, hvor pæne folk kunne færdes, og inden for de seneste år er Nyhavn for alvor blevet revitaliseret med en opgradering af spisesteder, som også gerne frekventeres af stamkunder.Gastronomisk opgraderingI denne ånd har 71 Nyhavn Hotel, der drives af hotelkæden Arp-Hansen, inviteret én af byens gastronomiske sværvægtere indenfor. Sea By Kiin Kiin, der laver elegant og eminent god thaimad, er en aflægger til Michelin-restauranten Kiin Kiin og en del af en voksende familie af asiatiske spisesteder af høj kvalitet, som ejes af makkerparret Lertchai Treetawatchaiwong og Henrik Yde Andersen. Restauranten har til huse i stueetagen på hotellet, der ligger i et af Nyhavns smukkeste gamle pakhuse fra 1804. Og det er ikke tilfældigt, at man har rakt ud efter netop folkene fra Kiin Kiin, fortæller administrerende direktør Dorte Krak: »Vi har de senere år oprustet generelt på den gastronomiske front, og da vi var i gang med renoveringen af hotellet her, besluttede vi også at gøre noget på madsiden for at kunne give folk en komplet oplevelse. Hotellet ligger jo i et hus, der tidligere blev brugt til opmagasinering af krydderier og andre varer fra østen, så hvad var mere naturligt end at alliere sig med nogle af de fremmeste ambassadører herhjemme indenfor det asiatiske køkken,« forklarer Dorte Krak og fortsætter: »Der er ikke helt samme tradition i Danmark for at gå ud at spise på hoteller, som der er mange andre steder rundt om i verden, men det er noget, vi gerne vil være med til at lave om på.Her kan vi naturligvis tilbyde vores hotelgæster en fantastisk beliggenhed og en international atmosfære, men vi vil også gerne være et sted for forretningsfolk, lokale københavnere, kærestepar og folk, der skal have noget at spise, inden de skal i teatret.En flot kunstsamling71 Nyhavn er også leveringsdygtig i kunstoplevelser.Hotellets kunstsamling har rødder i den europæiske avantgardebevægelse, COBRA, som blev dannet i 1948 i Paris. Flere værker kan bl. a.ses i hotellets restaurant og foyer. Blandt kunstnerne i samlingen er Carl-Henning Pedersen, Ejler Bille og Asger Jorn, der regnes blandt de største danske kunstnere gennem tiden. Hotellets stifter og tidligere ejer, Alf Arp-Hansen, udfoldede sig i øvrigt selv som både murermester og kunstner. Han malede seks værker særligt til hotellet, og også disse kan opleves på tæt hold.Selvom Nyhavn har fået en overhaling de senere år, er det fortsat et af de meget livlige strøg i byen - ikke nødvendigvis et sted man forbinder med nattero. 71 Nyhavn ligger dog i den mere stille ende, og god lydisolering sørger for, at man kan stå udhvilet op til al hurlumhejet. 71 Nyhavn Hotel, Nyhavn 71. www.71nyhavnhotel.dk Sea by Kiin Kiin. Nyhavn 71. www.seabykiinkiin.dk.rejseredaktionen@jp.dk Nyhavn blev udgravet fra 1671-73 fra havnen til Kongens Nytorv, og langs de to kajgader ligger på rad og række fredede gavlkvisthuse med karakteristiske spraglede facader - det nok flittigst forevigede postkortmotiv fra København.Hotellet ligger jo i et hus, der tidligere blev brugt til opmagasinering af krydderier og andre varer fra østen, så hvad var mere naturligt end at alliere sig med nogle af de fremmeste ambassadører herhjemme indenfor det asiatiske køkken.
I et af Nyhavns smukkeste gamle pakhuse har Arp-Hansen inviteret en af Københavns mest dagsordenssættende restauratører indenfor. Foruden god mad kan man også nyde COBRA-kunst og bevæge sig rundt i en del af hovedstaden, der er rig på Danmarkshistorie og spor efter H. C. Andersen.
Jeg kan lige så godt indrømme det: Sammenstillingen ' fransk' og ' café' klinger i sig selv godt i mine ører. Erfaringen er, at det franske islæt ofte afspejler sig i en appetitlig menu og et godt, afslappet værtskab uden større falbelader. Den opskrift synes også at passe godt til københavnernes temperament. I hvert fald virker det, som om hovedstadens franske cafeer klarer sig bedre end gennemsnittet, og flere af dem har fået et - for cafeer - usædvanlig langt liv. Tænk blot på Sebastopol på Sankt Hans Torv (22 år gammel) og Café Viggo på Værnedamsvej (23 år gammel).Voulez-vous viste sig under vores besøg også at være så gedigen, at den formentlig bliver et langtidsholdbart indslag på den københavnske caféscene.Cafeen har allerede i godt tre år budt gæster bienvenue i en af Indre Bys skæve, gamle bygninger. Sådan en adresse, hvor væggene buler af gammelt bindingsværk, og blyanten ruller væk, hvis du taber den. Indretningen er nærmest spartansk med hvide vægge, små kvadratiske borde og enkle stole med lammeskind.Menuen byder på morgenmad og brunch med croissanter, croque-monsieur og blødkogte æg, og til frokost og aften kan man vælge mellem varme sandwich, quicher og tarte flambée (en alsacisk form for pizzatærte), salater samt oste-og charcuteriplatter.Det hele til meget rimelige priser.Børsmæglernes godbidEt stykke quiche med gedeost, spinat og æble (55 kr.) blev serveret lækkert lunt med et flydende indre af ostet godhed.En lille skål med quinoasalat (25 kr.) udgjorde et sundt modstykke med grapefrugtdressing, grønkål, krydderurter og knas fra solsikkekerner. Også pizzatærten med baconbidder, løg og ost (60 kr.) holdt fint niveau med en tynd, sprød bund og en topping, som de fleste ganer ville være glade for. Ikke luksuriøst, men en rigtig rar hverdagsfrokost.Dertil fik vi hver et glas (lidt for) kølig hvidvin (55 kr.), og den franske fyr, der styrede både køkken og gæster, sørgede uden videre for, at der også kom en flaske postevand på bordet. I det hele taget besad han den der tjekkede skødesløshed - som en, der er født med et servicegen og er høflig, ser gæsternes behov, før de selv finder på at formulere dem, og ikke bare svarer med ja eller nej, men med en lille, fint doseret anekdote, så man går beriget fra bordet. Og så formåede han endda også at brygge ordentlig kaffe. Både café au laiten og en café noisette (espresso med blot en smule mælk og med en nøddefarvet kulør) var, lige som de skulle være. Masser af fyldig kaffesmag, så man næsten blev lykkeligt mæt af blot en lille tår. Til kaffen nød vi, ja nød, kage fra disken, der blandt andet bød på chokoladekage og tarte au citron. Vi nappede en financier - opkaldt efter de børsmæglere, der fik tilbudt kager i guldbarreform uden for Børsen i Paris i 1890' erne - og fik en lun, lækker kage med sprødt ydre og en fyldig smag af smør, hindbær og mandel.En ægte godbid. Det var det store stykke af en galette des rois også. Kagen hører godt nok traditionelt til den franske helligtrekongerfejring, men smager også godt på andre af årets dage med sit fyld af mandelmasse, pærer og smørsprøde dejflager. I kagen var også en hel mandel, og de, der fandt den, kunne få æren af at være konge eller dronning for en dag. Vi fandt den ikke, men følte os alligevel ret heldige med at have besøgt Voulez-vous. Merci.birgitte.kjaer@pol.dk Fakta: Voulez-vous # billigtipisserenden # finerefranskekager # cafeaulaitFTW # følgtricolorenHipnessfaktorQuinoa i salaten og skiferplader til servering er det nærmeste, man kommer på tidstypisk trendiness hos Voulezvous.Ellers står den på enkelhed, så man kan holde fokus på mad og drikke og samtale med dem, man er taget på café med. Det er ikke her, man bliver opdateret på de nyeste impulser på caféscenen.Til gengæld har stedet potentiale til at blive en caféklassiker.Dyr vs. billigAlt virker billigt. Man kan selvfølgelig søle sig til med helflasker rødvin til 235 kroner stykket, men selv det er jo en slik i forhold til andre cafeers priser. Et stort stykke kage koster 40 kroner. Det virker måske af meget, men kvaliteten taget i betragtning er det et godt køb. Ikke mindst sammenlignet med at man nogle steder betaler 30 kroner for en dårlig cupcake i dukkehusstørrelse.DommenVoulez-vous er et godt sted at kende med sin centrale beliggenhed, med et indbydende udvalg til rimelige priser og med yderst behagelig betjening, ikke mindst. Meget sympatisk.Cafeen serverer hverdagsmad af den slags, en franskmand gerne vil spises af med. Det vil vi også gerne. Og tøver ikke med at give anbefalingen videre.
CAFEKONTROL VOULEZ-VOUS? En fransk café i Pisserenden formår at servere gedigne retter til lave priser, levere opmærksom service og lune kager, man kommer tilbage for smage igen og igen. Voulez-vous? Ja, vi vil.
Maersk Oils nye domicil i København tegnet af PLH ligger passende maritimt lige ud for Oslobådens anløbskaj, hvor det lukker det sidste hjørne i bebyggelsen omkring Amerika Plads. Det er blevet en ganske fin bygning, hvis bløde runde hjørner og stærke horisontale markering giver indtryk af et hus, der er formet af trafikken, der suser forbi ad Kalkbrænderihavnsgade. Men det er også en hilsen til de noget skarpere afrundede hjørner hos naboen i advokatfirmaet Plesners høje kobbertårn.Det er gjort i gedigne materialer med granit, stål og glas, der dominerer facaden, men som det er kutyme i Mærskkoncernen, er der hverken show-off, ødselhed eller opulens at spore.PLH har tegnet et hus, der emmer af korpsånd og enhed og alligevel er noget af en omvæltning fra udtrykket i moder-firmaets forskansede fort på Esplanaden.På Amerika Plads er der gigantiske vinduesflader, og de giver ikke bare skøn udsigt til havneomgivelser og jernbane.De giver også et generøst kig ind i huset udefra. Det er nye tider i Mærsk-koncernen.Husets kantine er placeret i stuen og er med et godt træk blevet placeret uden for husets stramme sikkerhedsparameter.Det betyder, at man reelt forlader arbejdspladsen, når man går i kantinen, men det tillader også, at man til sommer kan stille borde udenfor, og arbejdspladsen således kan komme til at bidrage til liv i gaden. Noget det ellers skorter på i denne del af havnen med store bolig-og erhvervsbebyggelser i den dyre ende og et forretningsliv, der kæmper for at overleve blandt de mange boliger uden bopælspligt og et byområde, der aldrig har fået en afgørende attraktion og derfor ikke kan undgå at føles lidt som et fortabt led mellem Nordhavn og Indre by.Og Maersk Oil, som kontorhuset er skræddersyet til, er netop blevet solgt til franske Total, og hvad sker der så med den spritnye bygning? TJA, DER ER allerede i designet taget højde for, at vore dages erhvervsliv er omskifteligt.Huset er bygget af A. P. Møller - Mærsk-koncernen, men ejes i dag af Jeudan, der lejer det ud til Maersk Oil, og bygningen er designet til at kunne opdeles til flere lejere og fungere som et kontorfællesskab, hvis de nye ejere skulle beslutte sig for at opsige lejemålet. Huset kan opdeles på kryds og tværs, men det er slet ikke opsplitning, der er dets udtryk.Det er samling.Fra facadebåndene, der løber som skyggen på kaptajnskasketter over vinduerne på alle etager, til etageforkanter, der sømløst skiller sig ud fra og smyger sig ind i væggene igen i atriet, er der en stærk grad af enhed og samling i huset, der er indrettet som et åbent kontorlandskab omkring et centralt atrium.Trapperne er forholdsvis smalle, og man opfordres til at holde i fast i gelænderet - en sikkerhedsforanstaltning, der er taget med fra boreplatformene og er med til at give medarbejderne forståelse for produktet.Midt i denne karakter af enhed er det lykkedes at skabe en stor rumlig variation, som den formiddag, jeg besøger huset, synes at blive udnyttet til fulde. I det store atrium er der lavet en lounge på gulvet, som er afskærmet af høje rygge på siddemøblerne, og på balkonerne rundtom er der nicher med køkkener og borde til uformelle møder og små tomandsborde, der med en fin skylampe over kommer til at minde om en hyggelig restaurant. At man kan nå den variation fra det store til det små i et og samme åbne rum, er imponerende og afspejler en solid styring af både de visuelle, rumlige og akustiske virkemidler.Atriet er løseligt adskilt fra de åbne kontorlandskaber ude i bygningens periferi af kerner af toiletter, elevatorer, møderum og lignende. Ved at pakke den nødvendige teknik sammen over gangarealerne langs kernen og kombinere lysarmaturer og ventilation er det lykkedes at skabe en fri loftshøjde på tre meter ved arbejdspladserne.PLH ARKITEKTER stod også bag Allerhuset, et andet prominent kontorhus i Københavns Havn, der som en skibsstævn skyder frem af Havneholmen foran indkøbscentret Fisketorvet. Allerhusets trekantede grundplan og anderledes funktion med mange adskilte redaktioner giver bladhuset en anden indre opbygning med et atrium, der går som en kløft ind gennem kontorerne og munder ud i en større åbning ud til vandet. Maersk Oil er et mere klassisk atriumhus, gedigent og gennemført til den lidt strømlinede, sømløse ende af spektret, men overalt med en væsentlig fornemmelse for den rumlige variation og betydningen af små kroge, der giver tryghed i det store rum. Det er høj kvalitet.karsten.ifversen@pol.dk 
Maersk Oil har fået et domicil, hvor man tager sikkerhedsadfærd fra boreplatformen med på kontoret. Arkitekturen er elegant, sømløs og underspillet, men med blik for kroppens krav i et stort åbent rum.
Han lever af fest, farver og masser af feel good og havde nok gerne undværet den seneste sag: André Rieu er sigtet for medvirken til børnearbejde og skal i tilfælde af en dom betale op mod en million kroner i bøde.Den hollandske stjerneviolinist har længe været både elsket og hadet. Millioner af fans betaler store summer for hans shows og er set græde af bevægelse over de lette udgaver af klassisk musik. Kritikerne kalder de selvsamme shows for klistrede og kan knap nok se kunstneren i ham - snarere en lidt for udspekuleret forretningsmand.Og han ved det godt. Hans mor har faktisk slået hånden af ham og ønsket sig en anden dreng. Hun syntes simpelthen ikke, han skulle bruge sit violinspil til sådan noget! Drengen ville i virkeligheden bare efterligne sin far. Som lille var han ofte med den kendte dirigent på arbejde og fandt stemningen ved de klassiske koncerter »elitær og snobbet«, som han sagde til Berlingske sidste år. Faderen spillede til gengæld gerne valse af Johann Strauss d. y.som ekstranummer og kunne se folk lyse op og virke nærværende i de minutter. Så man kunne jo have hele arrangementer med den slags musik, tænkte sønnen, og gjorde selv alvor af ideen.»Men det var en fejl,« siger han. »Jeg var pludselig ikke god nok i deres øjne.« Han har så heller ikke været lige populær altid. Selv om han i dag ejer store produktionsselskaber og har hundreder af mennesker i sit sold, er han permanent bange for fallitten.For han gik konkurs med en gæld på 194 millioner kroner for nøjagtig ti år siden.André Rieu var klar til turné med sit 47 mand store Johann Strauss Orchestra og ville prøve noget nyt: Koncerterne skulle fra nu af henlægges til en gigantisk kopi af det vidunderlige Schloss Schönbrunn i Wiens indre by. Han havde skudt godt en kvart milliard kroner i sit projekt og endte med en balsal på 300 kvadratmeter og en scene på 125 meter i bredden plus 100 teknikere til det praktisk.En chance tilFiaskoen var total. Rieu havde forregnet sig dramatisk. Banken stillede på hans hjemlige minislot i Maastricht - i øvrigt samme slot, hvor musketeren d'Artagnan døde! - og ville have det hele.Eller rettere: Bankens direktør anede musikerens muligheder. Han kiggede op fra kaffekoppen og gav ham én sæson mere. André Rieu arbejdede dag og nat den næste tid og gik samtidig all-in på den stil, han i dag er kendt for - dårlig smag eller ej.Og han vandt. Virksomheden blev gældfri efter ganske få år og kører i dag med både lyserøde drømme og sorte tal på bundlinjen.At smagsdommerne ikke kan snuppe ham, tager han bare med. For ingen kan sætte en finger på selve kvaliteten af hans orkester. Musikerne hører til fagets bedste overhovedet og gives i øvrigt rimelige arbejdsforhold både økonomisk og psykologisk. Et menigt medlem af orkestret fik for eksempel hjerteproblemer en morgen sidste år, hvorefter Rieu aflyste hele arrangementet samme aften.Lyttere med smag er ligeglade. De bryder sig simpelthen ikke om violinisten med bølger i håret. Fransk TV gennemførte et meget omtalt eksperiment foran den fornemme Salle Pleyel i Paris for nylig. De gav ti mennesker hovedtelefoner på og afspillede klassiske stykker.Alle ti smilede og nikkede og ville gerne høre mere fra den kant. Lige indtil André Rieus navn blev nævnt. Ikke én af forsøgspersonerne ville stå ved den smag, de havde haft fem minutter før.Aftenens største bifaldDen seneste sag ville så ubetinget være pinlig for Rieus hold. Hvis der altså er noget om den.Han gik i 2015 sammen med panfløjtespilleren Gheorghe Zamfir - jo, jo, han lever skam endnu og fik engageret en gruppe rumænske børn som solister.Problemet? Sæsonens show varede til midnat. Børn må efter hollandsk lov ikke arbejde efter kl. 23.André Rieu har sat tunge lovfolk på den ærgerlige forseelse og klarer muligvis frisag. Juristerne har allerede fået halveret hans bøde.For ja, børnene var oppe til midnat, men deres optræden var færdig flere timer før. De kom kun ind på scenen igen for at bukke og modtage aftnens største bifald.Dommen ventes 4. december.shx@berlingske.dk Fakta: BLÅ BOG André RieuFødt 1949 i Maastricht som søn af en dirigent af samme navn.Studerede til 1977 hos legendariske André Gertler på musikkonservatoriet i Bruxelles.Grundlagde i 1987 sit Johann Strauss Orchestra med 12 medlemmer og kan i dag turnere med op mod 150 musikere.Fokuserer på klassisk musik og har også pop-og folkemusik på programmet.Har solgt flere millioner album og har otte gange fået en platinplade i sit hjemland.Bor i Maastricht med sin manager og hustru siden 1975, Marjorie.
André Rieu har medvirket til børnearbejde og kan blive idømt en gigantisk bøde. Men den populære musiker klarer muligvis frisag - og han har under alle omstændigheder haft større udfordringer.
Han er et kendt ansigt i det københavnske natteliv, hvor den 48-årige tv-vært som en anden Peter Pan i årevis er fløjet fra den ene kvinde til den næste. For Claus Elming ønsker ikke at binde sig. Men han vil gerne have børn og være en aktiv far.' Score-Claus'. Casanova-Claus'. Kært barn har mange navne. Og for mange kvinder er Claus Elming et ' kært barn'.Den 48-årige vært på ' Vild med dans' har i årevis taget for sig af retterne, når kvinderne bød sig til. Det har han aldrig lagt skjul på.»Jeg har haftmasser af kærester.Men ikke mange længerevarende.Mit længste forhold varede i tre år, og det var en, jeg boede sammen med i Aarhus. Vi gik fra hinanden i år 2000. Jeg har intet imod at være alene og har levet det meste af mit liv som single,« fortæller Claus Elming til BT.Den eneste eneDa han var yngre, troede han fuldt og fast på, at den eneste ene, hende han skulle have børn med og leve sammen med til deres dages ende, nok skulle dukke op. Men med tiden er de romantiske drømme blevet afløst af en mere pragmatisk kalkule i forhold til at blive far.»Jeg er kommet dertil, at hvis jeg skal have børn, hvilket jeg gerne vil, skal det være i en fiks ordning med en kvinde, der er indstillet på, vi ikke skal være kærester, men kun få nogle børn sammen. Det skal ikke være en tilfældig kvinde, for hun skal have nogle værdier, jeg sætter pris på. Og så skal vi være enige om børneopdragelsen.« Det er du afklaret med? »Ja.« Han har ingen problemer med, at et eventuelt barn ikke er lavet i kærlighed mellem to mennesker.»Det er jo set før. Og så er jeg jo så frygtelig praktisk anlagt.« På tv toner han p. t. frem i skarpt sort jakkesæt og spejlblanke laksko, når han er vært på ' Vild med dans'.Men privat trækker han i cowboybukser med let hængerøv og vikler et tørklæde lige så mange gange om halsen som Ulla Terkelsen. Og da han -også -er bidt af cykelsporten, kommer han selvfølgelig cyklende til den café i indre by, hvor BT møder studieværten.Claus Elming er fra messebyen Herning.Hans forældre, der i mange år var hans rollemodeller, kan fejre guldbryllup i næste måned. Og hans bror har produceret tre børn, som Claus Elming forguder.Alligevel er den eneste ene ikke kommet hans vej forbi. Bortset fra en enkelt lidenskabelig forelskelse i en cubansk kvinde. Men forholdet brast efter et år pga. den geografiske afstand.Er du for svær at være sammen med? »Ja, kommer det prompte. Jeg tror, jeg er lidt besværlig at være sammen med. Jeg er nok blevet en excentriker Jeg er nok også lidt for forvænt med den livsstil, jeg har.«.Impulsiv livsstilLivsstilen består i, at han gør præcis, hvad han har lyst til. Det kan være helt spontant at tage til London to weekender i træk eller tage et smut til USA. Eller reagere impulsivt på en invitation, der dumper ind samme dag.»Jeg har ikke behov for at skulle tage hensyn til nogen. Hvis der kommer en (kvinde, red.) ind, så kan jeg måske ikke gøre lige det, jeg har lyst til,« forklarer han.Kan det ikke være fordi, du ikke har prøvet at blive så forelsket, at du ikke har lyst til at være sammen med andre end hende? »Jo. Det kan godt være. Han trækker lidt på det. Det er der, hvor jeg måske er lidt anderledes. For jeg elsker at være sammen med mange forskellige mennesker, så det ikke er den sædvanlige trummerum, hvor det er de samme ting, man taler om eller gør.« Claus Elming bliver stille et øjeblik og kigger ud på mylderet af kvinder på barsel med deres babyer i barnevognen foran cafeen.»Jeg tror, det er lidt det samme med piger. Dét at skulle affinde sig med kun at være sammen med én. Jeg kan godt lide spontanitet og muligheden for bare at lave det, jeg har lyst til, og være sammen med dem, jeg har lyst til.«.lots@bt.dk '' Jeg er kommet dertil, at hvis jeg skal have børn, hvilket jeg gerne vil, skal det være i en fiks ordning med en kvinde, der er indstillet på, vi ikke skal være kærester, men kun få nogle børn sammen Claus Elming.
INTERVIEW Den 48-årige ' Vild med dans'-vært har altid nydt singlelivet, men lysten til at få børn har meldt sig.
Den etablerede gallerist Susanne Ottesen - som også er en af hovedkræfterne bag Chart, weekendens kunstmesse i København - åbner efterårssæsonen med den lige så etablerede danske billedhugger Kirsten Ortwed. Hende er jeg altid lidt nysgerrig på, fordi hun gennem årene har levet lidt parallelt til den hjemlige kunstscene - i den tyske kunstkommerzby Køln og i den italienske kunstner by Pietrasanta, kendt for marmorbrud og dygtige stenhuggere. Sidstnævnte har Ortwed givet haft brug for til den aktuelle udstilling.Jævnt fordelt over galleriets mørke terrazzogulv ligger ni store stenskulpturer. Afhængigt af hvorfra stenen kommer - sort mexicansk onyx, rød tyrkisk onyx eller grøn iransk onyx - fremviser skulpturerne de mest utrolige marmoreringer og farvetegninger. Det lyder tungt, og er det sikkert også, men det ser ikke sådan ud. Dels er stenene formgivet som vredne skaller, en slags svævende stykker papirer, der ofte kun berører gulvet i få punkter. Dels, og typisk for Ortwed, ligger de ikke på en sokkel eller en plint, men direkte på gulvet. Eller rettere: De ligger direkte på et net optegnet med koboltblå tape, som afmærker territoriet for hver enkelt skulptur, men som også ophæver graviteten og sender udtrykket i retning af digitale 3D-gengivelser af hud eller geologiske landskaber, som man kender det fra alverdens skærmblå tegneprogrammer.Skulpturerne er pudset op lige til det stenfedtede niveau. Det er i sig selv lækkert.Men hos Ortwed er der altid et mere cool koncept. De vredne skaller er nemlig hugget, slebet og pudset i relation til støbeforme anvendt til et tidligere værk af kunstneren, som illuderer en meteorit, der faldt ned i den norske by Moss, hvor denne skulptur nu er placeret. Så ud over de millioner af år, som de ni sten hos Ottesen antageligt har på bagen, rummer de altså også en slags negativformer af et himmellegeme. Det er imponerende meget tidsrum, rumtid og urtid for ni sten på et terassogulv i indre by.Omtrent midt i det område af Københavns nordvestkvarter, som for tiden er centrum for den igangværende bandekonflikt, ligger fire af byens store kommercielle gallerier - Nicolai Wallner, Nils Stærk, David Risley og Christian Andersen. Sidstnævnte kører et program med herboende og internationale kunstnere, hvis udstillinger indimellem er af en kvalitet, som man kan møde i en mindre kunsthal.AKTUELT er det svenske Astrid Svangren - en af sin generations (f. 1972) mest udtalte repræsentanter for genren »maleri i et udvidet felt«, hvilket kort fortalt betyder, at Svangren tager afsæt i maleriet, men at værkerne ofte foregår ude i rummet og gerne langt væk fra både lærred og malertube. I Svangrens tilfælde udmønter det sig typisk i et skødeløst udtryk, hvor krøllede silkestoffer ligger tilsyneladende tilfældigt på gulvet gerne med et feminint drys af eksempelvis tørrede blomster eller pastelfarvet silkebånd.For en nybegynder udi Svangrens univers vil denne udstilling - med en stor blød silkepompon på gulvet eller et stykke hængende stof med en fernis af bivoks og voksdyppede hestehårsfletninger - nok fortsat synes både grænseløs og skødesløs. Alligevel er det den strammeste udstilling, jeg længe har set fra Svangrens hånd. Det er ikke kun, fordi Svangren denne gang viser deciderede malerier (der er både olie og kridt på MDF-plader), men fordi samtlige malerier, stofværker og øvrige vægværker denne gang hænger på en træliste, som går hele vejen rundt i gallerirummet - lidt som man indimellem ser det på ældre museer, hvor der ikke må bores i væggen. Her dog i en mere venlig hippieversion med værker hængende fra Steinerbørnehavens knagerække.Det lidt strammere udtryk gør det nok lettere for galleristen at »arbejde med udstillingen«, som det hedder på gallerisprog.Det ændrer ikke ved, at det klæder Astrid Svangren at stramme hestehår og silkebånd lidt, bare en gang imellem.HELENE Nymann er et nyt navn for mig, og Rundetårns bibliotekssal er et stort, lidt anderledes udstillingsrum. Så hvorfor ikke tage chancen. Midt i rummet hænger en stor, hvid polystyren-skulptur og drejer langsomt i de usynlige nylontråde. Den ligner umiddelbart en abstraktion over en smidig yogapositur, men viser sig at være en forstørrelse af Hippocampus, den mekanisme i vores hjerne, som styrer vores hukommelses-og orienteringsevne. Og apropos associationer, så fremgår det af den vel ordrige pressemeddelelse, at udstillingen netop handler om associativ tænkning, hukommelsesindtryk og erindring. Det fremgår mest konkret i den 11 minutter lange videoinstallation, som tager os med på en kameratur gennem tomme værelser i kunstnerens barndomshjem - og mere abstrakt i de cirkulære stålringe fyldt med farvet voks, som også hænger i det store rum som en slags minimalistiske drømmefangere.Der er noget gyngende og svimlende over Helene Nymanns udstilling - alene i kraft af en udstillingstitel, som rummer udtrykket »Ars Memoria«, der trækker os tilbage til antikkens mnemotekniske forestillinger. Men det er altid godt at slå et stort brød op, især i Rundetårn.
Gallerirunden. Kunstsæsonen er åbnet i København - med sort mexicansk onyx og tekstiler dyppet i bivoks.
Forleden skete der noget fantastisk. Jeg ramte en af de grønne bølger på vej til arbejde og skulle ikke stoppe for rødt lys en eneste gang ti lyskryds i træk.Det vilde var, at jeg ikke gjorde noget særligt for det. Jeg cyklede hverken ekstra langsomt eller ekstra hurtigt, mine fødder trampede bare i pedalerne i en helt naturlig takt, og så ramte jeg grønt. Hver gang.I de første tre kryds med grønt lys lagde jeg ikke rigtigt mærke til det, og jeg følte mig også lidt bagud et par gange, når jeg blev overhalet af de lycraklædte med skiftetøj i attachemapperne på vej mod indre by.Men så gik det op for mig, at de hurtige cyklister aldrig nåede særlig langt foran mig, fordi de måtte vente på skiftet fra rødt til grønt lys - i modsætning til mig, der med en horde af andre cyklister i samme tempo kunne glide fra det ene grønne lyskryds til det andet.Vi var en masse cyklister i en afslappende takt, som aldrig skulle stoppe op, og da jeg nåede op på det tiende grønne lys, frydede jeg mig så meget over det, at det næsten føltes som om, jeg blev båret frem på cykelstien. På et tidspunkt overhalede mit cykelfelt endda - i ro og mag - en Porsche 911. Det var opløftende. Og det var ikke engang hårdt.Det var først, da jeg nåede frem til avisens cykelparkering, at jeg rigtigt forstod, hvorfor jeg var blevet så glad på cykelstien: Jeg blev belønnet for at være gennemsnitlig.Fordi jeg cyklede i en hastighed, som de fleste på de københavnske cykelstier transporterer sig i, var lyskrydsene indrettet til mig. Den grønne bølge hyldede det gennemsnitlige.Blind for mine privilegier har jeg tidligere ærgret mig over min gennemsnitlighed. At jeg fungerer bedst med otte timers søvn ligesom de fleste andre, og at jeg også synes, at matematik på A-niveau er svært. Det er ikke de okay-gode, middelmådige journalister, som løber med priserne. Det er ikke de gennemsnitlige, som får de smukkeste mænd, og det er slet ikke de gennemsnitlige, som lever de mest spektakulære og interessante liv. Sådan har jeg i hvert fald tænkt.Men mit velbehag ved det gennemsnitlige har nok været der et godt stykke tid, og jeg tror, at det begyndte med Berlingoen.Da jeg fik et job i det sydfynske med ufleksibel offentlig transport, blev jeg nødt til at anskaffe mig en bil, og da min far ved samme lejlighed fik en Berlingo i bytte ved en handel, var det den, jeg endte med.Jeg indrømmer gerne, at en Berlingo er langt grimmere end en gennemsnitlig bil, der er faktisk ganske få biler, som er grimmere.Men med tiden blev jeg glad for den.Det er dejligt, at den er rummelig og kan køre, men det bedste ved den er faktisk, at der er utallige Berlingoer på de danske veje. Rigtig mange, når man først begynder at lægge mærke til det.Hver gang jeg møder en anden på min vej, som sidder i en Berlingo, bliver jeg glad og føler mig mindre alene - mere almindelig.Det ekstraordinære bliver hyldet i vores verden. Vi higer efter præstationer ud over det sædvandlige.Det virker som om, at det altid er dem, der kun sover fem timer i døgnet, som bliver topchefer.Men paradoksalt nok er vores samfund indrettet efter det gennemsnitlige - og heldigvis for det, for gennemsnittet klarer sig jo egentligt ret godt. Vi kommer i hvert fald frem på cykelstierne.Catarina Nedertoft Jessen er journalist på Dagbladet Information.Klummen er udtryk for skribentens egen holdning.catjes@information.dk Fordi jeg cyklede i en hastighed, som de fleste på de københavnske cykelstier transporterer sig i, var lyskrydsene indrettet til mig.Den grønne bølge hyldede det gennemsnitlige.
Det ekstraordinære bliver hyldet i vores verden, og vi higer efter præstationer ud over det sædvanlige. Men vores samfund er indrettet efter det gennemsnitlige - og det er virkelig heldigt for mig.
I dag fylder journalist og forfatter Lise Nørgaard 100 år. Hun blev journalistelev i 1935, og hendes journalistiske motor er ikke slukket.Da der i sidste måned blev uddelt Publicist-priser, fik Lise Nørgaard Den Danske Publicistklubs Ærespris for en mangeårig og fremragende indsats.I forbindelse med overrækkelsen af prisen blev hun spurgt, hvad en journalists vigtigste karaktertræk er. Hun svarede: nysgerrighed og disciplin. Selv har hun begge dele.Hendes navn forbindes i dag med tv-serien " Matador" i en grad, så det skygger for det lange virke, som gik forud for serien. Som ung journalist viste hun sig som en velskrivende skribent, der ikke sagde nej til udfordringer. Det kom blandt andet til udtryk i de reportager, hun skrev fra Hamburg efter Anden Verdenskrig: " Hamburg rydder nu op i sine ruiner.For en fremmed synes dette arbejde omtrent så håbløst, som hvis en myrekoloni tog sig for at flytte Himmelbjerget, for milliarder af kubikmeter må fjernes, for at blot den indre by kan sættes nogenlunde i stand." I en måned opholdt hun sig i de sønderbombede omgivelser og rapporterede om den levende by med de døde huse.Hun indledte sin karriere på Roskilde Dagblad, hvor hun var i 14 år.Mens hun var på bladet, fik hun fire børn på fem år. I 1949 kom hun til Politiken, hvor hun i 19 år dækkede social-og forbrugerstoffet, men også foldede sig ud som såvel royal reporter som modereporter. Det var i de år, hun trådte i karakter som den blå strømpe, som hun selv har betegnet sig som. Hun blev skilt fra sin første mand og giftigen og kæmpede for, at kvinder skulle have mulighed for at leve et selvstændigt liv.Og så er der tv-manuskripterne.Inden " Matador" skrev hun flere episoder til " Huset på Christianshavn", men med " Matador" blev hun folkeeje og genstand for en opmærksomhed, som hun stadig kan finde overvældende.En " kultiveret rappenskralde" er hun blevet kaldt. En dag i februar gav hun et interview til Kristeligt Dagblad. Mødestedet var en restaurant, hvor de spillede Billie Holiday. Lise Nørgaard spurgte, om det mon var muligt at få slukket for musikken. Jazzlegendens sang lød som en kvinde med fødselsveer, mente hun. Ønsket blev efterkommet, og i et par timer var hun som en levende reklame for årgang 1917.Lise Nørgaard er velholdt. Hun beklager sig gerne over såvel benlængde som ansigtsform og lader, som om hun ikke hører, når man modsiger hende. Og så er der den mentale form. Hver dag står hun op til tre aviser, som hun læser grundigt. Er der tid, sætter hun sig med en roman. Selskabsformen skal også holdes. Typisk har hun flere frokostaftaler i løbet af en uge.Hendes første roman hed " Med mor bag rattet", men i dag kommer hun rundt med Hans-Jørgen Bøgfeldt bag rattet. I 25 år har han kørt hende, og han sørger for, at hun når fra lejligheden i Skodsborgparken nord for København til Skovshoved Hotel, Skovshoved Sejlklub eller Strandmøllekroen i Klampenborg i tide.Det er godt at blive gammel i Danmark, hvis man skal tro dagens fødselar.I februar sagde hun til Kristeligt Dagblad: " Jeg har været kritisk over for alle institutioner i min journalistik, men jeg har rigtig nok fået et nyt forhold til velfærdssamfundet ved at blive sådan en ur-gammel dame med svagheder af forskellig art." Fødselaren har tidligere sagt, at hun ikke synes, det er specielt interessant, at hun fylder 100 år. Der er en del andet, hun hellere vil tale om. Sådan er det, når man fylder 100 år med nysgerrigheden i behold og hedder Lise Nørgaard.nygaard@k.dk 
Journalist og forfatter Lise Nørgaard viste allerede som ung, at hun er velskrivende og ikke skyer udfordringer. Hendes drivkrafter nysgerrighed og disciplin.
Toni kan stadig huske, hvordan han fik vabler på fingrene af at pille mørt kød fra andelårben i timevis.Indtil kæresten fortalte ham, at det da var smartere at gøre det modsat: Hiv benet ud af det møre kød.Så var Toni Jørgensen så meget klogere.Og fra at kunne flå kødet af en pakke med seks stegte andelår på et kvarter, kom han ned på halvandet minut.I dag trækker han ikke selv kød af andelår længere, for den engang så famlende amatørkok er nu tre år senere direktør i et kraftigt ekspanderende firma. Toni Jørgensens pulled duck-burger er på vej ud over hele landet og videre ud i verden til fjerne horisonter som Vietnam. Under navnet Duck It &amp; Co.Toni Jørgensen er en af de mange stadeholdere på et af Københavns største trækplastre de senere år, Papirøen. En rå gammel lagerhal på en ø placeret som en slidt industriel parentes mellem byens fineste juveler i havnen: Det Kongelige Teater, Den Kongelige Opera og skråt over for det kongelige kongehus på Amalienborg.I løbet af bare tre et halvt år har Papirøen med sit udbud af streetfood fra store dele af verden kæmpet sig ind på en placering som en af hovedstadens største turistattraktioner. Anslået 1,5 millioner mennesker årligt har de seneste par år besøgt Københavns største spisehal.Det er bedre tal end dem, Den Lille Havfrue og Christiania kan præstere.Beliggenhed, beliggenhedHvordan et kondemneringsmodent tidligere opbevaringslager for papir til aviser kan udkonkurrere de fleste andre af Wonderful Copenhagens stjernesteder, skal man have været på Papirøen en sommerdag for at forstå.Liggende i en af (næsten) altid tilgængelige liggestole og med en saftig moderniseret kæmpemæssig version af en hotdog eller en ret krydret colombiansk vegetarmad i den ene hånd og en friskpresset frugtsmoothie eller en kold øl i den anden og med udsigt til en stor del af Københavns Havns arkitektoniske herligheder har det været nemt for mange at knuselske Papirøen.Ikke kun for den unikke placering og maden. Men også for at der her var et sted i hovedstaden, hvor alle kunne nyde nogle timer - i princippet uden at bruge en krone, for her var der ingen tjenere eller afryddere til at kigge olmt på gratister.I det første år havde mange travlt med at spå, at det ikke ville være muligt at drive en forretning på den - dengang - afsides adresse i havnen. Men københavnerne er nysgerrige mennesker, så de myldrede hurtigt til. Sammen med turisterne.Ikke mindst efter at den stærkt forsinkede Inderhavnsbro endelig åbnede sidste år og skabte en fast forbindelse mellem Nyhavn og Christianshavn.Men nu er eventyret forbi. Det eksperimenterende brogede Copenhagen Street Food på Christiansholms Ø - engang flådens værft opført i 1723 - lukker. I stedet opføres der svømmehal, boliger og erhverv.En kort levetid på mindre end fire år til det store madmekka.Alligevel er det for mange af dem, der har arbejdet med global mad på Papirøen, forbundet med vemod at sige farvel til hinanden og til Paper Island, Papierinsel, og hvad øen ellers er blevet benævnt i den internationale markedsføring.Rock and rollToni Jørgensen - ham med ænderne fra Duck It &amp; Co. - er en af de stadeholdere, der ærgrer sig over, at det er slut.»Det har været så fedt at have haft chancen at starte som iværksætter under disse forhold«, fortæller han.Men der er også malurt i bægeret: »Selv om jeg er kommet videre med min forretning, er jeg ked af, at kapitalfondene kommer og ødelægger det, der har sjæl og varme, og erstatter det med metal og firkantede bygningskonstruktioner.Papirøen har dramatik, det er skævt og spiller godt sammen med Christiania lige derovre. Det er uhøjtidelig oplevelsesøkonomi«. Egentlig er han uddannet skuespiller, aktiehandler har han også været, og han har bokset. Og været eventmager - det var i den egenskab, at Toni Jørgensen i 2014 tilfældigt fik kontakt med folkene på Papirøen, som allerede var i gang.»Da jeg så stedet første gang, tænkte jeg: Hold da kæft, det her er rock and roll«. Han vidste faktisk ikke, hvad han skulle gå i gang med, for han var sandt at sige ikke nogen stor kok. Og i første omgang fik han ikke plads på øen, så Toni Jørgensen måtte først teste et madkoncept i et telt på madmarkedet i Kødbyen på Vesterbro.»Jeg stod så der med noget confiteret and. Jeg fik hjælp af venner til at finde ud af, hvor jeg skulle købe maden, og hvordan man laver kontrakter, jeg testede forskellige boller og dækkede op til folk med franske duge ligesom i Torvehallerne. Og der stod vi så med franske flutes, og der stod »confit de canard« på skiltet - men det solgte ikke en døjt. Hvad fanden er der galt spurgte jeg, og folk sagde, at det ser flot ud, men den der sandwich er alt for stor, kammerat. Der er mange boder herude, og vi vil gerne prøve noget forskelligt.Fint, tænkte jeg, skar sandwichen over i to og solgte den til samme pris!«, fortæller Toni Jørgensen og slår en høj latter op.Og så hørte han mange kunder spørge, hvad det der ' confit de canard' egentlig var for noget. Han forklarede dem, at det da bare var pulled duck. Og dermed havde Toni Jørgensens produkt fået et nyt navn, og folk begyndte at strømme til hans bod på 6 kvadratmeter.Kort efter flyttede Toni fra Kødbyen til Papirøen, da han endelig fik charmet sig ind på en plads i det nye madmekka, »og vi solgte 2.000 andeburgere den første weekend, og så har det klikket vanvittigt lige siden«. Han røber, at omsætningen fra madboden på Papirøen nåede 13 millioner kroner på et år - fra en lille bod på 6 kvadratmeter. For Toni Jørgensen er succesen, at han siden har startet 8 Duck It-boder rundt om i landet, han er partner i projekter i blandt andet Norge, og planen er at åbne nye filialer i Frankrig, Tyskland og USA.»Og så er der et projekt på vej med Duck It-mad fra cyklende madboder i Vietnam.Uden Papirøen havde mit liv været helt, helt anderledes«.Drama om drikkevarerUden drama er det ikke gået, understreger Toni Jørgensen: »Du kan ikke lave sådan et kæmpe setup med så mange mennesker med vidt forskellig baggrund og nationalitet, uden at der har været sammenstød mellem personligheder«.Her sigter han blandt andet til, at nogle stadeholdere har været utilfredse med, at de ikke måtte sælge drikkevarer fra deres boder. Den eneret har manden, der startede Papirøen, Jesper Møller.Restauratør på blandt andet Restaurant Julian på Nationalmuseet og Toldboden.Jesper Møller åbner næste år et nyt gademadsmarked længere ude på Amager i det gamle industriområde Refshaleøen.Toni Jørgensen skal ikke med videre. Og det er der ifølge Politikens oplysninger ikke nogen af de nuværende stadeholdere på Papirøen, der skal. Han har dog ikke et problem med Jesper Møller, skynder han sig at understrege.»Vi kendte alle betingelserne fra starten, og Copenhagen Street Food som laboratorium for små iværksættere har været en kæmpe succes. Det har han et stor del af æren for«.Løb en risikoI et interview på mail fastslår Jesper Møller også, at ideen om at skabe »en rugekasse for iværksættere« er nået.»De fleste stadeholdere starter deres egen forretning, og jeg glæder mig til at følge de nye projekter«. Hvad har du fået ud af det? »Ud over at vi har skabt en god forretning med det første streetfoodmarked i Danmark, har vi hjulpet 31 stadeholdere i gang med at drive og udvikle deres egen forretning, og vi har skabt jobs - i højsæsonen var der mere end 200 ansatte«. Nogle stadeholdere synes, at der skulle være plads til, at Papirøen skulle have lov at blive liggende? »Vi vidste fra starten, at vi havde en begrænset lejekontrakt. Havde vi haft en anden kontrakt uden tidsbegrænsning, ville blandt andet installationer som toiletter og indretningen i øvrigt have været etableret anderledes permanent«. Det har været nogle konflikter undervejs.Bl. a. hvem der skulle tjene penge på drikkevarer.Det blev så dig - hvorfor? »Min familie og jeg havde meget at miste.Vi tog chancen med et lejemål, som mange tvivlede på ville blive en succes. Vi byggede det op i en tom hal sammen med de første modige stadeholdere, og vi ventede i årevis forgæves på Inderhavnsbroen, der blev udskudt gang på gang.Men det lykkedes os at få københavnerne - ja, hele Danmark og turisterne til at besøge os ude på øen. Vores forretningsmodel er, at vi ud over vores tre madboder også står for salget af drikkevarer, og det har vi været meget åbne om«.Læs yderligere beretninger fra en række af Papirøens stadeholdere på politiken.dk.flemming.christiansen@pol.dk Hold da helt kæft, det her er rock and roll Toni Jørgensen, Duck It &amp; Co.Fakta: FAKTA Papirøen lukkerI dag lørdag er der lukningsfest.Sidste chance for at hapse feks. en Papirø-kimchi fra Korea er 22. december.33 stader og 3 barer er p. t. kørende med 37 forskellige nationaliteter som stadeholdere eller ansatte.Selskabet CØ P/S købte bygningerne i 2012 af det offentligt ejede By &amp; Havn.CØ P/S er et konsortium bestående af Unionkul Holding, Nordkranen og Danica.Siden har området været udlejet til Jesper Møller/Copenhagen Street Food Nu skal der bygges boliger og haller med svømmebad og andre aktiviteter.FAKTA + PAPIRØEN LUKKER, MEN MANGE AF STADEHOLDERNE FORTSÆTTER MADEVENTYRET MED NYE PROJEKTER»Lad fristederne være«Ole Kristensen, uddannet psykolog, driver boden OK Thai med sin kone Khantamast: »Det er trist, at fristeder som Papirøen ikke kan få lov at ligge. Men når en rigmand, et forsikringsselskab og By &amp; Havn (Københavns udviklingsselskab, red.) skal tjene penge, er løbet kørt«, siger Ole Kristensen, der tror, at det ender med dyre boliger.»Men det har været skidesjovt at starte forfra på noget«, siger Ole Kristensen, der blandt andet arbejder på at etablere madmarked i Albaniens hovedstad Tirana - i eksdiktator Enver Hoxhas mausoleum.»Kedeligere København«Nagy Fredy Skov-Awad, uddannet arkitekt, driver boden Handmade med smørrebrød: »Vi startede med at sælge halvt så store madder til en 20' er. Men man lærer, at det er hurtigere at sælge 200 store madder til 80-100 kroner end 1.000 mindre til 20 kroner«, griner han.Nagy er lidt ked af, at Papirøen forsvinder: »Først skabes der noget kreativt, så kommer nogen og bygger noget dyrt ovenpå. København bliver kedeligere på den måde«. Han håber at rykke videre til et kommende nyt streetfoodmarked i Boltens Gård i Københavns indre by.»Umuligt at genskabe«Lucia de Luca, uddannet designer, driver sammen med sin mand, Valerio Serino, pastaboden Il Mattarello: »Den atmosfære og alt det liv, der har været omkring Papirøen, tror jeg ikke, at man bare kan genskabe. Simpelthen fordi det var det første sted af sin art«, siger hun.De første år med madbod var hårde, indtil Inderhavnsbroen blev færdig og gjorde det lettere at komme over havnen.»Men vi kan takke Papirøen for, at vi nu er videre med egen restaurant« Den hedder Terra og ligger i Ryesgade.»Ryst nu posen«»Vi har nok skudt 35 tons gris af sted i år. Jeg er rigtig glad«. Troels Ringborg (th. s), uddannet manager, bobler af fornøjelse efter tre år på Papirøen med Oink Oink, et madkoncept med pulled pork-burgere serveret fra egen bod sammen med Martin Dreyer.Efter Papirøens lukning åbner han næste år et nyt madsted i Sølvgade i Københavns indre by.Han græder tørre tårer over, at det er forbi med Papirøen: »Man skal ryste posten og komme videre med noget endnu bedre. Bygningens tilstand er heller ikke for god«.
BYUDVIKLING Madmarkedet Papirøen dukkede op i et gemt hjørne af København. Om en uge er det væk igen. Det blev - også - et iværksættereventyr.
Hvordan går det egentlig med al den der jazz? Spørgsmålet synes at dukke op hvert år, når det er ved at være tid til Copenhagen Jazz Festival. Næsten som om jazzen er en patient, en gammel krøbling fra starten af 1900-tallet, der lige skal have taget pulsen, før vi konstaterer, at hjertet stadig slår synkoperede beats, og vi kan bevæge os videre i vores knap-så-jazzede liv.Kenneth Hansen, der står for den kunstneriske profil på Copenhagen Jazz Festival, sidder i Politikens Boghal nær Rådhuspladsen, slubrer i en kaffekop og er egentlig lidt træt af den snak.Han griner, da han bliver præsenteret for forfatteren Merete Pryds Helles kritik af Copenhagen Jazz Festival i juni måned på P1, en provokation og en reaktion på den efter hendes mening forfejlede kritik af Distortionfestivalen i København: »Vi lider jo rigtigt meget i indre by under jazzfestivalen.Vi har en hel måned, der forpester med rigtig, rigtig kedelig musik (...) Jeg har det så svært med det.« Copenhagen Jazz Festival varer jo faktisk kun lidt over en uge, fortæller Kenneth Hansen smilende og uddyber: »Men for hende føles det måske som en måned.« Han erkender dog, at jazzen har en udfordring, hvis folk stadig tror, at jazz er noget med »skolelærere fra Hillerød med butterfly og publikummer med islandske sweatre, der ryger pibe.« Genren rummer nemlig i dag meget andet.Kender du det dér P8?Jazzen måtte tage imod endnu en mavepuster fra stortrommepedalen, da Knud Romer sidste år holdt afslutningstalen under Grammyuddelingen for jazz og bl. a.udtalte: »For er der overhovedet længere nogen, der lytter til jazz? Ud over et par midaldrende mænd i fadølslage, og nogle forvirrede hipstere, der er faret vild i deres livsstilshelvede.Der er ingen, der gider at høre på jer. I kan selv se, I har besøg af P8. Der er P1, P2, P3, P4, P5, P6, P7, og så er der P8. Vi har besøg af regional-tv, jeres sendeflade er lige nøjagtig en tak bedre end tekst-tv.« Kenneth Hansen kan dog ikke helt genkende krisen, som folk snakker om. I alt spilles der 1.300 koncerter under festivalen, fordelt på 120 spillesteder, og mange af koncerterne er allerede udsolgt.Selv om fortiden - fra New Orleans over swing til bebop og fremefter - hyldes i rigelige mængder under festivalen, bl. a. med koncert fra jazzlegenden Herbie Hancock, så er afstanden fra fortiden til nutiden ikke så lang, som mange lader til at tro.Herbie Hancock er for tiden i studiet med saxofonisten og hiphop-produceren Terrace Martin, der har samarbejdet med Kendrick Lamar - en af tidens mest stilskabende rappere - på albummet "How to Build a Butterfly" (2015). I øvrigt et ret så jazzet album, der toppede anerkendte musikmediers årslister, og som i 2016 fik avisen The Guardian til at stille spørgsmålet, om jazzen er inde i en ny guldalder.I artiklen nævnes desuden, at David Bowie samarbejdede med en lang række jazzlegender på sit seneste og sidste album, "Blackstar" (2016), hvilket blev set som et udtryk for, at jazzeliten også kan finde husly inden for rammerne af eventyrlysten, nutidig pop. Og netop jazztrommeslageren Mark Guiliana, som medvirkede på Bowies Blackstar-album, giver også to eksperimenterende koncerter under Copenhagen Jazz Festival.Den ene er udsolgt.En platform for kreativitetJazzfestivalen gør da også sit til at åbne jazzens verden for folk, der ikke har dyrket genren i årevis, fortæller Kenneth Hansen. På festivalens hjemmeside og på appen kan man finde temaet "Something Else", der går ud på at lade hippe, nutidige kunstnere - som folk ikke forbinder med jazz eller for den sags skyld islandske sweatre - udtrykke sig på nye måder.I år spiller bl. a. sangerinden Coco O. (fra Quadron), Bisse, Irah og Hess is More under dette tema. De bruger alle jazzfestivalen som platform for mere improviserede koncerter, fortæller Kenneth Hansen: »"Something Else" giver publikum en anden indgangsvinkel til jazzfestivalen.Det er måske første gang, at de her kunstnere kommer så tæt på noget, der kan betegnes som jazz. Bisse har for eksempel alle mulige idéer om, at han vil improvisere og gå amok på klaveret,« siger han.Det er også værd at nævne, at den 29-årige, konservatorieuddannede pianist August Rosenbaum spiller under Copenhagen Jazz Festival i DR Koncerthusets Studie 2. Og selv om kunstneren betegner sig selv som »rundet af jazzen«, peger hans filmiske lydlandskaber, med flittig brug af synthesizere, mere mod fremtiden end fortiden - hvilket også er grunden til, at han har samarbejdet med nutidige kunstnere som Rhye, Mø og Sonic Youth's Kim Gordon. Rosenbaum ser langtfra jazzen som noget, der står i kontrast til mere moderne musik, men siger: »Jeg er ikke interesseret i jazzprædikatet, hvis man dermed mener, at det kræver en særlig skoling at forstå musikken. Og jeg er ligeså inspireret af en moderne soulmusiker som James Blake eller en hiphop-kunstner som Kendrick Lamar, som jeg er inspireret af jazz. Min musik handler om stemninger,« siger han og føjer til: »Man hører tit, at jazz er elitær musik. Eller musik man skal have et forkendskab til for at forstå. Men i forhold til et ungt publikum, er det mit indtryk, at ret mange unge er klar på jazzen. Fordi den er så beskidt, fri og åben.«.Midt i en sparetidKenneth Hansen fra Copenhagen Jazz Festival mener ikke, at det er bekymrende, at jazzspillestederne i årtier er blevet banket rundt i København som kugler i en kommunal flipper-maskine.Senest har Copenhagen Jazzhouse skiftet lokalerne i indre by ud med lokaler på Nørrebro pga. for høj husleje: »Sådan har det jo altid været.Det samme gør sig jo gældende i New York, hvor jazzklubber løbende også har rykket placering grundet for høj husleje. Man kan lave et ramaskrig over det, men den køber jeg simpelthen ikke,« siger han roligt og påpeger, at København aldrig har haft så mange jazzklubber, som der er i dag: La Fontaine, Paradise, MontMartre og den nyligt åbnede The Standard.»Går du ned på et gammelt jazzværtshus som La Fontaine i weekenden, kan du høre gammel orgeljazz på scenen, men der sidder lutter unge mennesker, som drikker øl, flirter og hygger sig. De er ligeglade med genrebetegnelsen på det, der spiller. Men det er jazz, og det er lige præcis så funktionelt, som da jazzen blev opfundet,« siger han.Kenneth Hansen anerkender dog, at ordet "jazz" måske godt kan have noget bedaget over sig i nogle munde, hvilket da også var grunden til, at festivalens bestyrelse for seks-syv år siden overvejede, om man skulle tage ordet "jazz" ud af Copenhagen Jazz Festival: »Vi tænkte: "nej". Lad os stå ved, hvor vi kommer fra.Og så i stedet fokusere på at revitalisere begrebet jazz.Proppe nye ting ind i det.Kommunikere os ud af folks fordomme.« Han kalder jazz for »en værdifuld tilgang til livet«, som åbner lytterens sind for improvisation, frihed og legesyge i et ellers så struktureret og ordentligt velfærdssamfund.Holdningen deler jazzmusiker og "X Factor"-dommer Thomas Blachman, der mener, at jazzbetegnelsen fejlagtigt bliver associeret med noget »hippie-agtigt, PHlamper og en kulturradikalisme fra det 20. århundrede«. Selv om han erkender, at jazzbetegnelsen i dag er »blevet ufarlig«, hæfter han sig ved, at det ikke er musikkens intention at være det. Den vil være nyskabende og rummer et menneskesyn, vi kan lære noget af: »Hvis man ønsker mennesker, der kan tænke selv og tør kaste sig ud i fantastiske idéer, skal de også finde ud af, hvad fanden jazz er. De skal finde ud af alt muligt... men det er én af tingene,« siger Blachman og afslutter sin improviserede talerække med ordene: »Havde erhvervslivet fattet det, så havde de alle sammen haft jazz som en af deres discipliner.For jazzen handler om at spille sammen med andre, men også om at stå frem og udtrykke sine originale ting. Det gør måske i virkeligheden Steve Jobs til det 21.århundredes største jazzmusiker p. t.«.rasmus.palludan@jp.dk Havde erhvervslivet fattet det, så havde de alle sammen haft jazz som en af deres discipliner.Thomas Blachman, jazzmusiker.Fakta: FAKTACopenhagen Jazz Festival Copenhagen Jazz Festival er en årligt tilbagevendende musikfestival, der fejrer jazzen i alle dens afskygninger.Festivalen afholdes fra den 7.-16. juli og har eksisteret i sin nuværende form siden 1979.Festivalen varer 10 dage og huser 1.300 koncerter, der er fordelt udover 120 spillesteder.Festivalen booker selv omtrent 10 pct. af koncerterne, mens resten arrangeres af caféer, restauranter m. m., der selv ska fler en kunstner eller et band.Sidste gang Copenhagen Jazz Festivals publikumstal blev målt var i 2011, hvor det blev anslået, at 263.000 mennesker deltog.Blandt festivalens hovednavne kan i år nævnes Herbie Hancock, Roberto Fonseca, Mark Guiliana, Anoushka Shankar, Omou Sangaré, Jan Garbarek - Woody Allen afgiver desuden koncert med "Woody Allen and his New Orleans Band".
I dag begynder Copenhagen Jazz Festival i København, og mens folk snakker om jazzens krise, ser festivalen håbefuldt på fremtiden. Jazz er ikke fortidsrytmer. Jazz er et menneskesyn.
Danmarks hovedstad har ganske vist ry for at være en cyklende, grøn og ret fredelig storby. Alligevel er byens to centrale pladser og omliggende kvarterer præget af brølende biltrafik.Det gælder indfaldsvejen til Rådhuspladsen og videre over havnen ved Langebro. Dette stykke med blandt andet Åboulevarden og H. C.Andersens Boulevard er Danmarks mest trafikerede byvej.På samme vis er det, der kunne være byens skønne gamle pragtplads, Kongens Nytorv, og dens tilkørselsveje heftigt trafikeret.Det vil Radikale Venstre nu gøre op med. Det sker i et udspil om et stort trafikprojekt, der ikke kun skal fjerne mange biler fra gaderne, men også skaffe nye attraktive byggegrunde og gøre byen grønnere.Partiet - herunder partileder Morten Østergaard - foreslår en fem kilometer citytunnel fra Bispeengbuen til Amager, der skal kobles på en måske kommende havnetunnel. Pris for citytunnellen: 15 milliarder kroner.Foreløbige beregninger foretaget af ingeniørvirksomheden Rambøll for Radikale Venstre slår fast, at en citytunnel »vil have en stor indvirkning på trafikbilledet ikke alene på det centrale overordnede vejnet, men også på en lang række af de øvrige veje i indre by«. Oven over citytunnellen opstår Den Grønne Boulevard, hvor der skal tjenes milliarder på byudvikling: nybyggeri, fritlæggelse af den rørlagte Ladegårdså, grønne områder.Den radikale beskæftigelses-og integrationsborgmester i København, Anna Mee Allerslev, er sikker på, at en citytunnel »på afgørende vis vil nedbringe den synlige biltrafik og skabe en ny kæmpe grøn lunge i byen«. Hun kalder den samlede plan med to tunneller »et historisk stort nyt infrastrukturprojekt på højde med den nye københavnske metroring«.Det haster at få undersøgtNår forslaget kommer netop nu, er det, fordi Radikale Venstre ønsker citytunnelplanen koblet på planlægningen af en mulig kommende havnetunnel.Transportministeriet har i denne uge lagt rammerne for en toårig forundersøgelse af en havnetunnel fra Nordhavn til Refshaleøen og videre til Sjællandsbroen.Radikale Venstres leder, Morten Østergaard, erkender, at hans parti har været modstander af en havnetunnel.Pludselig advokerer partiet for en biltunnel mere? »Ja, vi har haft reservationer over for en havnetunnel, fordi man med den isoleret set risikerer at sende flere biler ind i andre dele af byen. Men nu, hvor havnetunnellen ser ud til at være på vej, er det vigtigt at tænke konstruktivt og udnytte lejligheden til at tænke ekstra stort om Københavns trafik.Ellers mister vi en kæmpe mulighed for at løse flere problemer på én gang«, siger Morten Østergaard.Der har tidligere været en positiv politisk stemning på rådhuset for at fritlægge Ladegårdsåen, som ligger i rør under Åboulevarden og Ågade, og lede trafikken under åen. Men det projekt faldt på grund af manglende finansiering.Nu med businesscaseDet nye er, at citytunnellen er meget større og tilkobles en anden tunnel.Og at der er »en bæredygtig business case«, som der står i oplægget.For den fem kilometer lange citytunnel skal først og fremmest finansieres ved en brugerbetaling på i snit 20 kroner, og den skal bygges og drives af et interessentselskab, hvor både staten og Københavns og Frederikberg Kommuner skal være med.Med i den radikale plan er også en fredeliggørelse af Kongens Nytorv med færre vejbaner og andre restriktioner, som samtidig vil sende flere biler ned i den kommende havnetunnel - og dermed forbedre projektøkonomien i havnetunnellen »markant«.Grønt flertal sprængtDe radikales nye plan skaber chok flere steder. Teknik-og miljøborgmester Morten Kabell (EL) erklærer, at det grønne flertal på Københavns Rådhus nu er sprængt, i og med de radikale springer fra deres modstand mod en havnetunnel.»De radikales citytunnel er en legitimering af havnetunnellen. Og desuden er citytunnellen efter min opfattelse varm luft. Det bliver en en blank afvisning fra mig«, siger Morten Kabell.Borgmesteren kan slet ikke se det grønne element i den radikale plan: »De vil jo bebygge de områder, der ikke længere skal trafikeres, for at finansiere planen. Så er der ikke meget grønt i det«. Og så tror han heller ikke, at det holder kun at opkræve 20 kroner i snit for at køre gennem tunnellen. Morten Kabell henviser til Trængselskommissionen, som for nogle år siden vurderede, at det vil komme til at koste 50-70 kroner at køre gennem havnetunnellen.»Jeg forstår faktisk slet ikke tanken om, at det skal koste penge at køre nede i en tunnel, mens det skal være gratis at køre på overfladen - hvor vi jo netop vil have bilerne væk«, lyder det fra Morten Kabell.Han hælder mere til, at roadpricing - altså afgift på bykørsel - skal gøre gaderne i København mindre befærdede.»De 40 milliarder kroner, som en havnetunnel og en citytunnel tilsammen koster, er så sindssygt mange penge, som man kunne anvende med meget større effekt ved at investere i kollektiv trafik og andre virkemidler«, siger Morten Kabell.Talsperson i den grønne organisation Noah, Ivan Lund Pedersen, kalder Radikale Venstres nye tunnelpolitik »forskruet«. »Den er udtryk for en fortsat favorisering af biltrafikken. Begge tunneller vil bare blive store nye hurtige indfaldsveje.De mange milliarder skulle i stedet bruges på støtte til at gøre den kollektive tra-fik fremragende. Det er virkelig skuffende, at de er ved at opgive deres modstand mod havnetunnellen«, siger han.Planen modtages også med kulde i det større politiske maskineri.Transportminister Ole Birk Olesen (LA) peger i en mail til Politiken på, at en citytunnel vil være et kommunalt projekt, fordi den lægger kommunale veje under jorden, og derfor hører den ikke hjemme i arbejdsgruppens undersøgelser af en havnetunnels muligheder.Ole Birk Olesen er generelt ikke lukket for brugerbetaling på nye vejprojekter som havnetunnellen, »men regeringen vil ikke indføre brugerbetaling på eksisterende veje, der finansieres via skatterne og stilles gratis til rådighed for borgerne«. »Bilisterne betaler allerede mere end rigeligt i skatter og afgifter«, skriver han.Radikale Venstre skal heller ikke regne med opbakning fra overborgmester Frank Jensen (S). For et par måneder siden fik han præsenteret citytunnelplanen, og i et svar skriver Frank Jensen, at en citytunnel vil indebære en stor forandring af det havnetunnelprojekt, som der nu arbejdes på, og at citytunnellen derfor ikke skal med i forundersøgelsen om en havnetunnel.Der mangler talTrafikforsker Per Homann Jespersen fra Roskilde Universitet finder, at der mangler meget i Radikale Venstres tunneloplæg.Der er ganske vist nøgne beregninger af trafikmønstret, hvis tunnellen kommer - men der er ikke regnet på effekten af brugerbetaling, eller af at antallet af vejbaner over jorden samtidig reduceres og eventuelt ensrettes eller får lavere hastighedsgrænser.»Huller i jorden koster meget, og det her er et rigtig dyrt et af slagsen. Hvis man skal bruge så mange penge, skal der mange flere faktorer ind i regnestykket« påpeger han.»Meget kan opnås ved andre former for trafikal fredeliggørelse til en brøkdel af den pris«, understreger trafikforskeren.Han kan ikke umiddelbart se, hvordan en citytunnel kan hjælpe med at aflaste tra-fikproblemer skabt af en havnetunnel - for en havnetunnels trafikpropper vil opstå primært ved Amager Strand og i Gentofte. Langt væk fra citytunnellen.Per Homann Jespersen er samtidig skeptisk over for, om havnetunnellen overhovedet nogensinde bliver lavet.»Der er nok mange, der gerne vil køre under havnen i myldretiden og betale 30 kroner for at slippe for køer. Men vi ved ikke meget om, hvordan den vil blive brugt uden for myldretiderne«, påpeger han.Private vil køre billigtDen konservative borgerrepræsentant Jakob Næsager finder, at citytunnellen er »en supergod idé«. Men brugerbetaling som finansiering har han ikke fidus til.»Hvis man lægger afgifter på at køre nede i tunnellen, men ikke på at køre på gadeplan, er der ikke nok bilister, som vil bruge tunnellen - også selv om man laver trafikbegrænsning oppe på jorden«. Jakob Næsager vurderer, at havnetunnellen vil kunne finansieres af brugerbetaling, fordi indtægten hovedsagelig vil komme fra lastbiler, der kører til og fra containerterminalen i Nordhavn. Vognmændene er parate til at betale for at spare chaufførløn. Men citytunnellen er mere tænkt til private, »og de kører helst, hvor det er billigst«. Den konservative politiker kalder planen »en sammenkogt substansløs ret« af tidligere ideer om at fritlægge Ladegårdsåen og grave trafikken ned der samt nedrive Bispeengbuen, hvor biler i dag kører forbi boliger i 3. sals højde.»Hvis de radikale i virkeligheden med det her nye udspil foreslår roadpricing ad bagdøren kombineret med tunnellerne, skulle de sige det lige ud. Og skal vi have roadpricing, kræver det omlægning af registreringsafgiften på biler«, understreger Næsager.En, der tror på projektet, er centerleder Anders Jensen fra Miljøpunkt Nørrebro, som arbejder for bedre bymiljø.Han har været modstander af havnetunnellen, men har taget aktivt del i at udforme ideen til en citytunnel, »fordi vi lige så godt kan koble en ekstra tunnel på, når nu havnetunnellen kommer, så vi får en langt, langt større samlet effekt«. Kritikken af, at det vil være dyrt at køre i tunnel og billigt at køre uden om, er der taget højde for, siger han. For tunnellerne skal suppleres med »omfattende trafiksanering i Indre By«. »Det vil være muligt at styre trafikstrømmene mere intelligent, så bilisterne ikke laver udenomskørsel for at slippe for at bidrage til betalingen af vejinfrastrukturen. Det er jo et problem i havnetunnellen, at der vil komme udenomskørsel ind gennem byen«, siger Anders Jensen.Beskæftigelses-og integrationsborgmester Anna Mee Allerslev (R) tror, at der vil komme mere forståelse for projektet.Hun peger på, at København bryster sig af at være grøn, »men vi er slet ikke førende med bynatur og med at få biler væk fra gaderne«. »Det her kan være med til at transformere byen til at være i verdensklasse«.flemming.christiansen@pol.dk .Citytunnellen er efter min opfattelse varm luft Morten Kabell, teknikog miljøborgmester Vi skal udnytte lejligheden lige nu til at tænke ekstra stort om Københavns trafik Morten Østergaard (R), politisk leder.Fakta: De radikales forslag til en citytunnelHavnetunnellen er ikke vedtaget endnu, men i denne uge har Transportministeriet fastlagt rammerne for et to år langt analysearbejde af projektets økonomiske, tekniske og trafikale forhold.Radikale Venstre ønsker nu også en undersøgelse af, hvad effekten vil være af at koble en citytunnel på fra Bispeengbuen til Amager.Fejl og Fakta: 12.04.2017Selskabsformen »interessentselskab«, deroptrådte på side 4 i 1. sektion fredag 7.4.,hedder interessentskab  forkortet I/S.Det er en virksomhed, hvor ejerne hæfterpersonligt og solidarisk for gælden.
TRAFIK Partiet vil have endnu en stor biltunnel tilkoblet den havnetunnel, der måske er på vej. Teknik-og miljøborgmesteren siger nej: »Nu er det grønne flertal på rådhuset sprængt«.
Medmindre du selv er født i hovedstaden, så find en københavner over 40 år og bed vedkommende om at beskrive livet i indre by eller i brokvartererne i midten af 1980erne.Snart kommer alle historierne om de små specialforretninger, hvor indehaveren kendte dit navn, gårdsangerne, der fik mønter kastet i hovedet fra de åbne køkkenvinduer - for ikke at glemme de spacy typer, der boede i indre bys smalle baggårde. Og du skal ikke meget længere tilbage i historien, før du vil høre om de små, kolde lejligheder, der blev opvarmet af petroleum og havde toilet i gården.Det virker som 100 år siden, men det er gået meget, meget stærkere. På kun 20 år har København forandret ham - fra en nedslidt storby til en funklende metropol.Gamle arbejderkvarterer er blevet til smarte, rekreative områder. Tomme pladser er krydret med parkour-anlæg og pop up-restauranter.Folk myldrer til havnebadene for at hoppe i vandet, hvis de ikke bare sidder på græsset og nyder duften fra de mange food trucks, der er parkeret langs vandet.Nye områder er skudt op i Sydhavnen, Nordhavnen og på Islands Brygge. I visse områder er det snart ikke til at sparke sig frem for designer-barnevogne, caffe latte-barer og smarte københavnere med runde skosnuder og økologisk sharwarma i deres grovpita. Og de smiler.Ifølge Kommunens Bylivsregnskab 2015 er 87 procent af alle københavnere tilfredse eller meget tilfredse med mulighederne for at deltage i bylivet.Men der er også folk, der er begyndt at synes, at udviklingen har taget overhånd. At det er forkert, når man vil bygge nye smarte boliger på Amager Fælled, og upraktisk, at alle de små lejligheder er blevet lagt sammen til store, familievenlige enheder, som man kun har adgang til med to store indtægter, et par velklædte børn med bindestregs-navne og et Louisiana-årskort.»Der er ingen tvivl om, at saneringerne og udviklingen har gjort København til en bedre by end for 20 år siden - men det er også blevet en mindre spændende by,« siger Arkitektforeningens direktør, Jesper Pagh, der frygter, at København er ved at udvikle sig til en velhaverghetto.»Det har været en bevidst strategi fra kommunen, at man ville tiltrække de gode skattebetalere.Men man kan sagtens diskutere, om ikke den strategi er ved at tage overhånd.Jeg vil sige det sådan, at byen er blevet bedre - for de færre,« siger Jesper Pagh.Han suppleres af filosof Kristoffer Lindhardt Weiss.»Det var nødvendigt at udvikle København, helt klart. Men arkitektur og byudvikling er en langsom kunstart, så hvis man vil sige noget om, hvad der er ved at ske, må man fremskrive udviklingen. Og hvis vi ser frem i tiden, er det ikke en god by, vi får øje på. Der mangler redskaber til at styre udviklingen, så København ikke ender som et sted, hvor kun de velbjergede familier har råd til at bosætte sig.« Som sagt - arkitektur og byudvikling er noget, der former sig over lang tid. Af samme grund skal man nogle år tilbage for at forstå de diskussioner, der finder sted i dag. Når københavnerne protesterer over byggeplanerne på Amager Fælled, når vi diskuterer, om der skal være færre lejligheder uden bopælspligt, så skyldes det hele en udvikling, der begyndte i 90erne.Dengang var København plaget af elendig økonomi, og statsminister Schlüter erklærede, at byen skulle tage konkurrencen op med de andre europæiske storbyer. København skulle være en metropol. Ikke flere slidte brokvarterer fyldt med dårlige skattebetalere. Nu skulle der ryddes op, luftes ud og moderniseres.Kommunen blev sat under administration og tvunget til at frasælge kommunale lejligheder.Men i den store forandringsiver blev der også taget voldsomme beslutninger.Boliger, der kunne have været billige hjem for byens trængte, endte med at blive saneret og optaget i andelsforeninger, der sælger dem langt dyrere i dag.Derudover blev Ørestadsselskabet, der i dag hedder By &amp; Havn, oprettet.Selskabet skulle finansiere metrobyggeriet ved at sælge byggegrunde - blandt andet store dele af Københavns Havn, der dengang var et mylder af værksteder og småindustri.Men der er ifølge Kristoffer Lindhardt Weiss ingen offentlig indsigt i By &amp; Havns køb og salg.Og som privat-offentlig investor har selskabet ifølge ham ingen interesse i at bedrive boligpolitik.Her er det pengene, eller rettere kvadratmeter, der tæller. Det er en del af forklaringen på, at Kalvebod Brygge består af erhverv og hoteller - og ikke lejligheder og boliger.»Lad os forestille os, at byens politiske handlingsrum er en computer,« siger arkitekt Kasper Lægring, der er ph. d-studerende og kritiker ved Fagbladet Arkitekten.»I den nuværende situation, hvor byplanlægningen helt er underordnet økonomiske direktiver, betyder det, at politikerne kun kan installere små, nye programmer. De kan faktisk ikke ændre selve styresystemet,« siger Kasper Lægring, der mener, at den udvikling blev grundlagt i 70erne, da man flyttede den overordnede planlægning ud af Bygge-og Teknikforvaltningen og ind i økonomiforvaltningen.Dermed blev det økonomer og ikke arkitekter, der formede byen.»Helt konkret står byen med en gæld, som kun kan betales af via grundsalg, og kommunen må ikke selv bygge nye boliger - det er ikke tilladt, at man udkonkurrerer de private udbydere,« forklarer Kasper Lægring og nævner Ritt Bjerregaards kuldsejlede forsøg på at etablere billigere boliger som en konsekvens af den politik.Kristoffer Lindhardt Weiss er lidt mere positiv over for By &amp; Havn-modellen.»Det er på mange måder en ret god konstruktion.Det er en meget effektiv måde at drive en by på. På den ene side producerer man nogle ret utrolige ting, som et helt nyt og topmoderne metrosystem og det ene veldesignede byrum efter det andet, men der er også nogle ret bekymrende signaler. Blandt andet fordi boligpriserne drives op,« forklarer Kristoffer Lindhardt Weiss. Han uddyber; »København er en markedsdrevet by. Markedet former en helt bestemt form for boliger, og det betyder, at der stort set kun bygges lejligheder, der skal betales af to indtægter. Singler eller folk, der gerne vil bo i fællesskaber, har det svært«. Kristoffer Lindhardt Weiss understreger, at byen på den måde er blevet skizofren. Mens familieformerne ændrer sig, bliver København stadig bygget til mor-far-og-børn-modellen.På den måde har hovedstaden sejret ad helvede til, siger ham.»De nye bykvarterer er faktisk ikke indrettet til, at vi kan bo på andre måder, end vi gjorde på 20 år siden. Byen er blevet moderne, men den er stadig utrolig gammeldags. Det er selvfølgelig førsteverdens problemer, at folk ikke har råd til at blive skilt, det er jeg med på, men det viser virkelig, hvordan markedet dikterer byens udvikling«.Og byen udvikler sig.Over de sidste ti år har vi fået fire helt nye bydele med 10.000 nye lejelejligheder.Langt de fleste af de nye boliger er over 95 kvadratmeter store, og boligpriserne er blandt Europas højeste.Også det hænger sammen med en bevidst politik. I 1994 krævede regeringen, at København lavede et boligpolitisk oplæg, der ville tiltrække borgere, der kunne bidrage positivt til kommunens økonomi.Den udvikling tog især fart efter finanskrisen, hvor mange blev boende, da de ikke havde råd til at sælge. Samtidig kom andre til, fordi der var ophobet så mange lejligheder, som blev udlejet og ikke solgt. Kommunen foretog store investeringer i de offentlige arealer, og langsomt steg boligpriserne. Fra 1995 til 2006 steg de ni gange så meget som lønningerne.Det er en del af grunden til, at København er blevet bedre - for de færre. Ligesom Kristoffer Lindhardt Weiss er Jesper Pagh bekymret for, at København bliver for ensartet.»Storbyen adskiller sig fra lille-byen blandt andet ved, at man kan gemme sig og ikke behøver at leve op til nogen forudbestemte normer og værdier. I storbyen er der ingen, der kan se, at man holder af at gå i dametøj, og de, der ser det, er ligeglade. Storbyens kvalitet ligger også i, at du møder nogen, der kun bor et par gader væk, men som ser anderledes ud.Det udvikler en forståelse for, at der findes andre livsformer end din egen. Men det kræver jo, at der er en form for diversitet,« siger Jesper Pagh, der savner en overordnet diskussion om, hvad der skal gøres ved byen.»Det har vi haft andre gange i historien, hvor byerne er vokset. I mellemkrigsårene havde vi en boligbevægelse, der udviklede nye lejlighedsformer, der kunne være små og gode. Og i efterkrigsårene blev der opdyrket nye boligområder uden for København. Man eksperimenterede med nye kollektive boligformer som Galgebakken og Farum Midtpunkt. Men den innovationskraft ser jeg slet ikke i dag«. Kristoffer Lindhart Weiss er helt enig.»Jeg har selv boet på Islands Brygge i 15 år og har set forvandlingen. Det har helt klart været godt for området, at der er kommet flere mennesker herud, men det er også blevet en velhaver-ghetto. Bilerne herude bliver større og større, og lejlighederne bliver dyrere. Det skurrer i forhold til den kernefortælling, vi har om vores samfund, der handler om lige muligheder for alle.« Som ethvert andet problembarn har København delvist selv været med til at skabe problemerne. Spørgsmålet er, hvordan byen løser dem. Det er der mange svar på.Arkitektforbundets direktør, Jesper Pagh, efterlyser især større ambitioner på byggeriets vegne. Der skal leges mere med former og boligtyper.Især skal vi have flere mindre lejligheder.»Man kunne feks. gøre en fokuseret indsats for at udbygge og forbedre den forsømte infrastruktur, så der kom en bedre balance mellem by og land,« siger Jesper Pagh, der i et debatindlæg bragt på Altinget.dk har sammenlignet billige boliger med enhjørninger. Begge findes kun i drømme og er svære at overføre til den virkelige verden. Men der er metoder, understreger han.»En af dem er at øge boligudbuddet og få flere aktører på banen. Det vil føre til mere konkurrence men også lavere priser,« siger Jesper Pagh.Også Kristoffer Lindhardt Weiss har bud på løsninger.»Jeg savner en diskussion af byens kvaliteter ud fra nogle principielle, ideologiske betragtninger.Alle er glade for cykelstier og træer og havnebade, men det er overfladefænomener.Om 20-30 år vil selv middelklassens børn have svært ved at finde ind på boligmarkedet.Den helt store bevægelse har gået imod at sikre os mere plads, men det er på tide, at vi etablerer flere mindre, billigere boliger«. Kasper Lægring får det sidste ord. Han nævner tre mulige scenarier, der kunne gøre København en bedre by i fremtiden.»Måske kunne man bygge flere lejligheder med bopælspligt, så folk blev motiveret til at bo der. Man kunne også give byplanlæggerne på rådhuset mere albuerum, når de skal lægge arm med økonomerne. Endelig kunne staten lette gælden fra metroen, der tynger byen. Eller forære kommunen nogle områder i stedet for at sælge dem til højestbydende via statens ejendomsselskab,« siger Kasper Lægring. Han tilføjer, at de to sidste forslag næppe er særlig realistiske.Berlingske har forsøgt at få en kommentar fra overborgmester Frank Jensen, men det lod sig desværre ikke gøre i sommerferien.saal@berlingske.dk Det har været en bevidst strategi fra kommunen, at man ville tiltrække de gode skattebetalere.Men man kan sagtens diskutere, om ikke den strategi er ved at tage overhånd. Jesper Pagh, Arkitektforeningens direktørMåske kunne man bygge flere lejligheder med bopælspligt, så folk blev motiveret til at bo der. Kasper Lægring, ph. d-studerende.Fakta: NY SERIEHvad så, København?Hovedstaden er under forandring.I en ny serie ser vi på byens rum og arkitektur. Og på muligheder og faldgruber i fremtidens storby.
På få år har hovedstaden gennemgået en voldsom forandring. København er blevet en bedre by, men det er også blevet en mere uspændende by, mener ekspert.
De findes med irrede kobberbelagte kupler, forgyldte spir og kugler, med svungne dragehaler og udvendige trappegange. På Københavns byvåben troner tre af slagsen, som siden middelalderen har været opfattet som byens mærke. Og på broerne, der forbinder Amager med Indre by, flankerer de broernes sider.De er alle vegne og burde ikke være til at overse, men alligevel er det de færreste, der giver dem den opmærksomhed, som de fortjener.Spørger man forfatter og foredragsholder, Peter Olesen, er dette en skam, for København har en rigdom af tårne.»Jeg har altid været fascineret af Københavns tårne, og jeg satte mig derfor for at beskrive dem, hvilket blev til bogen "Københavns tårne",« fortæller Peter Olesen, som også fra tid til anden giver rundvisninger i København og holder foredrag om alt fra arkitektur og haver til livsglæde og høflighed.En bred definitionTårne kan defineres på mange måder, og ifølge Peter Olesen behøver et tårn ikke nødvendigvis være højtragende og tyndt. På Metropolbygningen fra 1907, som ligger på hjørnet af Strøget og Kattesundet, findes der f. eks. et kuppeltårn. På Knippelsbro befinder der sig to brotårne, hvor det ene er omdannet til Kulturtårn. Og på mange huse i København finder man et hjørnetårn, hvor de, som bor øverst i bygningen, har deres stue.»Det er ikke kun kirker, Børsen og Christiansborg, der har tårne. Der er rigtig mange bygninger, der f. eks. har et hjørnetårn, som måske ikke er det mest højtragende. Men de er værd at lægge mærke til alligevel,« siger Peter Olesen, som anbefaler, at man går en tur op ad Købmagergade eller Gammel Kongevej for at se disse mere ydmyge tårne. Derudover anbefaler han, at man besøger Kulturtårnet på Knippelsbro, som man kan komme op i på de fleste dage (undtagen søndag og mandag) mellem kl. 12 og 22.Peter Olesen fortæller, at der er forskel på tårne på bygninger og tårnhøje bygninger.»Hvis man definerer det meget bredt, er et tårn noget, der rager op over den flade by. Men Arne Jacobsens hotel over for Hovedbanegården er jo ikke som sådan et tårn, men mere en tårnhøj bygning,« understreger Peter Olesen.Se København fra ovenPå Axeltorv finder man tårnet på Axelborg fra 1920' erne, der med sit irrede grønne kuppeltag står side om side med de moderne kobbertårne, Axel Towers, som stadig har noget af kobberets gyldne skær i sig. Peter Olesen fortæller, at det ikke længere er så let at komme op i tårnet på Axelborg, men hvis man kommer derop, vil man få en flot oplevelse.»Når man står i tårnet på Axelborg, kan man virkelig se meget af København, selv om det ikke er det højeste tårn i byen. Men det ligger et centralt godt sted,« siger Peter Olesen, som efterfølgende nævner de tårne, som man har lettere ved at få adgang til.»Der er mange gode muligheder for at komme op og kigge i f. eks. Rundetårn, Rådhustårnet, Vor Frelsers Kirke og dele af tårnet på Christiansborg, hvor der også er en restaurant nu om dage.Og Marmorkirkens tårn kan man også komme op i på udvalgte dage,« forklarer han og fortsætter: »Når du først står deroppe, har du et kig til mange andre tårne. Så ser du ligesom tårnbyen, og du kan kigge ned på tagterrasserne og ud over byen. Det er vældigt interessant.« På helt særlige dage kan man også komme op i tårnet på Vor Frue Kirke, men man må orientere sig på kirkens hjemmeside for at få oplysninger om dato og tidspunkt.»I Vor Frue Kirkes tårn har du et vanvittigt flot kig, når du går på reposen hele vejen op,« fortæller Peter Olesen, som uddyber, at der ikke normalt er adgang for offentligheden, da man skal igennem nogle af kirkens lokaler, som til dagligt bliver brugt til konfirmandundervisning og korsang.Et vigtig del af byens imageHvis man lider af højdeskræk, kan Københavns tårne også betragtes fra gadeplan. Det specielle ved København er ifølge Peter Olesen, at byen er så flad, at man kan gå nede på gaden og iagttage tårnene.»Der er jo ikke en ærlig bakke i København, før man når tårnet ved Zoologisk Have på Valbybakke.København er simpelthen en flad by, og dér stikker tårnene jo op,« forklarer Peter Olesen, som i flæng nævner steder i København, hvor en masse ældre bygninger er prydet af tårne og spir, som oftest bliver overset.»Hvis man står for enden af Søerne på Østerbrogade og kigger ind mod Østerbro ved Willemoesgade og Classensgade, ser man masser af bygninger med tårne, hvor der ikke nødvendigvis bor nogle i,« fortæller Peter Olesen, hvorefter han beretter, at der er forsvundet en del tårne på de københavnske bygninger i tidens løb, fordi de ubeboede tårne er meget bekostelige at få renoveret: Foto: Linda Johansen »Hvis der skal ny kobberbelægning på, kan hele renoveringen af et tårn let løbe op i over en million kroner. Og så siger de i ejerforeningen eller andelsforeningen: "Det er sgu for dyrt. Vi stryger tårnet, der er jo ingen, som bruger det alligevel",« forklarer Peter Olesen, der dog kan fortælle, at det er ved at blive god skik at bevare tårnene, hvilket han påskønner, da tårnene er en vigtig del af Københavns image. De er der overalt og er ifølge Peter Olesen ikke til at overse, hvis man da ellers kan løsrive blikket fra sin smartphone og kigge op.»De fleste mennesker nu om dage går rundt og glor ned i en iPhone. De ser sig ikke for og er ved at skvatte over alting,« siger Peter Olesen, der ville ønske, at folk blev bedre til at være til stede og lærte at bruge deres øjne.»Hvis man putter mobiltelefonen ned i lommen, så kan man løfte hovedet og bruge sine øjne og kigge op. Og det er altid interessant at kigge op,« siger han. N E.temasektion@jp.dk Der er ikke en ærlig bakke, før man når tårnet ved Zoologisk Have på Valbybakke.København er en flad by, og dér stikker tårnene op.Peter Olesen, forfatter.Fakta: DET GYLDNE TÅRN I TIVOLISammen med Fatamorganas minaretinspirerede spir og Himmelskibets himmelglobus tårner Det Gyldne Tårn sig op fra Tivolis have i starten af Vesterbro.Det gyldne Tårn blev bygget i 1999 og rejser sig med 63 meter over jorden. Det er det næsthøjeste tårn i Tivoli, som man enten kan betragte på afstand eller betale for at blive hejst op i. De modige, der ikke lader sig afskrække af højder, fart og vind i håret, kan lade sig løfte 56 meter op over Tivolis Orientområde i Det gyldne Tårn. Fra tårnets top har man i blot ti sekunder udsigt over Københavns tage og tårne, indtil man i frit fald kastes ned mod jorden.TÅRNET PÅ CHRISTIANSBORGOven på Christiansborg troner byens højeste tårn med sine 106 meter. Tårnet, som blev bygget i perioden 1907-1928, er udsmykket med tre kroner, som symboliserer den historiske alliance mellem Danmark, Norge og Sverige - måske bedst kendt som Kalmarunionen. Dets ydre byder ydermere på kors, vejrhane og otte kobberfigurer af mænd og kvinder i forskellige erhverv. Tårnet kan man enten nyde fra gadeplan, eller man kan tage den lange tur op i toppen, der for tre år siden blev åbnet for offentligheden.Et besøg til udsigten er gratis, men kan kombineres med et besøg på restauranten, hvor gæsterne kan sidde på toppen af det danske folkestyre, mens de dinerer.VOR FRELSERS KIRKES TÅRNEn vandrehistorie fortæller, at arkitekten, Laurits de Thurah, skulle have kastet sig ud fra Vor Frelsers Kirkes tårn ved indvielsestidspunktet i 1752, fordi trappen snoede sig den forkerte vej omkring tårnet. Historien er dog usand, idet Laurits de Thurah døde af sygdom syv år efter, tårnet blev indviet.Man skal dog ikke lide af højdeskræk, hvis man vil op og nyde udsigten eller klappe den gyldne globus på toppen af tårnet. For den sidste etape af opstigning af de i alt 400 trappetrin foregår på en smal udvendig trappe, som snor sig rundt om det 90 meter høje tårn. Men klarer man suget i maven og vindens rusken, bliver man belønnet med en formidabel udsigt over hele København.RÅDHUSTÅRNETDe færreste glemmer den legendariske scene fra "Olsen-banden går i krig", hvor Egon, Benny og Kjeld kravler rundt ude på Københavns Rådhustårns gyldne visere.Mindre dramatisk er det at besøge Rådhustårnet inden døre, hvor man kan bestige de 300 trappetrin op til balkonen, hvorfra der er udsigt til Tivoli og Indre bys mange andre tårne.Det 105,6 meter høje rådhustårn er - til sammen med selve Københavns Rådhus - tegnet af arkitekten Martin Nyrop, som lod sig inspirere af Rådhuset i Siena, Italien.Det nuværende rådhus er Københavns sjette rådhus, som blev indviet i 1905.KULTURTÅRNET PÅ KNIPPELSBROHver dag cykler tusindvis af københavnere forbi de 13 meter høje kobbertårne fra 1937, der flankerer Knippelsbro, uden at lægge mærke til dem.Men nu har det ene af de to irgrønne brotårne, som før i tiden fungerede som kaffestue for byens bropassere, slået dørene op for offentligheden.Under navnet Kulturtårnet lokkes lokale og turister nu indenfor i tårnet, der befinder sig på Christianshavnssiden, med kunstudstillinger, radiobiograf og pop uprestauranter.Fra det ovale brotårns balkon har man desuden en 360 graders udsigt til Københavns Havn, Slotsholmen og Christianshavn.DIGTERENS TÅRNVÆRELSEI slutningen af 1800-tallet boede digteren Johannes Jørgensen i tårnværelset i bygningen på hjørnet af H. C. Ørstedsvej og Kastanievej på Frederiksberg. I det syvkantede tårn blev der formentligt ført samtaler om kunst og litteratur, som bl. a. mundede ud i Tidsskriftet Taarnet, som Johannes Jørgensen var redaktør på i perioden 1893-1894.Det ikoniske tårn, som prydede titelbladet af tidsskriftet, er dog ikke identisk med det, man finder på H. C. Ørstedsvej, men i stedet et klokketårn.Tårnværelset på Frederiksberg er ikke åben for offentligheden, men kan i stedet betragtes fra gadeplan.
Der findes over 500 tårne i København, som alle har deres unikke udseende og historie. De færreste lægger mærke til dem, men kig op, lyder opfordringen fra Peter Olesen, der har kortlagt byens tårne.
Hvis du ikke ved, hvad det vil sige at lave en Rocky, så er Philadelphia klar til at lære dig det. Hver dag fyldes de brede trapper ved Philadelphia Art Museum af kvinder i løbetøj, mænd i jakkesæt og børn med røde boksehandsker, der imiterer Sylvester Stallone, mens de løber op ad de 72 brede trappetrin, sådan som skuespilleren gjorde det i Rocky-filmen fra 1970. Hvis de da ikke får taget deres bryllupsbilleder på toppen af trappen med udsigt til Benjamin Franklin Parkway og Philadelphia by nedenfor. Hver dag er der trængsel på trapperne, og selfie-kø ved statuen af bokseren.Det er Stallone selv, der har skænket statuen til byen, der til gengæld har taget boksefiguren til sig som en maskot. Og det er ikke svært at se hvorfor: Rocky personificerer en af byens og USA's bærende historier: Du kan, hvad du vil. Eller måske snarere: Selvom du er en falleret bokser fra Philadelphias fattige kvarter, så har du stadig en chance. Så central er Rocky-figuren i byens selvforståelse, at to lokale og hæderkronede journalister i 2006 skrev bogen Rockystories.Her stod de vagt ved trappetrinene og interviewede de mennesker fra nær og fjern, for hvem det betyder alt at tage turen op ad »The Rocky Steps.« Den slags personlige historier er der mange af i Philadelphia, og hvad den amerikanske drøm angår, er byen selvsagt patriotisk.Både byens andet kunstmuseum, Barnes Foundation, og byens prisvindende bilmuseum, Simeone Automobile Museum, er sådanne énmandsværker.Dr. Fred Simeone har personligt samlet et utal af skrottede amerikanske racerbiler og givet dem nyt liv og berømmelse. I hallen, hvor bilerne står opstaldet, går mænd med kenderminder rundt og kæler for deres kølerhjelme. En af dem er den 87-årige bilentusiast Robert Eskew, som sidder på klapstol under et banner påtrykt en reklame for museet og teksten »Det handler om konkurrenceånd.« Hver måned, når der er demodag, og bilerne får lov at drøne rundt på en bane bag museet, tager han sammen med sin søn hele vejen til Philadelphia fra sit hjem nord for New York.»Min søn kører. Han synes, jeg kører dårligt,« siger han med et skævt smil. »Det synes jeg nu også, han gør.« Robert Eskew kommer for bilerne, den gode stemning og måske en sandwich.Philly, som byen kaldes i daglig tale, er da også livsnydernes by. Skaternes og sandwichspisernes.Koncertgængernes og kunstelskernes. Som New York, bare mere afslappet - hvis de selv skal sige det. Byen virker, som nationen, ung. Alt, hvad den har af historie, fremhæves. Hvad enten vi taler om hospitaler, universiteter, politienheder eller den amerikanske forfatning, så har Philadelphia været her først.»Der er så meget historie her,« siger folk i byen. I hvert fald stikker den op overalt. Helt bogstaveligt da man for nylig ville grave ud til en byggeplads i indre by. Gravmaskinerne måtte stoppe, da man stødte på 400 kister.Lyden af Philadelphia er lyden af en byggeplads.Byen har ikke bare vokseværk, den er under konstant konstruktion. Selv da jeg sidder på et af de mest historiske steder i byen, restauranten City Tavern, hvor Thomas Jefferson og George Washington spiste deres frokost, og hvor tjenerne nu, i historiske kostumer, serverer hummersuppe lavet på majs og kartofler, må jeg flytte til et andet rum. Der bores og mures og bygges lige på den anden side af væggen. Et sted i nærheden er et it-firma ved at bygge Philadelphias højeste bygning formet som et usb-stik. Når det sker, bliver den højere end den hidtil højeste bygning, One Liberty Oberservation Deck; et moderne udkigstårn med 57 etager og panoramaudsigt fra toppen. Her ligger byen for ens fødder; den blå Benjamin Franklin-bro, forstæderne og det smukke rådhus, der har en bronzestatue af William Penn på toppen. Det var ham, der grundlagde byen i 1682. Visionen var, at Philadelphia skulle være et nyt Athen, en demokratisk og næstekærlig by, et fristed for religiøst forfulgte grupper.Selve ordet Philadelphia betyder broderkærlighed på græsk, og stort set alle attraktioner i byen benytter sig af et slogan, der sniger ordene brotherly love ind et eller andet sted.Det ovale kontor under en teltdugPå det nyåbnede museum for den amerikanske revolution handler det også om broderskab. Her kan man se de våben og autentiske artefakter, der fortæller historien om Amerikas fødsel, og blive klogere på de spæde idéer om frihed, der spredte sig blandt mænd og kvinder på den amerikanske østkyst op til revolutionen mod de britiske koloniherrer.Museet var længe ventet, og den tidligere vicepræsident Joe Biden var blandt talerne, da museet åbnede den 19. april i år. Kuratorerne har haft frie hænder til at iscenesætte de blodige kampe mod briterne og tager et helt nødvendigt livtag med det faktum, at oprørerne, der kæmpede for frihed, selv holdt slaver.Kronjuvelen på museet er et telt, men ikke et hvilket som helst; det hvide telt var general George Washingtons kontor og soveværelse under uafhængighedskrigen og bliver kaldt »det første ovale kontor.« »Her blev de beslutninger, der ændrede historiens gang, truffet,« siger en amerikansk speakerstemme henover en glat multimediepræsentation af General Washington og af teltet, som man rent fysik får lov at se mod slutningen af filmen. Gennem præsentationen er stofteltet blevet gjort til symbol på det, der forener USA.Museum of The American Revolution styrker den allerede stærke historiske patos i byen, der huser det gamle rådhus, hvorfra uafhængighedserklæringen blev læst op for første gang, og Independence Hall, hvor samme erklæring blev underskrevet af Thomas Jefferson den 4. juli 1776.Det var her, Amerika begyndte og først blev formet som nation. Og efter Trumps valgsejr har amerikanerne igen vendt opmærksomheden mod det autentisk amerikanske. Hvad vil det sige, at gøre »America Great Again«? »Make America Nothing Again,« står der dog også med hvid skrift på en sort husmur, jeg ser fra en Uber. Chaufføren er fra Bangladesh, og han giver ikke meget for byens selvproklamerede afslappethed.»Jeg ville gerne bo i Danmark,« siger han.»Eller Schweiz. Der er alt for meget stress her,« mener han.De fleste andre indbyggere er mere begejstrede: »Du bliver nødt til at tage ned til floden og til South Street, man. Det er der, det egentlige Philadelphia er. Det er der, menneskene er.« Jeg er tilbøjelig til at give ekspedienten med dreadlocks i Gaps-butikken ret. South Street er sådan et sted, jeg kunne bo. Der er legepladser, rødmalede lygtepæle og unge mænd i lyserøde støvler, der ligner noget, Doktor Martens har fundet frem fra 80' er-hylden.E.Den snaskede, hvidbollede sandwichPhiladelphianerne går gerne ud og spiser, og byen er rig på restauranter. Jeg spiser franske muslinger i hvidvin, italiensk gnocchi og brasilianske grøntsagsretter. Det er godt og til at betale, blot man husker de drikkepenge, der som noget af det eneste i den amerikanske spisekultur ikke kommer med nogen form for valgfrihed.Især morgenmaden synes at svæve et gastronomisk interessant sted mellem brunch og burgermenu.F. eks. er der brød med kaffesmag, gulerodskage og sandwiches med landskinke, syltede chilipebre og veggetar-versioner, der kan friste selv en kanibal, hos den lille morgenmadscafé High Street on Market. Og så har Philadelphia madmarkedet Reading Terminal Market, som godt nok dufter så meget af grillet ost, at man bliver mæt, inden man har truffet sit valg af morgenmad, men det er et Farmers Market, når det er bedst.Mange sætter en burger til livs på dette tidlige tidpunkt på dagen, mens en gruppe af lokale politifolk får røræg og stegte kartofler, og hos Amish-boden er der kø til en tunsandwich med smeltet ost. I markedet fås også popcorn i alle farver og smør lavet på græskar. Der er alt i syltet mad på glas, der er portvinsoste, og der er chokolader formet som håndjern -og der er fuldstændig pakket med mennesker.Mange kommer her for én ting. William Penn skabte godt nok en by, der var åben for forskellige trosretninger, men der er kun én Philly Cheese Steak Sandwich. Til gengæld er det afgørende trosspørgsmål, om man vælger at spise den hos Pat's eller Geno's. De to sandwichbarer ligger lige over for hinanden under kulørte skilte i det italienske kvarter, og der er kø på alle tider af døgnet. Nogle køber deres sandwich begge steder fra og deler dem i halve, andre sværger til de andre madboder, der som de danske pølsevogne i deres storhedstid findes overalt i byen.Det handler om brødet, det handler om kødet (ribeye) og det handler om osten, der rent diskussionsmæssigt er en varm kartoffel. En enkelt hotelansat hører jeg sige, at han topper sin Cheese Steak med grøntsager. Der bliver helt stille ved bordet. Indtil en anden lokal Philly-person rømmer sig.»Den eneste grøntsag, du teknisk set kan komme i en Cheese Steak, er løg.« Og så taler vi ikke mere om det.Hvor stolte også ungdommen er af den snaskede hvidbollede sandwich, opdager jeg, da jeg går på jagt efter et par nye sneakers. En ung ekspedient i den trendy sneak-shop Ubiq på Wallnut Street viser mig deres nyeste specialdesignede sko. Til 1.400 danske kroner.»Inspireret af vores berømte Philly Cheese Steak Sandwich,« siger han og smiler.The Streets of PhiladelphiaPhiladelphia ligger klemt inde mellem to floder.Delaware-floden ligger på den ene side og den mindre Schuylkill-flod på den anden. På bredden af floderne hænger skaters nu ud, og turister kan på lejede cykler eller gåben tage turen over den blå Benjamin Franklin-bro til New Jersey.1,6 millioner mennesker bor der i The Streets of Philadelphia, som også er titlen på en populær Bruce Springsteen-sang. Gaderne går fra den ene flod til den anden. På den ene led har gaderne numre og på den anden navne efter træer. Fordi folk i kolonitiden var analfabeter, navngav man gaderne efter forskellige træer og plantede et kirsebærtræ ved Cherry Street og et kastanjetræ ved Chestnut Street; så vidste man, hvor man var.Man kunne tallene, og man kunne træerne. Som en historisk bytursrundviser ironisk kommenterer det: »I dag er det omvendt. Folk kan læse, men de kender ikke træerne.« Byen rummer i dag både den indre bys pæne og kontoragtige atmosfære og Gayboorhoods, gåi-byen-steder sammen med South Streets ukuelige gangsta-hipness. Overalt møder man mennesker, der priser deres by og spørger til dens oplagte stoltheder: »Har du smagt en Cheese Steak Sandwich?« »Har du lavet en Rocky?« N JP Rejser var inviteret til Philadelphia af Visit Philadelphia via Atlantic Link.rejseredaktionen@jp.dk Den eneste grøntsag, du teknisk set kan komme i en Cheese Steak, er løg.Kronjuvelen på museet er et telt, men ikke et hvilket som helst; det hvide telt var general George Washingtons kontor og soveværelse under uafhængighedskrigen og bliver kaldt »det første ovale kontor.«.Fakta: REJSEN DERTILFly fra København og Billund til London Heathrow (LHR) eller London Gatwick (LGW), derfra fly til Philadelphia (PHL). British Airlines og American Airlines flyver fra Heathrow til Philadelphia.Turen tager 8 timer og 20 minutter derover og 7 timer og 25 minutter hjem igen. I alt med mellemlanding i London ligger billetpriserne tur/ retur på mellem 4.000 og 5.000 kr.PRISERPrisniveauet i Philadelphia er billigere end i New York, når det gælder restaurantbesøg. Tøj og sko er ikke mærkbart billigere end i Danmark, med mindre du går efter mærker, der ikke føres herhjemme. En Philly Cheese Steak Sandwich koster mellem 8- 11 dollars.
Philadelphia er en oplagt historisk afstikker, hvis man turnerer USA's østkyst, men den er også meget andet. Hippe kvarterer, madmarkeder for viderekomne og ikke mindst; det eneste rigtige sted at stifte bekendtskab med en Philly Cheese Steak Sandwich.
Vesterbro: Cafe Guldregn' Stedet du går ind, når du går ud', står der på et skilt over døren til morgenværtshuset Cafe Guldregn, der ligger tæt på Vesterbrogade.Her er åbent nonstop fra torsdag til søndag aften klokken 20 med det forbehold, at det kan være nødvendig at lukke baren nogle timer for at gøre rent.Stemningen på Guldregn er brun og bedugget, men ellers svær at beskrive. For når man lander der en sen nat, der er blevet til en tidlig morgen, er det ofte i en brandert, som ikke gør noget godt for hukommelsen dagen derpå. En sådan aften beskriver en bruger, der kalder sig Annika L, meget nøjagtigt på anmeldelsessitet Yelp: »Det er brunt..tror jeg nok. De har guldøl - den del er jeg temmelig sikker på. Man må ryge (fortæller min stinkende tøjbunke mig dagen efter).Man kan rafle der (yes - det ved jeg 100 pct.).Man kan med garanti score der - hvis man afleverer sine standarder i døren«. Bodegaen består af et smalt, langt lokale, med de brune bodegaers klassiske interiør: Gule gardiner. Stablede ølkasser ved siden af og bag ved baren. Slidte borde. En spillemaskine og en jukebox.Stedet er blevet så populært, at de har hyret en dørmand, og man skal hænge jakken i garderoben, som udgøres af nabovaskeriet, inden man bliver lukket ind i slaraffenlandet.Rygtet vil vide, at festen først for alvor går i gang efter midnat, men hvis man vil gøre sig forhåbninger om en siddeplads, skal man komme i god tid.Cafe Guldregn, Oehlenschlægersgade 1, Kbh. V WWW facebook.com.Nørrebro: Klovnens BodegaFor enden af Rantzausgade på Nørrebro ligger et - set udefra - besynderligt værtshus.På vej ind passerer man under et stort skilt: ' Velkommen til Klovnens', står der skrevet i røde versaler, mens en veloplagt klovn letter på bowlerhatten.Indenfor fortsætter rejsen i, hvad der bedst beskrives som beværtningernes twilight zone. Klovne. Klovne malet på gamle lp'er. Klovne, der hænger som kravlenisser på lamper. Klovnemalerier på væggene. Den specielle dekorative stil skyldes tidligere ejer Connie Hees store fascination af de rødnæsede humorister. Og det er en stil, som den nuværende ejer, Connie Hees datter Anja, stolt fører videre.Bodegaen er kendt for et ungt klientel, som blandt andet udgøres af elever fra den nærliggende Metropolitanskole, der ofte indtager det store runde bord i midten af lokalet, hvor verdenssituationen højlydt diskuteres.De tiltrækkes givetvis af barens absolutte topsællert: en Albani-pilsner til 16 kroner. Bodegaen danner desuden rammen om herre-og dameturneringer i billard. Skoma'r-varianten, naturligvis.Klovnens Bodega har i øvrigt indskrevet sig i popkulturens historie hele to gange.Først da Rosa Lux med Alberte og Josefine Winding i 2011 indspillede musikvideoen til hittet ' Min klub først' i barens lokaler. Dernæst da ungdomsserien ' Sjit Happens', der bliver vist på TV 2 Zulu, skød flere scener, hvor seriens hovedpersoner sidder omkring førnævnte runde bord og drikker fadøl.Klovnens Bodega, Rantzausgade 70, Kbh. N WWW klovnensbodega.dk.Frederiksberg: Cafe SvejkCafe Svejk, der ligger på Smallegade lige ved indgangen til Frederiksberg Have, er opkaldt efter den tjekkiske romanfigur ' Den gode soldat Svejk'. Den røde facade prydes med flere tegnede scener fra historien om soldaten Svejks eskapader under 1. Verdenskrig, og den humoristiske tone fortsætter indenfor, hvor citater fra bodega-profeten W. C.Fields hænger indrammet på væggen.Kærligheden til det bøhmiske mærkes ved, at der i barens haner flyder det bedste importerede tjekkiske øl. Og øllet serveres gerne med et lille foredrag af de oplagte bartendere.Men hvorfor lige tjekkisk tema? Det skyldes, at restauratøren Kim Normann på en rejse til Prag forelskede sig i byen og i den tjekkiske øl, han smagte under et besøg på bryggeriet Bohemia Regent, der ligger cirka 130 kilometer uden for Prag.Værtshuset adskiller sig fra andre brune beværtninger ved, at der ofte er livemusik, hvor gæsterne stimler sammen som sild i en tønde i tæt intimitet. Variationen af de musikalske genrer er stor, og publikum kan således opleve alt fra violin-båret folkemusik til releasefester med alternative rockbands.Fans af Baby Woodrose og Spids Nøgenhat kan desuden glæde sig over at blive betjent af frontfiguren i begge orkestre, Lorenzo Woodrose.Cafe Svejk er samtidig et aldeles udmærket sted for sportselskere, der kan se fodbold på barens storskærm, som tændes hver gang, der er landskamp eller på opfordring fra barens gæster.Cafe Svejk. Smallegade 31, Frederiksberg.WWW cafesvejk.dk.Amager: Jaguar BodegaI Holmbladsgade helt nede ved Amagerbrogade ligger bodegaen, der i folkemunde blot er kendt som Jaguaren. Stedet er godt besøgt af lokale amagerkanere, og især i weekenden er der gang i den, og både dart-og billardfaciliteterne benyttes flittigt.Jukeboksen er af den analoge slags, hvor man med et bestemt hårdt tryk på de lysende knapper bladrer i cd-kataloget, der ikke er prangende, men dog rummer de fleste bodegaklassikere såsom John Mogensens ' Der er noget galt i Danmark' og Teddy Edelmanns ' Himmelhunden'.Jaguaren har plads til omkring 100 mennesker.Blandt andet med en afdeling indrettet med flere båse, hvor man kan gemme sig lidt for omverdenen. At der er flere rum og en rygekabine, medfører samtidig, at der hverken føles trangt eller tilrøget. Tværtimod er der en god stemning, når der er mange mennesker. Det gør Jaguaren til en oplagt destination for et større selskab, hvor mindre beværtninger ofte kommer til kort.Specielt hvis man ankommer sent på aftenen.Jaguaren udmærker sig ved ikke at være noget særligt, men som et ganske gedigent brunt værtshus. Baren er velekviperet, serveringen venlig og imødekommende, og priserne på et forventeligt fair niveau for den slags udskænkningssteder.At Jaguaren har et ry som et ugæstfrit sted, hvor stamgæsterne skuler og skeler til besøgende fra fastlandet, er i denne skribents optik aldeles ufortjent.Jaguar Bodega. Holmbladsgade 12, Kbh. S WWW facebook.com.Indre By: Cafe HalvvejenDet vrimlermed gode brune værtshuse i Indre By. Palæ Bar, Bobi Bar, Hviids Vinstue, Toga Vin-og Ølstue, Rosengårdens Bodega, Det Hvide Lam og mange, mange flere. Alle sammen er de et besøg værd, og at Café Halvvejen fremhæves her skyldes alene skribentens personlige præferencer.Sagnet lyder, at værtshuset fik sit navn, fordi det ligger halvvejs mellem det gamle kollegium Regensen og Københavns Universitet. Det er i hvert fald den historie, bartenderne fortæller til de amerikanske turister. Og historie er der nok af i byens gamle latinerkvarter.Der var udskænkning på adressen første gang i 1789, da gaden stadig bar det uflatterende navn Skidenstræde. Et navn, som gaden fik, fordi der her slet og ret løb en åben kloak. I 1818 modtog beboerne kong Frederiks VI's tilladelse til at ændre navnet til det nuværende, Krystalgade.Cafe Halvvejen er et gammeldags værtshus af den slags, hvor man stadig kan få serveret et stykke smørrebrød eller andre varme retter fra det lille køkken mellem klokken 12 og 15. Desuden er det forbudt at tale i mobiltelefon, og højtsnakkende gæster henstilles på venlig facon til at fortsatte samtalen udenfor.Baren er velbesøgt af unge såvel som gamle. Det grå guld kommer oftest til frokost, og de unge lokkes til af barens fordelagtige priser om aftenen. En gang om ugen er den populære onsdagsquiz desuden et tilløbsstykke, hvor vinderen belønnes med et klippekort, der kan veksles til 10 genstande i baren.Cafe Halvvejen er også berømt for Ove Sprogøe-shottet, der består af en del Sambuca, en del vodka og fire dråber tabasco - en for hver af Ove Sprogøes Bodil-priser. Her medregnes den Æresbodil, han modtog i 1999 selvfølgelig.Cafe Halvvejen. Krystalgade 11, Kbh. K WWW cafehalvvejen.dk.Nordvest: Cafe FugleredenFor enden af Nordvests ' pipkvarter' har værtshuset Café Fuglereden ligget siden 1998, og herude på den anden side af brokvartererne kan man for alvor opleve en autentisk, brun bodegastemning.Interiøret afslører en forkærlighed for lokalholdet Brønshøj Boldklub via hvepsenes gul-sorte farver og trøjer, som pryder flere af væggene. Der er selvfølgelig også blevet plads til bodega-standardsættet bestående af jukeboks og enarmet tyveknægt.Og så er Café Fuglereden den slags knejpe, hvor man hurtigt kommer på fornavn med bartender såvel som stamgæsterne, der bruger baren som en naturlig forlængelse af dagligstuen.Men Fuglereden er mere end det. I løbet af de sidste par år er værtshuset blevet yderst populært blandt det yngre segment, som især fylder på de nussede gulvtæpper fra torsdag til lørdag.Og lå Fuglereden på Vesterbro, havde det uden tvivl været en top-trendy bar.Men beliggenheden i Nordvest betyder, at det typisk ikke er neo-yuppier og hipstere, der gæster Fuglereden, men i stedet stamgæster. Og de er ikke blege for at starte en samtale eller kaste en kommentar efter en nytilkommen, uerfaren bodegarotte. Angstprovokerende for nogle. En del af charmen for andre.Hvis du ankommer inden klokken 15, kan du få en fyraftenspilsner for 15 kroner.Derefter stiger prisen til 18 kroner.Trods de mange stamgæster og den begrænsede plads er der som regel godt gang i den hen over weekenden, hvor der spilles høj musik, og kvarterets unge tilflyttere fester igennem sammen med stamgæsterne.Cafe Fuglereden.Frederikssundsvej 70, Kbh. NV.WWW cafefuglereden.dk.
Københavns værtshuse byder på mange nuancer af brunt. Ibyen viser vej til bydelenes bedre vandhuller.
Denne gang har Alberte Winding ladet det hele flyde lidt.Vi sidder i hendes store, lyse lejlighed, tæt på indre by. Hun ligner stadig den Luna, jeg så på børne-TV for mange år siden, da mine børn var små. Samme udstråling. Samme stemme. 29. september udgiver hun et nyt album, »Hva Drømmer Du«. Hun har skrevet sangene med sin mand, guitaristen Andreas Fuglebæk, som hun blev gift med i 2015. Jeg spørger til titlen. Hvorfor netop den? Hvorfor hentyder den til drømme? »Det er noget med den måde, sangene er skrevet på,« siger Alberte Winding.»Jeg har en tendens til at være lidt gammelklog, som naive mennesker er, når de skal beskrive noget. Mit virke er på en måde hele tiden at lave en tilstandsrapport. Hvor er vi lige nu i livet? Men nu har jeg prøvet at lade det være, jeg har ikke rettet, når jeg har set, at der var noget i teksterne, der var ulogisk eller selvmodsigende.Jeg har ladet det blive denne gang, i sådan en lidt summende, drømmende og flydende tilstand. For det var jo dér, jeg var.Og det er jo også sådan en underlig udkigspost, jeg som 54-årig har til min ungdom og også til mine børns ungdom og til, hvad fremtiden byder.Jeg har et overblik. Men jeg ved stadig ikke rigtigt noget  Jeg kan se landskabet, men hvad fa ´ en skal vi gøre ved det?« Og det har med din årgang 1963 at gøre? »Ja. Jeg tror jo, at alle er yngre end mig. Jeg tror, at jeg er den ældste person i hele Danmark.Ha, ha.« Det er du jo ikke  Men jeg kan godt høre det med årgang 1963  »Hvor skægt. Hvorfor det?« Det med kærligheden, den store kærlighed, som man stadigvæk kan opleve. Det med at kigge tilbage til, da børnene var små. At kigge tilbage og frem  »Det er jeg rigtigt glad for, at du synes. Jeg ville gerne skrive ud fra min alder. Men samtidig er det meget svært at tage sådan en bevidst beslutning om, at man gerne vil skrive sådan og sådan. Man er også nødt til at lade det flyde derhen, hvor det vil.« Det skal ikke være kontrolleret? »Næh  Andreas og jeg arbejder rigtigt godt sammen om det dér med stemninger. Der er denne her stemning, så rålytter vi til den.Blandt andet har vi været enormt glade for Fleetwood Mac. Igen.« Og hvordan har I arbejdet? »Andreas siger, at jeg laver rigtigt meget om på melodilinjen, så jeg må tage lidt af komponist æren. Nogle gange får jeg numre fra ham, hvor der bare er akkorder, så laver jeg melodilinjen til dem, og så har vi en formodning om, at den komme til at ligge der, hvor den passer godt til min stemme. Vi begynder ikke med teksterne. Jeg henter historierne fra musikken. Jeg kan høre et ord dér, jeg får et billede dér, det er næsten som at køre i bil. Det løsriver nogle ideer og nogle tanker, som flyder op igennem én.« Er der en forskel på dengang, du begyndte som artist, og nu? »Ja. Man producerer på en helt anden måde.Andreas trækker mig endnu længere væk fra at tage flere takes, så det er så råt og så one takeagtigt, som vi kan gøre det. Jeg får som regel et hysterisk anfald, og så er vi lige nødt til at gå ind og rette nogle ting, og det er smaddersvært at høre på for mig lige nu, men jeg ved, at jeg vil være glad for det om et år, for det har noget nerve. Det kan også irritere mig, at jeg ikke synes, at der er følelser nok. Men jeg er nødt til at lade det være. Det var det, der var.« Så dine album var anderledes gennemproducerede, dengang du begyndte? »Ja, og det er også, fordi jeg slet ikke var sanger endnu, dengang. De første plader prøvede at gøre mig til sanger, og de job, vi spillede bagefter, prøvede at gøre mig til sanger.Man kan sige, at jeg udgav min uddannelse, det var ikke engang mit svendebrev, jeg udgav.Og sådan er det nogle gange. Nogle gange går det stærkt.« Hvad betyder det så for dig i dag at lave musik sammen med din mand? »Det er virkeligt fedt. Hele processen er sjov.Vi er ligesom inde i et flow. Det kan være, at det pludselig stopper, men lige nu kører det bare. Det handler meget om at sidde og bygge et korthus sammen.« Så det er ikke en forhindring at være så tæt på hinanden? »Ikke lige nu. Jeg tror, at hvis den ene nægter at rykke sig, og den anden gerne vil, kan det blive sådan. Men sådan er det jo også med forhold.Med alle relationer mellem mennesker.« Bliver det lettere at være par som ældre? »Det synes jeg. Man har jo ligesom taget de kampe. Jeg tog dem i firserne. De var hårde år for parforholdet, fordi sødmen røg ud, det varme røg lidt ud af verden, og folk havde brug for at være selvstændige, bygge kønnene op, lave nye konstruktioner, kønsmæssigt. Men nu er vi der, og vi har været der i mange år, og det er måske bare noget med at gå lidt væk fra et skænderi, den slags. Jeg kan i hvert fald mærke en kampgejst i mig, som jeg synes er fuldstændig unødvendig.« Og samtalen er vigtig for parforholdet? »Ja. Men det er den også for Donald Trump.Det er den for højre og for venstre. Det er den for alting. I de her år handler det virkeligt om samtale eller om manglen på den. Og om, at vi også fokuserer på alt det unødvendige raseri.« På dit nye album har du en sang om at savne et barn, der er blevet voksent. Synes du også, at det kan være svært, når ens børn bliver voksne? »Ja. Og dog. Det er også virkelig, virkelig dejligt.Jeg vil bare også gerne have dem i alle aldre.De skulle både være tre og syv og ni år gamle  og det er måske dér, det allermest går op for én, hvad det er at være dødelig. Hvad livet er. Selv om jeg ikke kan sætte ord på, så er det det med, at det kan jeg aldrig få igen. At man hele tiden tager afsked med et eller andet.« Din mand har en lille søn, som bor hos jer noget af tiden Hvordan er det? »Det er så dejligt. Det er jo børn, der har givet allermest mening i ens liv. Det er jo også derfor, jeg bliver så melankolsk, ikke når jeg tænker på mine egne store børn. Men det er rigtig sundt og godt, at der er et barn igen, så der ikke er så meget tid til at tænke på, hvad man har lyst til.Jamen, hvad med mig? Væk med det! Men han er her jo ikke hele tiden, så der er jo desværre også tid til alt det selvop tagede.« Apropos dit nye album, hvad kan en sang så, som andre kunstneriske udtryk ikke kan? »I virkeligheden er det jo desværre det instrumentale, musikken i det, der kan noget, tænker jeg. Nogle gange skal vi lokkes ind. Men jeg er selv sådan en, der skal lokkes ind med ord. Jeg har altid været vild med ord. Da jeg som barn ikke kunne forstå The Beatles, ville jeg gerne forstå dem. Og så lavede jeg mine egne historier om, hvad de sang. Tekster kan også have en enormt stor funktion. Som ung elskede jeg Michael Jacksons »Billie Jean«. Den gjorde mig enormt oprørsk. Jeg mener seriøst, at jeg flyttede mig fra der, hvor jeg var på det tidspunkt i mit liv, på grund af den sang.« Du har også en sang på dit nye album om, at de gamle går i byen  »Ja. Den handler om turister i København.I hvert fald i begyndelsen af sangen. Det var vist Oliver Zahle, der sagde, at han havde lyst til at sige til de unge italienske turister, at det ikke er her på Købmagergade, det sker. Kom! I skal lige rundt om hjørnet! Så det her er først og fremmest en forklaring til en turist. En forklaring om, at den indre by er den dyre del, og den ydre by, det er der, alting foregår - du skal over broen. Og så er der også en hilsen fra de gamle. Der er lidt PH over at nævne byens spir, synes jeg, som man oplever dem, når man er ung og dingler hjemad, ung og verliebt. Pludselig er det »Top Hat« og 1940ernes København, og det synes jeg er fedt ved København: At byen har det der, at den har den historie, at lige så snart man kigger op, ligger hele det gamle København deroppe.« Sangen handler også om at gå i byen selv, som ikke længere helt ung? »Ja, det gør den.« Og hvordan har du det med det? »Jeg har det mere og mere sådan, at jeg har brug for den her smugkro, den her pejs i hjørnet.Nu har jeg fundet kærligheden igen.«.soren@berlingske.dk Fakta: Albertes lyrikAha, er det sådan nogen vi er hvem ved, før man husker en gang til så slidte som tangenter en meget gammel sang har spillet til.Fra »Aha« Bare jeg egentlig selv ku høre til Med pejs og drinks i hjørnet Sådan en evig urban ild Der er altid en fest, et sted Der er musik og øl og mad vi er hunde efter kærlighed Og jeg vil gerne med Fra »Byens Sang« Historien om dig Fortæller jeg så tit Jeg så dig da det skete Jeg gav dig det her liv Men du må klippe den snor Råbte hun til mig Jeg er ikke din ballon Jeg er bare et lille lys på vejen Fra »Stjernen og Månen«.BLÅ BOGAlberte Winding blev født 23. august 1963 som datter af Lulu Gauguin og Thomas Winding.Hun voksede op i Tisvilde, København og Skovby på Ærø.På TV blev hun blandt andet kendt som Luna fra Bamses Billedbog.Hendes første album, »Alberte«, blev udsendt i 1985.Hendes klassiske børnealbum »Tju bang chokolademand (Det er mig, der bestemmer her)« er fra 1994.I 2015 blev hun gift med guitaristen Andreas Fuglebæk.
Alberte Winding er klar med et nyt album, som hun har lavet sammen med sin mand. Det handler om drømme, kærlighed og om at savne et voksent barn. Men også om at være ung og forelsket.
Snart bliver venezuelanske Erika flyttet til en ny dansk landsby. Indtil da sælger hun sex på en bondegård mellem Skive og Holstebro - for enden af en jordvej flankeret af mandshøje majsmarker. Luften i værelset er indelukket, og natlampen lyser lilla. Hun ser gammel og træt ud. »De flytter mig jævnligt, men de siger aldrig hvorhen i forvejen,« fortæller hun, men fortryder vist så at have talt om bagmændene og beder mig om at forsvinde eller købe noget.Jeg går igen.Der er hundredvis af latinamerikanske prostituerede som hende i Danmark. Det kan man se i prostitutionsannoncerne på hjemmesider som side6. dk. Cirka hver tredje af dem reklamerer for en latina. Og antallet er vokset de senere år, fortæller Michele Mildwater fra ngo'en HopeNow, som arbejder for at forbedre og kortlægge de prostitueredes vilkår.De fleste holder til i Jylland.Der er ekstra kort mellem dem i området nær Limfjorden.»Latinaerne står ikke på gaden, ligesom østeuropæere og vestafrikanerne gør i København.Deres bagmænd foretrækker diskrete villahuse og nedlagte landsteder, som er svære at spotte udefra, og dem er særligt Nordjylland jo rig på,« forklarer Mildwater per telefon, mens jeg kører mod det næste af disse bøhlandsbordeller. En grevling ligger kørt over i vejsiden over for en juletræsplantage.Jeg har ringet til latinaerne fra sexannoncerne i forvejen og givet mig ud for at være kunde. Jeg har bedt om adressen på spansk eller portugisisk for at tjekke, at de er latinaer. Det var alle på nær én, som sagde »I am from Colombia«, men på et engelsk med en tyk nigeriansk accent.I udkanten af Humlum møder jeg brasilianske Sophia. Humlum er en lille stationsby, som ligger på en tange land mellem Venø Sund og Nissum Bredning i den vestlige ende af Limfjorden. Snart kommer Cirkus Mascot til byen, står der på nogle plakater. Sophia bor for enden af en stille villavej.»Parkering forbudt« har nogen følt behov for at spraymale på naboens forladte bliktagslade. Hun åbner husets bagdør i tangatrusser og korset, i en hørm af blomsterparfume. Det ligner et indiansk mønster i tatoveringen over hendes tunge bryster.Hun fortæller, at hun er ny i Danmark og har arbejdet i Lissabon de sidste par år. Det er en tydelig tendens: Brasilianerne kommer via Portugal, de spansktalende via Spanien. Det skyldes, at det er let for folk i disse to landes tidligere kolonier at få visum dertil. Og når først de er i Europa, kan de på grund af Schengen frit rejse til Danmark. Her må de ikke arbejde, men det er i praksis ret let at gøre det, indtil de måtte blive opdaget.Indespærret i Hurup ThySådan var det også for colombianske Monica Perez, som er hovedperson i en ny dansk dokumentarfilm, der får premiere på inden længe på Danmarks Radio. Den hedder Dansen med Monica og er instrueret af Anja Dalhoff, som har lavet en række dokumentarfilm om kvindehandel og for tiden researcher prostitutionsnetværk i Danmark på en bevilling fra Ligestillingsministeriet. Det var hende, der ledte mig på sporet af denne historie.Hendes film følger Monica gennem syv år som prostitueret i Colombia, Spanien, Japan og Danmark, hvor hun kom til i 2010. Monica har selv optaget video gennem alle årene, så man kommer helt tæt på hende. I starten er hun en livfuld, smuk og lidt naiv teenager, som selv vælger sit erhverv. Men hun ender med at blive slemt skuffet.Monicas historie er ifølge Anja Dalhoff typisk for latinamerikanske prostituerede i Danmark.»Mange forlader deres hjemlande på grund af fattigdom eller af eventyrlyst. Tit har de selv valgt det, men på et tidspunkt påvirkes deres valg af falsk gæld, trusler og den slags i en grad, så de bliver til en slags slaver,« siger hun.I perioden august 2007 til december 2016 er 29 latinamerikanske prostituerede i Danmark officielt blevet vurderet handlede af Socialstyrelsens Center for Menneskehandel.Det reelle tal er formentlig betydeligt højere, uddyber specialkonsulent Martine Grassov i en e-mail: »Handel med mennesker er en kriminel handling. [ Det] foregår derfor ofte i det skjulte.Samtidig er mange ofre for menneskehandel tilbageholdende med at fortælle deres handelshistorie og søge hjælp, dels fordi de frygter repressalier fra deres bagmænd, dels fordi de ikke har den fornødne tillid.«.Den brasilianske bagmandI Danmark forklarer Monica, at hendes bagmænd hævder, hun skylder dem så mange penge, at hun i lang tid må arbejde for dem uden at få løn. I en periode placerer de hende bag en låst dør i et hus i Hurup Thy. Ifølge Anja Dalhoffs granskning var det en brasiliansk kvinde, som stod bag. Hun har boet i Danmark i årevis og har længe hjulpet latinamerikanske kvinder hertil for at arbejde som prostituerede, forklarer Dalhoff.Nogle vil det selv, andre stilles et helt andet job i udsigt; frisør for eksempel. En midtjysk betjent med indgående kendskab til områdets prostitutionsnetværk bekræfter, at den brasilianske kvinde, hvis navn er Weekendavisen bekendt, står bag.Han har ikke fået lov af politiledelsen til at udtale sig og beder derfor om at være anonym.Den brasilianske kvinde har for tiden indrejseforbud.Alligevel driver hun ifølge både betjenten og Anja Dalhoff stadig bordeller i Danmark, uden at politiet har stoppet hende. På et af Dalhoffs nyeste videoklip ringer en prostitueret til brasilianeren og søger job og bliver tilbudt at komme i stald hos hende. Det bordel, som hun besvarede opkaldet fra, ligger få hundrede meter fra huset, som Monica blev holdt fanget i.Den brasilianske kvinde tager ikke telefonen, så jeg kører derhen. Det er nær Thyborøn Kanal, hvor Limfjorden møder Vesterhavet. Områdets golde, sletteagtige landskaber med vindkuede stråtækte fiskehuse og oversvømmede brakmarker er smukke og forpinte. Persiennerne er nede i det firkantede, røde murstenshus, men en blinkende gul lyskæde former ordet »open«. Jeg banker på uden at have en aftale.Mariel fra Colombia åbner døren i undertøj.Den 30-35-årige kvinde har bleget hår, sul på siden og et muntert gemyt. Jeg træder et skridt baglæns, da hun griber ud efter mine testikler.Priserne er trykt på et lamineret A4-papir. Hun spørger, om jeg kan give hende et lift ned til Let-Køb-købmanden i Sønder Ydby, hvis jeg alligevel ikke er til noget. På vejen joker hun med, at jeg ikke må kidnappe hende. Jeg spørger, hvordan hun dog er havnet her i Nordjylland. »Det spørger jeg også tit mig selv om,« svarer hun. Hun kom til Thy fra Bogotá for et år siden. Før da arbejdede hun nogle år i Barcelona, ligesom Monica.Mariel siger, at hun har en latinaveninde, der er prostitueret i Videbæk; 85 kilometer syd herfor og lidt øst for Ringkøbing. I prostitutionsannoncerne på nettet finder jeg flere kvinder, som har været i begge disse byer. Et oplagt motiv for at flytte dem fra sted til sted er, at det gør rufferiet sværere for politiet at afsløre. Nogle bruger af samme grund lejligheder lejet for kortere perioder via Airbnb.Men ifølge Anja Dalhoff er der også tale om en markedsføringstrategi fra bagmændenes side: »De flytter kvinderne, fordi der er penge i det.Kunderne sætter pris på den kontinuerlige strøm af nye eksotiske kvinder til deres landsdel.« En del prostitutionskunder deler deres erfaringer via hjemmesider som eroguide. dk, hvor de anonymt anmelder de prostituerede, de har besøgt. Siderne summer af begejstring, når en ny kvinde kommer til byen. Latinaer ser ud til at være populære. »800 for 30 min. hvis man kan holde så længe med en så lækker pige, der dog ikke er god til engelsk,« skrev brugeren »Slikkeprinsen« for et par uger siden om den 22-årige latina Katy, der sælger sig selv på at være sød og tynd og have »stor lyst til at tilfredsstille dine laveste instinkter«.Indre bys bordelPå et tidspunkt bliver Monica flyttet til et bordel inde midt i København. Hun har sat sig for at afsløre bagmændene og filmer dem i smug på sin telefon.På en af optagelserne træder en mand ind i den lækre, lyse herskabslejlighed. Han ser hjemmevant ud. Han taler med nogen, mens en topløs prostitueret siger, at her har vi lejlighedens ejer, som kommer efter sine penge hver mandag.Manden er let at genkende: En flot, velklædt herre og oprindelig fra Sydeuropa. Til bordellet importeredes der ifølge Monica både latinamerikanske og afrikanske kvinder. Adressen i en af Indre Bys travle gader tilhørte den velklædte herre, kan man også se i Det Centrale Virksomhedsregister. Monica giver optagelsen til politiet, som sidenhen lukker bordellet. Hun har også filmet stedets regnskaber. Indtægterne er opgjort per kvinde per dag, og der står, at de deles ligeledt mellem tre personer, som ifølge Monica er bordellets to ejere og den velklædte mand, som hun flere gange har set sidde og gennemgå regnskaberne sammen med en af ejerne.Politiet fører aldrig en sag mod ham.Jeg ringer til ham og spørger, om han er alfons.Han svarer venligt på dansk næsten uden accent.Han afviser nogensinde at have hentet penge der, men retter så sig selv. »Det var husleje, jeg hentede. En kvinde kom og bad om at leje en lejlighed af mig. Vi har fælles spanske bekendte, så jeg sagde ja. Men hun betalte aldrig husleje, så tre-fire gange tog jeg selv derned for at få den. Til sidst fik jeg hende smidt ud af lejligheden.« - Du vidste altså ikke, at hun drev bordel i din lejlighed? »Nej. Hvis jeg havde vidst det, var jeg jo kommet i fængsel.« - Du blev ikke mistænksom over, at der sad en topløs kvinde, mens du var i lejligheden? »Jeg har aldrig set en topløs kvinde i den lejlighed.«.Den afviste asylansøgerVia Monica får jeg fat i endnu en hemmelig optagelse med en mand, som ser ud til at spille en rolle i det latinamerikanske prostitutionsmiljø i Danmark. Han er en afvist cubansk asylansøger, men har været i Danmark i årevis, fordi Cuba ikke vil tage imod ham. Monica har filmet, at han tilbyder hende arbejde som prostitueret.Hun afslår, fordi hun synes, han er ubehagelig og ønsker af samme grund over for Weekendavisen, at han holdes anonym. Han er dømt for voldtægt i Sverige for nogle år siden. En dansk kvinde, som var hans veninde, da han kom til Danmark, kalder ham »psykopat« ; hun er også bange for ham og vil ligeledes være anonym. Hun fortæller, at han stod for at hente penge på bordeller ejet af en cubaner, som er dømt for at have drevet en stribe københavnske bordeller. Hun har et foto af ham, som er taget inde på et af dem.Den cubanske mand er en efterspurgt salsa-DJ.Hans tidligere veninde fortæller, at han næsten altid er på Søpavillonen om torsdagen, hvor der er Havana Nights fra 20-01. Jeg tager ned og leder efter ham. Der er højt humør og rigeligt med mojitos. Aftenen starter med salsa for begyndere og slutter med fri dans til latinamerikansk musik.»En musikalsk danserejse til Havana,« lokker reklamen. Omtrent halvdelen af gæsterne ligner latinamerikanere. Mange af de resterende er unge danske kvinder, som holder fjernt erhvervede danse-og spanskkundskaber ved lige.Cubaneren sidder med nogle venner og drikker øl. Jeg genkender hans tatoveringer fra et foto på Facebook. Han er en stor muskuløs fyr.Jeg foregiver at have brug for elegante latinamerikanske prostituerede til en fest for nogle mexicanske forretningsforbindelser. Jeg vil se, om han stadig gør sig i den slags. Det gør han.»En mexicansk fest, men i Danmark? Ingen problem,« siger han. »Sådan én har jeg arrangeret før. Stol du trygt på mig.«.LatinerkvarteretMin tur gennem Jylland slutter i Latinerkvarteret i Aarhus. Her arbejder Alice fra Den Dominikanske Republik. Husnummeret ved indgangen til baggården fra de hyggelige, små brostensgader er enormt, men ellers afslører intet, at der drives bordel på første etage. Jeg beder ligesom de andre steder om noget, de næppe har, for at have en undskyldning for at gå igen: to latinaer samtidig.Men et øjeblik efter vender Alice tilbage sammen med Katy, som også er dominikaner.De har en 30 minutters »latina-kombi« for 1000 kroner. Den har de turneret en række jyske byer med, kan jeg efterfølgende læse på nettet. Jeg siger, at så må jeg lige ud og hæve, og de kalder mig for en klam, savlende idiot.
Import. Afrikanske og østeuropæiske sexarbejdere er synlige for enhver på Istedgade. Mere skjult lever deres omtrent lige så talrige latinamerikanske kolleger. Mange mister deres frihed i bordeller på jyske villaveje og nedlagte landsteder. Weekendavisen har opsøgt nogle af bordellerne.
Ved folketingsvalget i 2005 var der borgerligt flertal i Nørrebro-kredsen i København.Dog kun, hvis man strækker sig til det yderste af det mulige (eller umulige) i definitionen af begrebet borgerlig og inkluderer Det Radikale Venstre heri. Men i det mindste har partiet en borgerlig økonomisk politik og har i perioder støttet eller endda været en del af borgerlige regeringer.Så med dette forbehold: I 2005 fik partierne Venstre, Konservative, Dansk Folkeparti, Radikale, Centrum-Demokraterne og Kristendemokraterne 52,2 procent af stemmerne på Nørrebro. Blandt andet båret af dét års radikale succesvalg. Det var dengang, man iscenesatte sig som »Radicool« og var det legemliggjorte danske udtryk for Richard Floridas idé om den kreative klasse som en spydspids for mangfoldighed, tolerance og økonomisk udvikling, ikke mindst i storbyerne.Ti år senere blæste de politiske vinde anderledes.Ved folketingsvalget i 2015 fik alene Enhedslisten og Alternativet næsten 45 procent af stemmerne i den selvsamme Nørrebro-kreds.Til november er der kommunalvalg - også i København. Her tyder en del på, at lige netop de to partier vil dominere i hidtil uset grad, når Borgerrepræsentationen sammensættes. Meningsmålinger viser, at de kan få mere end hver tredje stemme, og at Enhedslisten vil gøre Socialdemokratiet rangen stridig som det største parti i København.Mens Richard Florida i denne tid siger undskyld, tager afstand fra sit kreative klasse-evangelium og betegner det som naivt, synes Københavnerne på vild flugt fra enhver politisk pragmatisme for i stedet at kaste sig direkte i favnen på utopister. Det er et skred, der kan få dramatiske følger for den hovedstad, som på mange måder over de seneste 20-25 år har rejst sig fra den sump af forfald og social elendighed, der prægede byen i 70erne og 80erne.Da jeg flyttede til København i 1996, var hovedstaden stadig slidt og beskidt. Enhver, der kom til penge, stak af og bosatte sig i sund afstand af tristessen. Børnefamilier og København var to uforenelige størrelser.Kvarterer og lejligheder var smuldrende sørgmodigheder, men guf for BZerne og de autonome, hvis da ikke det hele allerede var jævnet med jorden under Weidekamp-regimets brutale saneringsbølger i 70erne og erstattet med almennyttigt betonelementbyggeri.Økonomien var elendig, erhvervsklimaet ligeså.Den kreative klasse gik stadig i vuggestue og var endnu ikke for alvor rykket ind. Men noget var dog ved at ske. Langsomt men sikkert fik København rejst sig fra asken og blev til en by, man gad flytte til igen. Den blev også trendy; Wallpaper skrev henført om den.Kommunekassen var ikke længere rungende tom, der blev længere mellem de fixende narkomaner på åben gade, og befolkningens sammensætning ændrede sig: Ind kom folk med arbejde, velbetalt arbejde. Lejligheder blev byrenoveret og slået sammen, der stod stilladser overalt, og da metroen kom, blev den finansieret af den nye københavnske guldalders udtrykte billede: Projektbyggeriet, der skød op, hvorend man kom frem.Ikke alt, der skete, var godt. Jeg har selv skrevet kritisk om netop ørkenerne af etager i glas, stål og beton i Ørestaden, Sydhavnen og andre steder. Undervejs pådrog København sig et stadig mere alvorligt integrationsproblem i de dele af byen, hvor bander denne sommer har skudt sig frem.Og indre by ligner torsdag til lørdag nætter efterhånden en tarvelig kopi af Sunny Beach. Men meget blev dog bedre. De mange, som evindeligt bekymrer sig over, at København igen er blevet en metropol, der især tiltrækker beboere med penge, burde nøje overveje alternativet. Det har København prøvet. Og det var ikke rart.Men også den kreative klasses revolution synes nu at have ædt sine egne børn. Og nu kan det så være, hovedstaden atter får alternativet at føle. Denne gang Alternativet med stort A, vel at mærke. Tegnene er tydelige.De nye københavnske politiske vindes stærkeste symbol er den økoekstreme kamp mod byggeriet på et areal, der udgør blot seks procent af Amager Fælled. Det er en kamp, der føres uanset konsekvenserne i øvrigt, herunder den regning på to milliarder kroner, som må udskrives, hvis byggeplanerne droppes. Man må spørge, om københavnerne virkelig er blevet kommunistiske økotosser alle til hobe? Det er de sikkert ikke. Men med utopisternes forventede talstærke indmarch på Københavns Rådhus får de i givet fald, hvad de selv har bedt om: Et eksperimentarium for virkelighedsresistente drømmere, der under dække af tolerance, mangfoldighed og alt andet godt alene prioriterer egne behov på den mest hensynsløse vis. Man kan således godt blokere store dele af hovedstaden for biltrafik i det kreative byrums hellige navn. Men man skaber blot storbyversionen af Frilandsmuseet, et funktionstømt ingenting. Da Enhedslistens spidskandidat i København, Ninna Hedeager Olsen, for nylig blev interviewet i Berlingske, brystede hun sig således af, at lukningen af Nørrebrogade havde medført, at »her er kommet mere liv og flere mennesker, der kommer for at hænge ud«. Hænge ud, ja. København kan blive stedet for dem, der hænger ud. Imens vil andre steder blive for dem, der arbejder, producerer, skaber værdi. Og skaber den velfærd, københavnerne mere end nogen hæger så idealistisk om. Det er egentlig et hykleri uden grænser.Måske er københavnerne ikke alle blevet kommunistiske økotosser. Men noget tyder på, at de i forbavsende grad synes at være frakoblet enhver realistisk forestilling om, hvordan verden reelt hænger sammen. Det eneste forsonende ved den tilstand er, at de i givet fald en dag selv kommer til at betale prisen for fantasterierne.Måske er københavnerne ikke alle blevet kommunistiske økotosser. Men noget tyder på, at de i forbavsende grad synes at være frakoblet enhver realistisk forestilling om, hvordan verden reelt hænger sammen.

Et værelse på otte kvadratmeter til overpris. 
Står et forældrekøb for døren, så er august traditionen tro højsæson. 
Sagde du ikke, at det ikke ville smage af havbund?«. Min gæst bliver aldrig glad for østers. De var ellers havfriske og ligetil.Jeg havde nemlig bestilt fem af de små franske papillon, den ultimative begynderøsters, som stod listet på Admiralgade 26' s menukort under overskriften ' Nødvendigheder'. For øvrigt sammen med kaviar til 350 kroner for 15 gram.Det må være ironisk ment, for det er bestemt ikke et sted, hvor man kræver mange penge for stor smag. Forretter koster cirka 100 kroner, og hovedretterne ligger mellem 165 og 225 kroner.Det er Jonas Hillgaard, der sætter kursen for køkkenet, og med en fortid på Manfreds, Relæ og Geranium har han en fintunet sans for at få en masse ud af små tallerkner.Men lad os først lige komme indenfor.Folkene bag er dem fra den populære og fremragende vinbar Ved Stranden 10, der ligger lige om hjørnet med udsigt til Christiansborg. Også her er der skørt højt til loftet, gamle sprossede palævinduer og dybe karme af tunge, profilerede træpaneler. Og også her har de formået at blæse den indelukkede herskabelighed ud på brostenene og skabe lys og luft ved hjælp af moderne letbenet kurveflet og andre træstole i spinkelt design på terrazzogulvet.Mild og let bouillabaisseMin ven skulle ikke have en chance, så vi gik fra østers til biodynamisk vin fra Jura. En saftig sag fra Domaine Ratte på trosseau-druen, der med sin friske smag af røde frugter og sin pebrede kant passede perfekt til vores tre forretter.Vores tjener var aftenen igennem skarp i sine vinanbefalinger.Første ret var husets bouillabaisse, som blev serveret i forretstørrelse til 85 kroner. Den kan også fås som hovedret til 165 kroner, og det kan man roligt gøre uden at blive overmandet af tyktflydende og uigennemsigtig teglrød fiskesuppe.Her var den meget lysere i farven og knap så koncentreret som normalt, når man koger et helt hav med anis, tomat og safran. Først var jeg skuffet, fordi jeg forventede Middelhavets magtdemonstration i min mund. Men efterhånden opdagede jeg elegancen i den mildere udgave, den cremede lethed i konsistens og så til sidst de gode stykker af hvidt fiskekød, som stadig havde bevaret al sin saftige spændstighed.Den anden forret var rødbeder snittet i skiver så tynde, at de tog form af den bakkede bund af emulgeret brunet smør, der ellers lå skjult under det mørkelilla lagen. Syren fra beden og den karamelagtige sødme fra smørret var hovedattraktionen og tilstrækkeligt velsmagende til at gøre serveringen til en selvstændig ret. Men ovenpå lå strimler af saltet kumquat, miniappelsinen med den spiselige skal, og det gav en bitterhed og parfumeret profil, som løftede retten op over den blotte velsmag.Ænder uden stressAllerbedst og aftenens helt store oplevelse var de let røgede andehjerter, der lå i bunden af en grå keramisk skål. De var lynristet efter røgning og gennemskåret inden servering, så deres sarte rosa kulør skinnede af saft.Min ven falder altid i staver over indmad.Når han spiser tunge, kan han ikke lade være med at tænke på det bizarre i, at et dyrs tunge nu ligger på hans tunge. Og nu begyndte han også at tale om mærkværdige i, at et hjerte, der for ganske kort tid siden havde banket bag et andebryst, nu lå i to halvdele på en tallerken i Indre By.Jeg måtte give ham ret. Det var ikke længe siden, de havde slået, de hjerter.De var så friske, at der stadig var liv i dem. Og de var møre. Så jeg kunne trøste ham med, at det nok var fra ænder, der havde fået masser af kærlighed og meget lidt stress. Og nu var det tid til, at de skulle levere den kærlighed tilbage.Det gjorde de også.De lå med halverede bagte abrikoser, hvis sødme og sæbede parfume var reduceret ind til milde nuancer, så de passede til kødets fine smag. Den lette røgsmag trængte ned i en vinaigrette på sort kinesisk riseddike, chinkiang, hvis fermenterede aroma forvandlede sig til en mirakelmikstur i mødet med røgen og sødmen fra kød og abrikos. Lidt skovsyre tilføjede det sidste fjer på brevvægten i en perfekt balanceret forret.Og sammen med vinen snurrede vi op til himlen og de hjerteløse ænder.Til hovedret var det en dansk gris, der havde fået skåret et stykke af brystet.Men nu var min ven ikke optaget af verdens forunderlige indretning. Han var kun fokuseret på den gode smag. Først senere lagde han mærke til, at der faktisk lå skiver af dyrets eget hjerte oven på. Og så lå brystet endda oven på en kompot af svampe og løg, men det orkede jeg ikke at nævne. For jeg ville nå at smage den kimchi, der var dryppet rundt om dyret. Den var god. Chilistærk og præcist doseret.Et glas biodynamisk rødvin fra Matassa var lys i farven, så naturlig i duften, at det mindede om grisens bagland og læskende, mineralsk og en anelse sur i smagen. En vin, der krævede sin gris for at give mening.Jeg fik hvidvin til min hovedret. En anjou blanc på chenin blanc fra Mosse i Loire. Den havde frisk syre, men smagte også lidt af honning og modne frugter, så den passede fint til de bagte løg med kål og revet pecorino. Det er altid en god test, om et køkken kan skabe tilpas umami med en vegetarret. Det kunne de. Jeg savnede ikke kød.Desserten med appelsin, mandler og sprødt mælkeknas var ikke ophidsende, men min stilton med et glas af Kopkes colheita-portvin fra 1989 var en sikker klassiker at slutte af på.Vi var glade. Det tror jeg også, ænderne var. Og grisen. Vi vil gerne møde dem igen. Snart.joakim.grundahl@pol.dk Vi var glade.Det tror jeg også, ænderne var.
MADANMELDELSE ADMIRALGADE 26 På Admiralgade 26 velsignes andehjerter med røg og sort eddike fra Kina omgivet af lyst dansk design.
Da professor Larry Beasley forleden gæstede Aarhus, var det første, han så, en smuk, historisk by.Hans byudviklingsbriller zoomede ind på, hvad han beskriver som et yderst elegant universitet og fint skabte fodgængermiljøer i kvarterer med lukkede gader.Den 68-årige Larry Beasley, der har været chefplanlægger for Vancouver og gennem 30 år arbejdet med den canadiske byens udvikling, var i sidste uge hentet til Aarhus for at sprede de erfaringer, som aarhusianske politikere og embedsmænd havde fået i fjor på en studietur til Vancouver, der er udnævnt som en af verdens bedste byer at leve i.Han var tirsdag omdrejningspunkt for konferencen "Vancouver kommer til Aarhus" på Comwell Hotel Aarhus i Værkmestergade, hvor 140 deltagere - bl. a. projektmagere, arkitekter, politikere og embedsmænd - deltog.Efter konferencen satte JP Aarhus byens gæst stævne i et af hotellets mødelokaler på anden sal. Dagen forinden havde Larry Beasley taget turen helt til tops i det 23 etager høje Aarhus City Tower, og da fik han sit næste indtryk af Aarhus.»Jeg tænkte: wow, denne smukke by har en masse arealer, der kunne udvikles, og man kunne udvikle denne smukke by endnu bedre, hvis man spiller sine kort rigtigt.« I hvilken retning kiggede du? »Den vej,« udbryder professoren og peger i alle retninger for at illustrere byens mange muligheder for udvikling.De mange attraktive arealer er, sammen med den indre bys gode stand, medvirkende til at give Aarhus et bedre udgangspunkt end mange andre byer for at udvikle sig, uddyber professoren en pointe, han havde rejst på konferencen.F. eks. er fortovene i orden, og der er ingen faldefærdige bygninger, og midtbyen er i det hele taget attraktiv og smukt skalaret, som han udtrykker det.Han fremhæver, at der er gode muligheder for udvikling ved byens historiske omskal råder, som folk typisk gerne vil være i nærheden af. Desuden har Aarhus en masse grønne arealer og havnefronten.»Du har store udviklingsmuligheder, og hvis jeg ser på disse som en person, der skal prøve at opbygge en efterspørgsel hos folk, der vil flytte til jeres by, jamen, så siger jeg: ja tak, jeg har meget at sælge.«.Hvor er skolen i Aarhus Ø?Havnefronten oplevede Larry Beasley dele af, da han i mandags var på rundtur i Aarhus Ø. Dette område efterlyste ejendomsinvestoren Claus Hommelhoff, der står bag Lighthouse-byggeriet og Pakhusene i den spirende havneby, en gentænkning af, da han tog ordet på konferencen og konstaterede, at nogle af bygningerne i Aarhus Ø mindede ham om et det tidligere Østeuropa uden træer og legepladser.Larry Beasley understreger, at han ikke er kommet til Aarhus for at være en kritiker, men siger: »Der er nogle generelle principper for, når man udvikler nye områder, og her man tænke lige så meget på de offentlige rum, som man gør på bygningerne.Sammenlignet med andre nye områder i andre byer, ser der ud til at være mindre offentligt rum og flere bygninger her.« »Bygningerne er meget smukke, men jeg så ikke shoppinggaden, jeg så ikke børnehaven, jeg så ikke skolen.Jeg ved ikke, om de er på dagsordenen eller ej?« »Det er de,« indskyder Bente Lykke Sørensen, Aarhus Kommunes chef for Bolig og Projektudvikling. Hun flankerede Larry Beasley under hans besøg.Ville plante 50.000 træerSelv om Larry Beasley kun har haft knap to døgn til at danne sig et indtryk af byen, er han ikke i tvivl om, hvad hans første handling ville være som ansvarlig for byplanlægningen i Aarhus.»Mit hurtige svar er, at jeg ville plante 50.000 træer.« Et af de stærkeste greb bag Vancouvers udvikling har været at få folk til at flytte fra forstæderne til centrum, hvilket bl. a. er muliggjort ved at fortætte den indre by, hvor der er skudt højhus efter højhus i vejret, og befolkningstallet i centrum næsten er tredoblet fra over 120.000 i 1980' erne.I Aarhus er højhuse også skudt op i stigende grad. For eksempel i Aarhus Ø, på Ceresgrunden og lige over for Aarhus City Tower, på Frederiks Plads, hvor der denne tirsdag bliver banket spuns, så endnu et højhus kan skyde i vejret.I disse fortætninger af byen er træer vigtige ingredienser, mener Larry Beasley, der har bemærket, at Aarhus har færre træer, end han normalt ser, når han er rundt i verden for at rådgive om byudvikling.»Træer er en skøn måde at moderere tætheden. Hvis man tilføjer landskab, er det en meget billig og naturlig måde at blødgøre byen på.Hvis man har et frodigt bybillede med træer, vil folk bare opleve, at det er naturligt, positivt og cool, og være ligeglade med hårdheden, de hårde materialer som brosten og mursten, som er i enhver moderne by,« understreger han.Skal lære af borgerne Larry Beasleys næste, og større, handling som byplanlægningschef i Aarhus ville være at få borgerne engageret i en dialog.»For at hjælpe med at drømme om, hvordan den næste udvikling ser ud,« konstaterer byplanlæggeren.Frem for at tegne byen ud fra, hvad projektmageres fokusgrupper måtte anbefale, skal Aarhus selv tage over og fastlægge kvalitetsniveauet med borgernes hjælp. Ifølge canadieren vil det sikre gode og attraktive boligområder - især hvis potentielle, nye beboere bliver taget med på råd.»De vil fortælle en, hvad der kræves for at få dem til at komme og bo i byen, og det kræver en masse rekreative områder. De vender alle tilbage, selv når der er tale om stor tæthed, og det er vores by et bevis på,« siger han og tilføjer: »Men der skal være en meget høj rekreativitet. Det lærte jeg ved at lytte nøje til borgerne.Jeg lærte det ikke, fordi jeg var smart, eller lærte det i skolen, men ved at tale med titusindvis, hundredetusinde borgere.« Ud fra borgernes ønsker fandt Larry Beasley ud af, at der var et marked, som ejendomsinvestorerne tilsyneladende ikke havde aflæst. Han kunne fortælle de private bygherrer, at de skulle skabe gode rammer for børnefamilier, f. eks. familievenlige boliger, legepladser og parker, hvis de ønskede at udvikle nye boligområder.»De sagde, du har så mange krav og bla, bla, bla, men inden for et par år vendte de tilbage og takkede mig for, at de pludselig havde fået et kæmpe forbrugerpotentiale,« fortæller byplanlæggeren, som oplyser, at der nu bor omkring 9.000 børn i Vancouvers centrum.Find en fælles drømLarry Beasley har noteret sig, at Aarhus allerede er begyndt at gå ud af dialogvejen. For eksempel holder Aarhus Kommune borgermøder, når der bliver taget hul på processer om nye byudviklingsområder som det tidligere amtssygehus.Et andet af de centrale elementer i Vancouvers forvandlingsmodel er samarbejdet mellem det offentlige og de private aktører. Således er legepladserne og parkerne i de familievenlige midtbyområder blevet betalt af bygherrerne, som til gengæld har høstet højere kvadratmeterpriser på boligerne, da områderne er blevet mere attraktive.Lignende samarbejder sker også i bl. a. Aarhus Ø, hvor kommunen og private bygherrer arbejder tæt sammen om at udvikle arealerne f. eks.omkring Bassin 7.At parterne i Aarhus er klar til at samarbejde, oplevede Larry Beasley også på konferencen, men for at få mest muligt ud af potentialet vurderer han, at der skal ske en organisationsændring hos kommunen. Det bygger byplanlæggeren på erfaringerne fra Vancouver, der, trods gode intentioner, havde svært ved at bryde igennem.Derfor blev der bl. a. løsnet op for reguleringerne og godkendelsesprocessen.Samtidig blev systemet effektiviseret, så sagsbehandlingen blev hurtigere, og der blev lavet én indgang til myndighederne.Larry Beasleys fyldige beskrivelser af sine mange pointer og eksempler fra hjertebarnet, Vancouver, presser professorens tidsplan, der efter interviewet byder på et oplæg for ansatte i kommunen.Han når lige at sammenfatte sit bedste råd til, hvad Aarhus skal gøre for at tage det næste skridt i udviklingen af byen.»Kommunen, borgerne og udviklerne skal drømme den næste drøm sammen. Ikke bare drømme, men have en proces. Det kan ikke længere handle om bare at reagere på et initiativ. Jeg kalder det ikke en ny drøm, men en opdateret drøm. Jeg er stor fortaler for, at man skal gendrømme sin by hvert årti eller deromkring,« fastslår canadieren i sin afslutningsreplik, der er som taget ud af kulturbyårets slogan, gentænk.jonas.hvid@jp.dk Fakta: VANCOUVERI top med livskvalitet Vancouver, Canada, har 603.000 indbyggere (2011).Vancouver er udnævnt som en af verdens bedste byer at leve i.Byen er kendetegnet ved et fintmasket gadenet, som inviterer til at færdes til fods, boliger i forskellige prislejer, god kollektiv trafikbetjening, kvalitet i det offentlige rum, offentlig adgang til kysten og grønne områder og bevaring af udsigtslinjer.De centrale bykvarterer har blandede funktioner, og den kompakte og menneskevenlige bymidte rummer mange boliger i den tætte bykerne, ofte indpasset i høje, slanke boligtårne.Bystyret i Vancouver har fået private aktører og udviklere til at byde ind ift. at sikre liveability i byen - både ift. boliger, infrastruktur, institutioner, alment byggeri og studieboliger.Byens arbejde med liveability kaldes vancouverism og tilstræbes af byplanlæggere.Kilde: Aarhus Kommune INTERVIEW Hver mandag bringer JP Aarhus et interview med en aktuel person.
Mandagsinterview Byudvikling: Formen er fin, og mulighederne er mange for at udvikle Aarhus, mener den canadiske professor Larry Beasley, ekspert i byudvikling, men det kræver, at kommunen, borgerne og de private investorer sætter kursen sammen.
Forestil dig en indre by, hvor det er gratis at parkere. Intet sted skal du tjekke zoner og huske at bekræfte og afslutte sin parkering på en app. Som beboer skal du heller ikke rode med Nem-ID for at købe parkeringslicenser. Kun skal du være opmærksom på, at der kan være tidsbegrænsninger visse steder.Et sådant bycentrum har Grenaa. Den gamle middelalderby, købstad og havneby bebos bl. a. af Politiken-læser Else Brask, som aldrig har betalt en krone i parkering og aldrig har fået en p-bøde i de 20 år, hun har boet i det centrale Grenaa.Det skyldes også det faktum, at hun er i gåafstand til det meste - og hvis ikke gåafstand er hun i cykelafstand.»Når først jeg er kommet hjem fra arbejde, kører jeg ikke meget rundt i bil.Grenaa er jo en femminuttersby«, siger Else Brask.Da Bagsiden besøger Else Braskog hendes mand Jørn Juul Sørensen, tager vi en rask gåtur i Grenaa. Først skrår vi gennem boligområdet Rosengården, og snart efter står vi på Torvet, hvor Ungdomshuset Arresten ligger - her kommer Else Brasks søn flere gange om ugen. Vi går rundt om kirken på torvet og har visuel kontakt med Museum Østjylland i Grenaa. Vi beundrer det gamle hus, museet ligger i, og kort efter krydser vi over Grenaaen, hvor vi får en snak med tre redningsfolk, der har gang i en øvelse, hvor de trækker vod i åen. Der er dog stærk strøm i dag, så let er det ikke. Så går turen langs Grenaaen til det nye boligområde Åbyen og herfra til Grenaa Station. På vej hjemad ser vi både Netto og passerer biografen.På under en halv times gåtur inklusive ophold på torvet, hvor vi også beser Peter Brandes' omtalte og meget foroverbøjede skulptur, museet og ved åen har vi fået bekræftet, at de korte afstande i Grenaa betyder, at man i en radius af fem minutter kan få udlevet en moderne midaldrende Politiken-læsers basale behov: museumsbesøg, dagligvareindkøb, gåture i naturskønt område, film i biografen, adgang til offentlig transport (letbanen til Aarhus, når den åbner i 2018) og et frirum til sin teenager.bagsiden@pol.dk .Fakta: PÅ 5 MINUTTER 6 STEDER DU KAN GÅ TIL I DET CENTRALE GRENAAKino Grenaa. Østergade 7. 240 meter Film i dag: Geostorm, Happy Death Day, Mens vi lever, Snemanden og Thor: Ragnarok.Else Brask: »Vi kommer i biografen 3-4 gange i vintersæsonen«. Ungdomshuset Arresten. Mogensgade 1A. 500 meter. Fredag kan man møde anime-foreningen Chibi Gaffa, og Grenaa Gymnasiums Kor synger rytmiske værker.Else Brask: »Ungdomshuset Arresten er forankret i kommunen hos en ungdomskonsulent, men huset, der ligger i den gamle arrest, er selvstyrende, og de unge har vide rammer for, hvad de laver.De spiller Playstation, laver mad sammen og snakker - vores søn Asger, der går i 3. g, kommer der om ikke dagligt, så flere gange om ugen. Gymnasiets internationale IB-linje tiltrækker unge fra flere lande, og de bliver inviteret op i Arresten og bliver vist rundt. Da vi havde et asylcenter i Grenaa, skabte de unge et fodboldhold med vedtægter og det hele, som mødtes til ugentlig træning og venskabskampe med flygtningene i asylcentret«. Museum Østjylland i Grenaa.Søndergade 1. 550 meter. Fast udstilling: Fire veje til Norddjurs: Havet, kalken, jorden og købstaden. Gratis adgang.Else Brask: »Hver gang der er en ny særudstilling, kigger vi forbi. De har lige haft udstillingen ' Let's Rethink Cyklus', hvor lokale kunstnere i Norddjurs Kommune har brugt affald, blandt andet gamle fiskenet, og hvad de har fundet på stranden, til nye skulpturer. Jeg var ret imponeret over, hvad de kunne få ud af de brugte materialer. Det var meget fantasifuldt og kreativt«. Naturen langs Grenaaen.Åstien. Ca. 500 meter Else Brask: »Åstien går hele vejen fra byen og ned til havnen, og den tur kan jeg sagtens finde på både at gå, løbe og cykle.Nu passerer man også byens nye kvarter, Åbyen, på turen, hvor arkitekter som AART architects og Cebra har tegnet huse ned til åen. Går du mod vest, kommer du ud til det, der var Kolindsund, der er en inddæmmet sø. Hvis man vælger at slukke pumperne, vil det blive til Danmarks største sø. Det har man diskuteret i mange år«. Grenaa Station. Stationspladsen.350 meter. Skal man til Aarhus, går der i øjeblikket kun busser, Bus 83, men fra første halvår 2018 åbner letbanen.Else Brask: »Letbanen kører ikke forbi mit arbejde (Aarhus Lufthavn, red.), men min mand vil nok nogle gange tage letbanen. Den ligger optimalt i forhold til, hvor vi bor, og hvor han arbejder.Hvis turen tager 1 times tid - med bussen tager det i øjeblikket 1 time og 20 minutter - kan den komme til at konkurrere med bilen - i letbanen får han jo tid til andet end bare at sidde og køre«. Indkøb. Netto, Østerbrogade 2. 220 meter Åbningstider: Åben alle dage kl. 8-22.Else Brask: »Jeg går i Netto en gang om ugen, for de har nogle produkter, jeg har præferencer for. Et par gange om ugen tager jeg i Kvickly, som ligger 550 meter væk. Der tager jeg kun bilen, hvis jeg handler stort ind. Alle specialbutikkerne har vi også rundt om hjørnet. De begynder ved biografen og ligger på gaderne omkring torvet. Det bynære tiltaler os meget, og Grenaa er ikke større, end at vi hurtigt kan hurtigt komme væk fra det byagtige, når det passer os«.
GRENAA Politiken-læser i Grenaa går rundt til det meste og har aldrig betalt en krone i parkering.
Det er ikke en nyhed, at der mangler ungdomsboliger til de mange studerende, der i dag optager pladserne på Danmarks mange uddannelser.Men markedet bliver ved med at være interessant, fordi det er et af de steder i ejendomsbranchen, der udvikler sig hastigt, fortæller Jan Hougaard, projektchef hos EDC Erhverv Poul Erik Bech Aarhus.»Ungdomsboligmarkedet er ekstremt interessant og har i de seneste fire-fem år været igennem en stor transformation.Antallet af studerende bliver ved med at vokse.Samlet set er der tale om et meget attraktivt marked, hvilket opmærksomheden også vidner om,« siger han.Den internationale investor og developer Triton er blevet en hastigt voksende aktør herhjemme inden for projektudvikling og drift af ungdoms-og studieboliger under brandnavnet Basecamp.Under navnet Triton Development North, der er en gren af Triton, har selskabet indført en helt ny måde at drive ungdomsboliger på med konceptet om et servicemindet kvalitetskollegium.Jesper Dam, der er partner og direktør i Triton Development North, kommer her med opskriften.»Tænk de unge som gæster og dig selv mere som en servicefunktion end udlejer,« siger han og fortsætter: »Fremtidens ungdomsboliger er en slags all inclusive, hvor du leverer faciliteter og fuldt møblerede værelser.De unge er kvalitetsbevidste og vil have service,« forklarer han.Lad de studerendeTriton er aktiv i seks lande, bl. a. med kollegier i Tyskland og Polen. Selskabet introducerede sidste år sit koncept på det danske marked.»I Danmark er Triton den eneste operatør med et egentligt koncept. Vores koncept indebærer bl. a., at vi ansætter studerende, som sammen med managerne administrerer og driver konceptet,« fortæller Jesper Dam.Tritons kollegium på Sølvgade i København med 463 værelser har ansat to managers med en fortid i hotelbranchen og syv studerende.De studerendes rolle er at stå for events og kommunikation med de øvrige beboere.Ifølge Jesper Dam skaber konceptet en loyalitetsfølelse, så de studerende passer bedre på faciliteterne og bliver længere.»Vores koncept medfører længere ophold, dvs. færre til-og fraflytninger, mindre slid og lavere vedligeholdelsesudgifter.Længere ophold er med til at opbygge en kultur, der forhåbentlig vil gøre de studerende til ambassadører for Basecamp-konceptet,« siger han.Giver værdi for investor Tritons koncept er inspireret fra USA og Storbritannien, hvor man har tradition for en høj grad af service på kollegierne på landets hæderkronede universiteter. Denne metode udgør ifølge Jesper Dam en betryggende faktor for investorer.»Den institutionelle investor vil have et sikkert aktiv.Når man taler ungdomsboliger, handlede usikkerheden tidligere om administrationsproblemer og tomgang.De problemer har vi løst med en ny ledelsesform.På europæisk plan er transaktionsvolumen af ungdomsboliger flerdoblet på få år. Studieboliger er blevet en sikker investering med et udbud, der slet ikke matcher efterspørgslen. På bundlinjen resulterer vores metode i et stabilt afkast på grund af høj efterspørgsel, høj belægningsprocent og aktiv ledelse,« forklarer Jesper Dam.Et andet punkt er konkurrencesituationen, hvor Triton forudser, at der på sigt opstår en skærpet konkurrence mellem udbyderne af ungdomsboliger. Det stiller højere krav til de faciliteter, man kan tilbyde.»I dag kan man bygge studieboliger og leje dem ud, typisk som ren udlejning.Om nogle år vil de studerende i højere grad kunne vælge mellem et varieret udbud af boliger. Så vil beliggenhed og de rammer, vi har skabt, få de studerende til at foretrække os,« siger Jesper Dam om sit håb.Eksisterende og nybyggeri Basecamp Sølvgade ligger i DSB's gamle hovedkvarter, men også nybyggeri kan være relevant for Triton. Det vigtigste er nærheden til de større universiteter.»Vi kigger både på eksisterende ejendomme og på grunde til nybyggeri. Vi skal have mindst 6.000 kvm for at kunne implementere vores koncept. Gerne meget mere.For tiden kigger vi på en ejendom i Lyngby på 26.900 kvm. Vi skal ligge i universitetsbyerne direkte i campusmiljøet eller i indre by,« siger Jesper Dam.En mangelvare i provinsen Det er ikke kun i København, at der er behov for ungdomsboliger.De nyeste tal fra Boligministeriet viser et stort behov rundt om i landet.»Vi kan se på tallene, at dækningsgraden af ungdomsboliger i forhold til antallet af studiepladser er meget lavt på Frederiksberg og i København, men også i Odense, Lyngby, Kolding og Aalborg. Samtidig vokser sidstnævnte byer procentmæssigt mest i forhold til antallet af studerende. Det udgør en god mulighed for investeringer i provinsen, hvor der er et solidt kundegrundlag og et godt afkast,« siger Jan Hougaard, projektchef hos EDC Erhverv Poul Erik Bech Aarhus.Det giver gode muligheder for investorerne.»Udbuddet af velegnede ejendomme kan slet ikke matche efterspørgslen. Vi har kontakt til flere inden-og udenlandske investorer med en kolossal købekraft, som leder efter færdigudviklede ungdomsboligejendomme.Desuden skal vi levere byggerettigheder til udviklere, der står på spring for at udvikle ejendomme i dette segment,« forventer Jan Hougaard.finans@finans.dk Vores koncept medfører længere ophold, dvs. færre til-og fraflytninger, mindre slid og lavere vedligeholdelsesudgifter.Jesper Dam, partner og direktør, Triton Development North.
TENDENS: Ungdomsboligmarkedet i Danmark er i kraftig vækst i de større byer, da de nuværende ungdomsboliger ikke er nok til det stigende antal studerende. Den øgede efterspørgsel har medført, at flere store investorer nu har meldt deres ankomst på markedet med nye måder at drive ungdomsboliger på.
Banja Rathnov Galleri &amp; KunsthandelKeramikkunstneren Karen Bennicke kan opleves hos Banja Rathnov Galleri &amp; Kunsthandel, hvor hun i udstillingen ' Rumlig Destabilisering' viser værker fra serien ' Urban Complex' samt en række tegninger.Inspirationen til de keramiske skulpturer og tegningerne har været et kort over de parisiske arrondissementer, og »det flade kort er blevet til rumlige skulpturer, og aftegningerne af Paris' gader er blevet til de skarpe buk og kanter, der giver skulpturerne deres helt egen logik«. Karen Bennicke: Rumlig Destabilisering.Til 11. november.I en anden udstilling i galleriet vises fotografisk baserede værker, film, malerier og mindre gouacher, alle fra de senere år, af maler og filminstruktør Jette Rex. Udstillingens titel er ' Skin', og med værkerne forsøger hun blandt andet at finde svar på spørgsmål som: Hvad er forestilling - og hvad er drøm? Hvad er virkeligt? Jette Rex: Skin. Til 11. november.Banja Rathnov Galleri &amp; Kunsthandel, Toldbodgade 9, Kbh. K.WWW banjarathnov.dk.Byens KroPå det lille værtshus i Indre By - som i parentes bemærket serverer et varieret udbud af øl - udstilles for tiden en række større og mindre malerier, et videoværk samt en række skulpturer af Anders Brinch under titlen ' Ashtray Spirits'.Anders Brinch: Ashtray Spirits.Til 30. november. Byens Kro, Møntergade 8, Kbh. K.WWW facebook.com.Christian AndersenDen britiske kunstner Merlin Carpenters første soloudstilling i Danmark kan for tiden ses hos galleriet Christian Andersen. ' Title of Show', som udstillingen hedder, består af en række readymades i form af træpaller samt en enkelt plakat. Merlin Carpenter har tidligere haft udstillinger hos blandt andre Kunsthalle Bern og Dépendance i Bruxelles.Merlin Carpenter: Title of Show. Til 4. november. Christian Andersen, Bispevej 29, Kbh. NV WWW christianandersen.net.Copenhagen ContemporaryA Kassen, Martin Erik Andersen, Dominique Koch og Keith Tyson er nogle af de både nationale og internationale kunstnere, der bidrager til gruppeudstillingen ' Ex Situ' hos Copenhagen Contemporary med værker, »der beskæftiger sig med de konstant skiftende livsbetingelser for forskellige former for liv på planeten Jorden i dag«. I udstillingen er der både store installationer samt mindre værker, der beskæftiger sig med forskellige livsformer, vandmænds livscyklus, eksempelvis, og med nødvendigheder for livets opretholdelse i form af blandt andet vand.Alle værker i udstillingen, der har karakter af et akvarium, forholder sig på den ene eller anden måde til betingelserne for og forskellige former for liv.Ex Situ. Til 26. november.Det anmelderroste video-og lydinstallation ' Inverted Birth' af amerikanske Bill Viola kan stadig opleves på Papirøen. I det fem meter høje videoværk lader »den digitale tidsalders Rembrandt«, som Viola også kaldes, dig i løbet af 8 minutter og 22 sekunder gennemleve et liv fra fødsel, opvækst, liv og død.Bill Viola: Inverted Birth. Copenhagen Contemporary, Trangravsvej 10-12, Kbh. K.WWW cphco.org.Den Hirschsprungske SamlingI en særudstilling går Den Hirschsprungske Samling helt tæt på og undersøger, hvordan følelser kom til udtryk i 1800-tallets portrætkunst, en tid, hvor de portrætterede ofte havde neutrale ansigtsudtryk, der i dag kan »virke stive eller ligefrem følelseskolde«. ' Fra den bedste side. Portræt og følsomhed i guldalderen' er titlen på udstillingen, der blandt andet består af værker af C. W. Eckersberg, Christen Købke og C. A. Jensen, og som viser, »hvordan følelserne findes andre steder end i ansigtet«, nemlig i berøringer, i strikketøj og breve.Fra den bedste side. Portræt og følsomhed i guldalderen. Til 7. januar.Den Hirschsprungske Samling, Stockholmsgade 20, Kbh. Ø.WWW hirschsprung.dk.Dias KunsthalI en ny soloudstilling med titlen ' Den Grønne Ø i Det Røde Hav' skabt af kunstnergruppen Superflex til Dias, fortælles »en fiktiv historie om robotters rettigheder, som Super-flex forestiller sig, at de så ud i 1960' ernes Vallensbæk«. Og værket, der består af video og installation, »graver i Vallensbæks egen lokalhistorie fra dengang, hvor Poul Hansen var borgmester«. Superflex: Den Grønne Ø i Det Røde Hav. Til 10. november. DIAS Kunsthal, Vallensbæk Stationstorv 100, Vallensbæk Strand.WWW diaskunsthal.dk.Galerie Mikael AndersenSoloudstillingen ' Paintings' er også den tyrolske kunstner Markus Bachers første udstilling i Danmark. I udstillingen præsenteres malerier, der først fremstår abstrakte, »men ser man nærmere, træder små, figurative elementer eller antydninger langsomt frem - et hus, et bjerg, en båd, bølger, en menneskeskikkelse - for så igen at opløse sig i helheden«. Hans værker er både »drømmeagtige« og »flygtige«, men er samtidig præget af et »håndgribeligt håndværk«. Bacher er uddannet fra Universität für angewandte Kunst i Wien, og han har tidligere udstillet i byer som Berlin og New York Markus Bacher: Paintings.Til 18. november. Bredgade 63, Kbh. K.WWW mikaelandersen.com.Heerup Museum' Folkets kunstner', der »gennem hele sin kunstneriske karriere skabte kunst om og til hverdagens mennesker; arbejderen såvel som funktionæren«, kan opleves på Heerup Museum.Her har man samlet mange af de værker, som Henry Heerup på bestilling skabte til den danske fagbevægelse i årene 1970-1985 - det blev dengang blandt andet til linoleumssnittet ' Morgen' til en gruppe skraldemænd fra 3F i Kastrup og maleriet ' Hane og Mennesker' til Fagligt Fælles Forbund - og »målet er at undersøge såvel visuelle og ideologiske som praktiske forbindelser mellem kunstner og fagbevægelse«. Heerup &amp; Folket - kunst til fagbevægelsen.Til 28. januar. Heerup Museum, Kirkesvinget 1, Rødovre.WWW heerup.dk.J. F. Willumsens museumKunstsamler og kurator Jens-Peter Brasks samling af dansk og amerikansk samtidskunst, der blandt andet tæller værker af Christian Lemmerz, Alexander Tovborg og John Kørner, møder J. F. Willumsens farverige malerier, skulpturer, grafik og keramik i udstillingen ' The Brask Collection Meets Willumsen', hvor »Willumsens særdeles moderne udtryk træder tydeligt frem i dialogen med samtidskunsten«, og hvor de unge kunstneres fællesskab med Willumsen også kommer til udtryk.The Brask Collection Meets Willumsen. Til 18. februar. J. F.Willumsens musuem, Jenriksvej 4, Frederikssund.WWW jfwillumsensmuseum.dk.malene.jensen@pol.dk 

Han ligner mest af alt en nervøs sceneinstruktør få minutter før en premiere, som han er drønsikker på bliver en fiasko.Den er helt gal, for han har endnu ikke modtaget manuskriptet med slutningen.Han giver håndtegn til mig, mens han snakker manisk i telefonen.Fingeren opad: ' Du venter bare her, chauffør'.Fingeren ruller i luften: ' Lad bare taxameteret køre'.To fingre i cirkel, mens de tre stritter opad: ' Forstået? - godt!' VI ER KØRT op foran en af byens mest populære barer. Det er langt ud på natten og tid til de frække aftaler for dem, der endnu er levende. Ædru nok til at sende blod og kraft ud i de yderste blodkar.Det er klart en sportsgren for de helt unge mænd. Fysisk stærke, lettere maniske og allerede ophidsede kan de yngste af dem skanne markedet for sex, så nattens snak har været investeringen værd. De er i stand til at optræde - ja, nærmest ædru! Jeg holder med vogn 24 i Kødbyen på Vesterbro.Det er det helt rette navn i disse sene nattetimer, hvor man både aner navneskiltene på de sidste, kongelige leverandører af kød og fisk - og så ' skal-du-med-hjem-skat'-markedet, som er på sit højeste.NU VENDER HAN ophidset tilbage, hvor han signalerer betaling, stritter med kreditkortet, taster pinkode, nupper kvittering - mens han slutter en telefonsamtale med sit sikre, natlige alibi: - Jeg ta'r på hotel om lidt.Hvis nogen ringer og spørger, hvor jeg er eller, hvad vi laver, så siger du bare, at vi har været til after-party indtil kl. 10.Har du forstået? O. k.? Nu stritter kunden med tommelfingeren, mens han blinker med det ene øje til mig.Tak, Taxamand! Partners in crime! Slutningen er skrevet.Happy ending.Klokken er 3.17, og nu er han sikker: I nat får han noget på ' den dumme'.SÅ FORLØST og fredfyldt sluttede en tidligere aftenforestilling ikke.Der var tale om en helt anden genre. En slags drama-tragedie med ganske andre hovedkræfter.Især en mere aggressiv, kvindelig hovedrolle.Trods den telefoniske afstand til sin kæreste, som sidder på forsædet i taxaen, er hun i stand til at sige - nej, råbe - sine replikker. Så tydeligt, at jeg klart forstår hvert anklagende spørgsmålstegn, hvert hysteriske udråbstegn, hver eneste hulkende pause.Og de sidste var der mange få af! - Hør. Jamm..ahhh... schhhhh  HAN KAN slet ikke komme igennem hendes talestrøm, der fortsætter tungt trods hans stammende forsøge på at sætte hende på pause. Hun er på den grænse af raseriet, hvor hyperventilationen plejer at sætte ind.- Kan du da for helvede ikke forstå, at jeg er træt af, at du hele tiden sender signaler om, at du overhovedet ikke er interesseret i at være sammen med mig? Er det her en ordentlige måde at være kæreste på, spørger hun anklagende.Nu hulker hun højlydt som et barn i trodsalderen, og han opgiver at stoppe hende. Hun fortsætter hele turen gennem brokvarteret, forbi slottet og ind i Københavns indre by.- Jeg hader dig. Og jeg elsker dig. Men jeg ha-d-e-r dig, når du behandler mig på den her måde. Du kommer smilende ind ad døren, du krammer og kysser mig. Jeg tror, vi skal have en hyggelige fredag aften sammen - bare dig og mig. Og så  Denne gang lyde hendes hulken så rasende, at hun næsten ikke kan klemme lydene ud af halsen.HAN KIGGER på mig imens, vender øjnene overbærende opad mod himlen. Han bønfalder mig ordløst om bare en smule, maskulin solidaritet og holder mobilen nogle centimeter ud fra øret. Meget vil han finde sig i - men ikke varige høreskader.Det er nu, at tragediens sande udspring vil afsløre sig.I dramaturgien er vi nået klimaks. Nu kommer udtoningen.Et træk i nødbremsen, et neutralt ' farvel-jegringersenere' - mens hun endnu er i krampe.Han trykker på den røde knap - og afslutter samtalen.HAN ER en flot fyr sidst i 20' erne.Formentlig tæt på de 1,90 meter. Et gråt, ' casual' jakkesæt uden slips.Mørke, blankpudsede støvletter - og mørke strømper, naturligvis.Og så det dybeste suk på en lang fredag. Dybere end efter selv den mest vanskelige kunde i mæglerfirmaet, på revisions-eller advokatkontoret.Han er påklædt til den skæbne.Nu kommer den grusomme tilståelse, mens han slår hænderne ud til siden og kigger bedende på mig: - Hvad sku' jeg gøre? Jeg skal bare ha' en fredagsbajer med vennerne.God morgen, Danmark - især til parforholdets statister.Jeg kan tydeligt høre og forstå hvert anklagende spørgsmålstegn, hvert hysteriske udråbstegn, hver eneste hulkende pause Jeg elsker dig.Men jeg h-a-d-e-r dig, når du behandler mig på den her måde Nu kommer udtoningen.Et træk i nødbremsen, et neutralt ' farveljeg-ringer-senere'.

 Dansk filmhistorie rækker langt tilbage. Nordisk Film, grundlagt i 1906, er verdens ældste eksisterende filmselskab, og bare et halvt år efter Lumière-brødrenes første offentlige forevisning i Paris i 1895 kunne man opleve levende billeder i Danmark.Hovedstaden har altid spillet en central rolle i danske fortællinger, og nu leverer forfatterne Katrine Sommer Boysen og Sophie Engberg Sonne med "Filmens København" et overblik over, hvordan byen er skildret på lærredet og dermed også, hvordan byen har udviklet sig.Det billedmættede værk er udstyret med detaljerede bykort og anvisninger af steder, hvor film har udspillet sig. En slags vejviser til de mest nørdede borgere og gæster. Ønsker du eksempelvis at besøge Fair Play Dansebar, hvor der er bryllupsfest og kokainoverflod i "Pusher II", jamen, så fortæller bogen dig, hvordan du tramper til Kurlandsgade på Amager. Vil du se møntvaskeriet fra "Let's Get Lost", guider udgivelsen dig til Guldbergsgade 23 på Nørrebro.»Filmkunsten og den moderne storby er jævnaldrende og har altid flirtet med hinanden,« konstaterer Katrine Sommer Boysen. Hvem lykkedes først med at gøre byen til en aktiv medspiller og en del af filmen? Sophie Engberg Sonne (SES): »Allerede i en film som "Afsporet" fra besættelsesårene spiller byen en rolle som et stemningsskabende sted, men det er især efter krigen, i 1950' erne, at byen træder i karakter, bl. a. i filmene "Farlig ungdom" og "Bundfald".Det er film, som er inspireret af amerikanske noir-krimifortællinger, og de regnvåde gader og smalle stræder i Indre By virker dramatiske på en måde, der stadig synes moderne.« Når jeg tænker på Christoffer Boes første film, husker jeg slet ikke handlingen. Hans skildring af byen har derimod fæstnet sig..Katrine Sommer Boysen (KSB): »Christoffer Boe har fortalt, at han gerne ville være Københavns instruktør på samme måde som New York har Woody Allen. Og det lykkedes han med. Grunden til, at man husker byen mere end handlingerne i "Reconstruction" og "Allegro", er, at Boe skaber forbindelser mellem sine personer og byen på en måde, så fortællingerne simpelthen smelter sammen med byen. Han hylder byen, som den er, samtidig med, at han lader byen undergå nogle fantastiske forvandlinger.« Fenar Ahmads "Underverden" er en ny film, der vel kan lidt af det samme.. KSB: »Fenar Ahmad gør København til en metropol på linje med New York og Los Angeles, en decideret storby.Han udnytter byens vertikalitet - de få højhuse, vi trods alt har - på en måde, som ikke er set før. Byen spiller med på historien om en under-og oververden i København.« Hvilke film vil I anbefale, som viser byen bedst? SES: »Jonas Elmers kærlighedserklæring til Nørrebro i "Let's Get Lost" giver en helt særlig københavnerfornemmelse og en følelse af, at byen ligger åben for dine fødder.Hollywood-filmen "Den danske pige" viser også byen  fra sin allermest yndige side, og så kan vi selvfølgelig ikke komme uden om "Olsenbanden"-filmene, der om nogen har defineret København på film.« Hvordan har brugen af byen udviklet sig gennem årene? SES: »Det er tydeligt, at der er sket en forandring i forhold til, hvordan byen er blevet brugt, og det har meget med de teknologiske muligheder at gøre. For eksempel blev det væsentlig lettere at lave location-optagelser med de letvægtskameraer, der kom i løbet af 1950' erne og 1960' erne, og selv om film som "Farlig ungdom" og "Bundfald" med et nutidigt blik har et lidt stift præg, så forholder filmene sig helt åbenlyst til de gader, de udspiller sig i. På samme måde er det meget sandsynligt, at de nye muligheder for droneoptagelser - sådan som man bl. a. ser det i den flotte indledning til Fenar Ahmads "Underverden" - vil gøre København endnu mere dynamisk og mangeartet som filmby i de kommende år.« Så man kan via filmhistorien følge hovedstadens udvikling..KSB: »Ja, det har faktisk været noget af det allermest fascinerende ved arbejdet med "Filmens København". Enhver film er jo på en måde et fastfrosset tidsbillede, der viser byen, som den så ud på et givent tidspunkt. I Erik Ballings "Kispus" bor sypigen Eva på Gammel Strand, der slet ikke er så fancy en adresse, som det er i dag. Og det Vesterbro, vi ser i "Mord i mørket" fra 1986 og "Pusher" fra 1996 er også komplet forandret. I takt med at byen udvikler sig, tiltrækker den også nye filmfortællinger. En tv-serie som DR's "Bedrag" ville næppe være blevet lavet, havde det ikke været for alle de stilrene bygninger af glas og stål, der er skudt op i de seneste år.« Hvilke nuværende instruktører synes I udnytter mulighederne bedst? SES: »Det er, som om at København bliver en stadig mere aktiv medspiller i filmene, som tiden går. Lige nu er nogle af de mest interessante Rasmus Heisterbergs "I blodet", Fenar Ahmads "Ækte vare" og "Underverden", Michael Noers "Vesterbro", "Nordvest" og "Nøgle, hus, spejl" nogle af de mest interessante.Og så kommer dokumentaristen Max Kestner, der i 2009 lavede den smukke "Drømme i København", til efteråret med science fiction-filmen "QEDA ´ ", der foregår i København i 2095.«.michael. enggaard@jp.dkFakta: FILMENS KØBENHAVN Om forfatterne Katrine Sommer Boysen er filmog litteraturkritiker på Jyllands-Posten og ekstern lektor på RUC.Sophie Engberg Sonne er litteraturanmelder på Politiken og ekstern lektor på Københavns Universitet." Filmens København - Hovedstaden i levende billeder" er på 252 sider rigt illustreret.Den indeholder seks kort over Københavns bydele, hvor udvalgte locations er plottet ind.
Den danske hovedstad har gennem årene været aktivt medvirkende i danske fiktionsfortællinger. En ny bog, "Filmens København", giver overblik over storbyens udvikling gennem filmhistorien.
På afstand ser hun yngre ud.Det har noget med ' konteksten' at gøre, den sammenhæng, jeg møder hende i.Det vrimler ud med backpackere fra Hovedbanen.Her om sommeren er det de helt unge fra Europa og USA, der fylder i landskabet, og hun kunne ligne en af dem - med sin korte jakke og de tætsiddende jeans.Men hun har ingen bagage. Og så kommer hun ud på den tætpakkede vej fra den modsatte side - den hårde del af Istedgade.ØVERST OPPE står luderne på gaden - de udenlandske fra Afrika og fra de fattigste af de europæiske lande. På kort afstand af dem - smågrupper af afrikanske og mørke mænd, som enten er ludernes alfonser eller dealere, med lommerne proppet med den hvide ' sne' til næsen. Her, tidligt om morgenen, er det de halvmaniske festaber fra den indre by, der ankommer i taxier. De er drukstive, og nu skal et par ' baner' få dem ud af tågerne.Kom så! Det kører! Af sted, mand! Helt ærligt. Jeg gør, hvad jeg kan, for at undgå de trippende, nervøse, coke-piloter. Blandingen af fest og psykose gør mig utryg.Og så er jeg træt efter en hel nats arbejde.NU HAR HUN FÅET øje på mig og sætter skridttempoet op i let løb.Inde i Merceren bliver hun både meget mindre - og meget ældre. Hun skal køres til en af institutionerne for de allermest social udsatte. Hun har nærmest været på gaden i dagevis for at skaffe sig hårde stoffer løbende - og så selvfølgelig for at tjene penge til at købe junk eller coke - eller hvad hun nu er på. Det er i hvert fald ikke bare bajere eller en joint.VI SNAKKER IKKE om MÅDEN hun har tjent sine penge på. Selv med de hårdest ramte livs-ofre i min taxi eksisterer der en blufærdighedsgrænse - en professionel afstand mellem taxichaufføren og kunden. Men de seneste år i taxien og på disse kanter af den sorte storby har lært mig lidt om gadens hierarki. Og hun tilhører den absolutte bund. Hendes jeans er nærmest blanke af flere dages brug. Hendes krop er anorektisk tynd.Som sådan må hun tage til takke med de dårligste vilkår og den dårligste betaling. Jeg har set dem som anonyme silhuetter i biler uden for gadelygternes skær - klar til at bøje sig ned og yde et blowjob. Bare få minutters rykken og sutten for nogle få, fedtede 100-kronesedler.Jeg er fuldt på det rene med den kortsigtede, maskuline seksualitet - men her må vi være helt ude på afgrunden af tomheden selv.HUN KIGGER PÅ mig med en blanding af kynisme og vemod.- Jeg er helt færdig.Rykker sig nervøst og småsukkende rundt på forsædet, som havde hun arbejdsmyrer i trusserne.Helt frem på kanten, mens hun trykker sig imod den stramme sikkerhedssele. Så vrikker hun lidt med hofterne fra den ene til den anden side - og så med et lille hop helt tilbage. Hun lægger hovedet tilbage i det kølige lædersæde, prøver at lukke øjnene, men det bliver ikke til mere end et eller to sekunders hvile.- Åh, sukker hun højlydt, mens hun igen trykker sig frem igen, og myre-kribleriet fortsætter.DET ER BARE HENDE, den komplet afdankede narkoman, der fortæller om det komplet udsigtsløse liv, der ikke har andet formål end at holde det gående. Hver gang kroppen burde sætte ud, kortslutter hun selv de sodede ledningsrester, der er tilbage i hendes selvværd - og drager hjem til forsorgshjemmet for at overleve. Måske er det bare dage eller timer før, hun burde trække vejret en sidste gang.Men hun gør det! HUN HAR VÆRET JUNKIE i 35 år. Taget alt det, der kunne ryges, sniffes, tages som piller eller sprøjtes direkte ind i årerne - siden hun var bare 14 år. Tanken om, at denne langsomme selv-aflivning skulle stoppe, er for længst droppet.Ingen plan for permanent afgiftning.Hun er på permanent, legal brug af stoffer og nervemedicin. Og indimellem tager hun sin egen turné helt op til dødsgrænsen.Nu skal hun hjem på det ventende værelse, lægen kommer - og så skal hun bare sove. Kun afbrudt af toiletbesøg. Måske et bad - og så nogle af de stoffer, hun kan få uden at deale og trække.Langsomt vender kroppen tilbage til en slags liv.OG HUN VED MED usvigelig sikkerhed, at en dag, når solen har fået en farve, og når hun pludselig genkender lyden af almindelige mennesker - lige der, hvor de naive øjner et håb.Så vender hun tilbage til gaden igen.God dag, Danmark Især til de håb-løse.Inde i Merceren bliver hun både meget mindre  og meget ældre Og hun tilhører den absolutte bund. Hendes krop er anorektisk tynd Tanken om, at denne langsomme selv-aflivning skulle stoppe, er for længst droppet.

En morgen i den forløbne uge kom der nyt fra JP Premium. »Danske piger mishandlet på koranskole: Forældrene mente, at de var blevet for danske.« Man kan le ad det politisk korrekte sprog, der snubler over sig selv og falder klodset og tungt til jorden, men komikken har altid en årsag, også når en mand glider i en bananskræl, og sagen er jo, at begrebet dansk i dette citat bliver brugt i to forskellige betydninger.Den første betydning er den formelle og politisk korrekte, for dansker er man jo, hvis man er dansk statsborger, længere er den ikke. Og så alligevel, for den de-finition rækker jo ikke til den næste brug af ordet, hvad sætningen ufrivilligt afslører - den sidste brug af ordet dansk dementerer egentlig den første; dansk statsborger enten er man eller er man ikke, man kan ikke være for meget dansk statsborger, men man kan i pigens forældre øjne godt være for meget dansk, når dansk bruges i den gængse og dagligdags betydning, nemlig, at man har annammet visse normer og værdier og ikke nærmere definerede vaner og skikke.Hvordan opstår komikken? Sproget er befængt med ideologisk fanatisme, og vi har tilegnet os nysproget i en grad, så vi end ikke studser over det. En lærer meddeler (for nogle år siden) i en avis, at tosprogede elever ikke er noget problem for ham, han er nemlig farveblind. Ingen pågriber det orwellske sprog og dets essentielle meningsløshed; den meningsløshed, der er dets grundlæggende pointe. Netop fordi sproget har mistet forbindelsen til virkeligheden, kan det bruges til at manipulere.»Klokken slog 13,« som der står i indledningen til "1984".Så kan man skifte diskurs efter forgodtbefindende.Er man f. eks. Kristeligt Dagblad, så går man ind for Folkekirken og bryder sig ikke om, at folk flygter den. Og så er det pludselig helt i orden at skrive en artikel om dem og os, for målt på oprindelige danskere sker der ingen flugt fra Folkekirken; det faldende antal medlemmer målt i andel af befolkningen skyldes primært muslimsk indvandring, så i virkeligheden går det fint i Folkekirken, hvis man ser det på den måde. Bagved ligger en anden historie, nemlig historien om en befolkningsudskiftning, men lige netop den historie ønsker man ikke at fortælle, så der forstummer analysen, og så må man tænke sig til resten, hvis man har kræfter til det og kan tåle den sociale isolation, der følger med de tabte illusioner.Kan man være dansker og muslim? Selvfølgelig kan man det. Kan man være dansker og gå med tørklæde? Selvfølgelig kan man det. Men hvis 500.000 danskere er muslimer, så er Danmark ikke længere Danmark i dagligdags forstand. Så har vi en ny situation, for når vi i dagligdagen taler om danskere og Danmark, taler vi ikke om et muslimsk land, og vores dagligdags forståelse af begrebet danskere indbefatter ikke folk, der er går på koranskole i Somalia, dyrker hellig krig i Syrien eller i tusindtal holder månedlange ferier i Libanon.Og netop den kendsgerning har det været så forbudt at forholde sig til, fordi Danmark i den herskende ideologis betragtning blot er et landområde beboet af tilfældige mennesker, hvorfor de ideologiske skolemestre står klar til inkvisition, for hvad er det da at være dansk, vil de vide? Skal man spise svinekød, skal man holde jul, skal man gå til landskamp og drikke tynde fadøl, hvad er kriterierne? Spørger ideologen og kræver rette linjer i en skæv verden.Hvad er da Danmark? Danmark er Molslinjen en Store Bededag med pukkelryggede konfirmationsdelegationer, uvorne unger, en anstødelig buffet, piger i guldkjoler og mænd i dårligt siddende stanghabitter, der passede dem for to år siden, kort sagt danskere, der ikke ved, hvorfor man holder Store Bededag, men som godt kan lide at holde fri og besøge familien på den anden side af bæltet. Eller det er bøvede unge mennesker, der drikker øl og sviner Indre By til hver fredag, eller det er solnedgang over Vesterhavet eller Ingemanns morgen-og aftensange eller evig efterspørgsel efter kommunale tilbud.Danmark er det og en hel masse andet, og man kan elske det eller hade det, men det er der under alle omstændigheder; det Danmark, vi alle kender, men som sproget ikke vil kendes ved, fordi der er besat af en ideologi, der insisterer på, at mennesker er ens, mennesker uden videre, og fordi ideologien altid hader det foreliggende og værende og vil skabe nyt; det socialdemokratiske menneske, det europæiske menneske, det multikulturelle menneske.Det skal vi opdrages til, det er vi ikke, og det afspejler sig også, når vi taler sammen.Hvis min hustru spørger mig, hvad vi skal have at spise i aften, og jeg svarer frikadeller, behøver vi ikke tale mere om det, for vi forstår det samme ved spørgsmålet og svaret. Ideologien er imidlertid ikke tilfreds, for hvad er egentlig en frikadelle, er den nødvendigvis af svinekød, rummer måske ikke næsten alle madkulturer en stegt kødbolle af en eller anden art, kunne det ikke være lamme-eller oksekød og hvorfor overhovedet kød? Nej. Det kunne det ikke - og hvorfor? Bare fordi. Hvis jeg havde ment lammefrikadeller, havde jeg sagt det, for en frikadelle er en frikadelle er en frikadelle og kan forresten også være en skuespiller, men sådan nogen spiser man jo ikke til middag, ikke hjemme hos os, i hvert fald.I den fælles forståelse af frikadellen ligger et fællesskab af den art, som i Danmark traditionelt har været meget stærkt, og som er i færd med at bliver afskaffet.Løbet er for længst er kørt, det er klart, udviklingen kan ikke vendes, og hvem ved, måske får ideologerne ret, måske vil en ny dag gry, hvor ulven og lammet græsser fredeligt side om side, og løven æder strå som oksen, og alt er godt og bare menneskeligt uden videre; hverken jøder eller kristne, mennesker skal de være, det er forestillingen, og der skal komme en dag. Historien savner eksempler på det, og foreløbig går det ikke så godt, det er klart, vi er endnu kun på vej til paradiset, hvorfor civilisationerne har det med at støde sammen, også i sært sidestillede sætninger.PREMIUM Læs alle udgaverne af "Verdens gang" under "Kommentarer" på jp.dk/ premiumaa.niels.lillelund@jp.dk 
Verdens gang Kommentar: Vi er endnu kun på vej til paradiset, og derfor kan man stedvis opleve civilisationernes sammenstød også i sært sidestillede sætninger.
Ved startlinjen var stemningen i top. Tilskuerne hujede og klappede, da Børge Schärfe sammen med omkring 1500 andre deltagere satte gang i Københavns tredje maratonløb i forsommeren 1982. Men så snart han lagde Indre By bag sig og kom ud på de lange strækninger i Sydhavnen, var han næsten alene. Så var der ingen, som heppede på sidelinjen. Han kendte en hel del af de andre deltagere fra løbemiljøet i Albertslund og Brøndby og fra Eremitageløbet, der blev afholdt i Dyrehaven ved Charlottenlund.Men snakkede han med folk uden for klubberne om sine maratonplaner, var det få mennesker, der vidste, hvad det var. Der er i det hele taget langt fra maratonløbet dengang i de tidlige 1980' ere til den kæmpe folkefest, der fylder Københavns gader i morgen, synes Børge Schärfe." Dengang var det mere som et lille fællesskab. Der er en helt anden stemning omkring det i dag. Det er simpelthen slået så stort op med musik, balloner og en masse teknisk udstyr. Hele byen er tætpakket af løbere og tilskuere.Nogle gange ser det næsten ud, som om de er ved at løbe fodsålerne af hinanden, så tæt de løber." Da den første udgave af Københavns Maraton blev afholdt i 1980, var der under 1000 deltagere. Til morgendagens 28. udgave af løbet forventer arrangørerne i løbeklubben Sparta, at omkring 11.000 løbere vil deltage.Samtidig er det ikke unormalt, at over 200.000 publikummer hepper med langs sidelinjen.Udviklingen viser med al tydelighed, hvordan maratonløbet er vokset fra at være en nichedisciplin, der blev dyrket af et smalt passioneret broderskab, til i dag at være bredt forankret i den danske motionskultur, fortæller journalist og litteraturanmelder Tonny Vorm, der i denne uge udsendte bogen " Sidste tog til Boston" om maratonløbets historie: " Der er kommet en langt større folkelighed omkring maratonløbet i dag. Både i Danmark og i resten af verden.Hvis man kigger på Copenhagen Marathon, ser man en bredere mangfoldighed på deltagerlisten sammenlignet med begyndelsen i de tidligere 80' ere. Det er mennesker med alle slags kropsbygninger, der løber maraton i dag - der er de trimmede, ambitiøse motionister, men også deltagere, hvor løbetøjet sidder lidt stramt, og hvor man måske spørger sig selv, om de kan holde til det. Ved de første maratonløb i København var det et smalt felt af dygtige løbere og sportsfolk. Det var en mere elitær sammensætning, et broderskab, der ofte var tilknyttet atletikklubber rundtom i landet. Begivenheden havde slet ikke den folkelige bredde, den har i dag," fortæller forfatteren.I bogen folder Tonny Vorm maratonfænomenets historie ud fra antikken over de professionelle maratonløb ved De Olympiske Lege i slutningen af 1800-tallet til nutidens folkelige storby-løb.For navnet på disciplinen har efter sigende rødder i den græske oldtid. Mere bestemt byen Marathon, der ifølge legenden var udgangspunktet for soldaten Phidippedes, der 490 f. Kr. løb fra Marathon over bjergene til Athen for at meddele magthaverne, at grækerne på egen hånd havde besejret den persiske krigsherre Darius, der med sin hær havde forsøgt at erobre landet.Den krævende løbetur på små 35 kilometer blev dog den loyale soldats sidste af slagsen, da han skulle være faldet død om på stedet efter at have leveret sejrsbudskabet.I nyere tid blev løbet vakt til live ved det første moderne OL i Athen i 1896. Men det var først mange år senere - på en oktoberdag i 1976, hvor den første moderne udgave af New York City Marathon blev holdt - at løbet tog det første skridt væk fra elitesporten, fortæller Tonny Vorm.Årene forinden havde løbet fundet sted i Central Park, men den 24. oktober 1976 blev deltagerne sluppet ud i New Yorks gader på en rute, der strakte sig på tværs af storbyens fem kommuner." Det blev en gigantisk succes, en kæmpe folkefest med flere hundredtusinde tilskuere." Avisen The New York Times dækkede begivenheden bredt, og det fik London, Stockholm, København og en lang række andre byer til at følge trop årene efter." Det, at man lukkede løbet ud i gaderne i de største byer, indvarslede den folkelighed, som præger løbet i dag," siger Tonny Vorm.Der gik dog stadig nogle år, før maraton for alvor slog igennem herhjemme. For selvom joggingbølgen var nået til Danmark i løbet af 1970' erne, lå motionsløbet og særligt de ekstreme af slagsen stadig fjernt fra mange danskeres dagligdag.En betragtning, Børge Schärfe også gjorde sig dengang: " Når jeg løb rundt i skoven i shorts og T-shirt, kiggede folk ofte mærkeligt efter mig med et undrende blik, som om de tænkte ' hvad i alverden er den idiot på flugt fra? Hvor brænder det henne?'." Men hvordan er den 42,195 kilometer lange kamp mod udmattelse og smerte blevet så populær hos så mange almindelige danskere uden for sportsmiljøet? Ifølge Tonny Vorm hænger udviklingen dels sammen med, at løb er den måske mest fleksible motionsform.Man er ikke afhængig af holdkammerater, men kan passe det ind, hvor man vil i sin hverdag. Dels er selve maratondisciplinen hård, men ikke uopnåelig: " Stifteren af London Marathon, Chris Brasher, kaldte engang maratonløbet for ' den almindelige mands Mount Everest' og det med god grund. For det er ikke umuligt at gennemføre, men det er krævende."fjordbo@k.dk Fakta: 42,195 kilometerDen nuværende distance har været uændret siden OL i London i 1908.Nogle hævder, at den nøjagtige længde skulle sikre, at den kongelige familie kunne følge starten af løbet fra Windsor Castles East Terrace.En anden forklaring lyder, at distancen blev forlænget inde på stadion, så mållinjen endte lige ud for den kongelige loge.KILDE: BOGEN " SIDSTE TOG TIL BOSTON" AF TONNY VORM (PEOPLE'SPRESS).Rettelse 23.05.2017:I artiklen " Eliteløbet, der blev folkeligt" i Kristeligt Dagblad lørdag
 den 20. maj blev det nævnt, at den 28. udgave af sportsbegivenheden 
Copenhagen Marathon skulle afholdes i forgårs, søndag. Det var 
imidlertid ikke den 28., men den 38. udgave af løbet, der var tale om, 
da Copenhagen Marathon har fundet sted hvert år siden 1980. Kristeligt 
Dagblad beklager fejlen.
Siden begyndelsen i 1980' erne har det københavnske maratonløb, der afvikles i morgen for 28. gang, tidoblet antallet af deltagere. Det over 42 kilometer lange løb med rødder i den græske oldtid har på få årtier udviklet sig fra en snæver elitedisciplin til noget nær en folkesport, fortæller forfatter til ny bog om maratonløbets kulturhistorie.
Per Arnoldi, dit konservative røvhul!« Graffitien var malet på Det Kongelige Teaters mure for nogle år siden og gik verden rundt.Den bogaktuelle maler og designer kan virke helt stolt over hærværket. Han taler om ordenes »spatiering« og dermed om deres kunstnerisk talentfulde afstand fra hinanden.Og som en kunstprofessor gjorde opmærksom på: Både kommaet og udråbstegnet står jo helt rigtigt - hvilket trods alt indskrænker antallet af mistænkte.Per Arnoldi har rundet de 76 år efterhånden.Han er døv på det ene øre og kan ikke rigtig høre på det andet. Men han kan lave sjov med det hele og virker stadig lige lyttende, lige snakkende, lige glad for den elementære kontakt med mennesker.Alle mulige typer kommer faktisk hen og taler til ham hele tiden. Ikke fordi han er »kendt« på dansk jord. For de gør det også i udlandet. Nej. Det må handle om udstråling, siger han selv.»Jeg var klassens duks i min skoletid på grund af udstråling - for jeg læste aldrig lektier,« siger han.Lektier var ikke noget for dig? »Ikke rigtigt. Nærvær er meget bedre.« Man behøver faktisk ikke engang ringe til ham for en aftale. Enhver kan sådan set træffe den kendte kunstner på en bestemt bænk langs Frederiksholms Kanal hele sommeren.Han og hustruen Christiane Rohde har de seneste år haft en relativt lille lejlighed på Nybrogade i Indre By.Arbejdsdagene begynder med cykel og bil til hans atelier i Raadvad nord for København, hvorefter han kører hjem igen med bil og cykel, køber ind til aftenens middag i Irma og undervejs får tid til en time på bænken. Om sommeren i tidsrummet fra kl. 16.30 til 17.30.Især når solen er på.»Jeg kender alle børnenes navne og hundenes navne,« siger han.»Jeg taler faktisk med alle, der går forbi. For eksempel folk fra ministerierne på vej hjem.Og alle politikerne med deres dårlige samvittighed.« Dårlige samvittighed? »Ja, ja. Når man har været på arbejde i Folketinget, sniger man sig væk langs de små gader.« Per Arnoldi har kreeret kunst af mange slags gennem sit lange liv. Men han er vel mest kendt for de store flader med glade pangfarver og kalder gerne sig selv »forsinket kubist« eller lignende.Ser du dig selv som en folkekær kunstner? »Nok snarere som en professionel folkekunstner.Jeg er elitær, så det piver. Jeg er kræsen, så det synger. Nogen forveksler det så med en reaktionær holdning - men det er selvfølgelig noget sludder.« B adebolde, bowlerhatte og blå farver af den lyseste slags. Per Arnoldis kunst har altid været lettilgængelig og forener gerne avantgardistisk kunst med moderne design.Rigtigt mange mennesker har det godt med ham. Omtrent lige så mange har det knapt så godt og kan bruge nøje udvalgte gloser om hans væsen.Per Arnoldi langer selv ud efter flere kolleger i sin erindringsbog og har endda diskuteret risikoen for injuriesag med diverse advokater.Han kan kalde de andre for »selvhøjtidelige« og deres kunst for »et postulat« eller decideret »forurening«. Især når han taler om kirkerummet. Kunst inden for kirken ligger ham meget på sinde. Den skal være ordentlig og have klokkeklare budskaber - ikke bare en omgang støvmørkt smøreri med mulighed for letkøbte udlægninger.»For der findes en meget højt aflæsningsfrekvens i kirkerummet,« siger den teologisk interesserede formgiver.»Vi hæfter betydninger på hver eneste detalje i sådan et rum. Så hvis man afsætter et kunstværk uden betydning overhovedet og bilder folk det modsatte ind...« Per Arnoldi knytter hænderne og kan næsten ikke holde det ud. Han er heller ikke ret god i en debat og har sjældent været ordstyrer.»For når nogen erklærer sig uenige med mig, begynder jeg at svede,« siger han. »Jeg mærker mit temperament komme i kog og får lyst til bare at løbe langt væk.« Selv om Per Arnoldi er erklæret socialdemokrat og endda er blevet kaldt pamper, har han altid haft et dobbelt forhold til systemet.Han hører for eksempel til de selvlærte, husker kun revyerne fra sine tre år på seminariet og fik sølle syv måneder som formand for Kunstrådet dengang i 2011.Der var ikke noget kontroversielt i hans farvel til ministeriets bonede gulve før tid. Han fik bare ikke »det ønskede forløb og resultat« ud af samarbejdet om uddeling af midler og ville hellere hjem til sit atelier.Og jo: Per Arnoldi har måske nok tjent pænt på sine pangfarver og plakater gennem årene.Men når han ser overskrifter som »Arnoldi scorer kassen«, får han hvide felter i øjnene.»Det er en klassiker,« siger han. »Jeg skal ikke sidde her og spille god. Men jeg kunne altså remse utrolig meget gratis arbejde op og nævne mine 22 års virke for veteranerne.« Har du ikke tjent dine penge nemt? »Egentlig ikke. Men jeg har sjusket og lavet hurtige opgaver et par gange. Og du får lov at bære resultatet med dig gennem hele livet - det kan jeg love dig for.« På den ene side elitær og kræsen. På den anden mild som Samvirke en sommerdag. Hvorfor virker din kunst så utrolig socialdemokratisk? »Fordi jeg tilbyder den så bredt. Jeg har holdt dørene åbne og sjældent sagt nej. Nogen har opfattet mig som forretningsmand for enhver pris - men dét er både åndeligt og faktuelt forkert,« siger han.»Jeg spiller nok ældre, end jeg er. Og jeg gør mig lidt mere forelsket i fortiden, end jeg er.Hvorvidt mine værker ejer dybder, skal jeg ikke kunne sige. Men jeg har ikke løjet. Der er en orden og en harmoni i dem. Der er noget skønt og noget sandt i dem. Og jeg har en social ambition. Jeg går nok rundt med en kulturradikal forelskelse. Hvis de rigtige omstændigheder er til stede, så vil vi altid træffe gode valg. Hvis folk præsenteres for god kunst og dårlig kunst, så vil de altid vælge den gode - det tror jeg virkelig på.«.shx@berlingske.dk Fakta: Per ArnoldiPer Arnoldi er født i 1941, seminarieuddannet og autodidakt som designer og billedkunstner.Arnoldi har skabt flere end 600 plakater og er repræsenteret på museer over store dele af verden.Har løst adskillige farvesætningsopgaver for Foster + Partners.Blandt dem i Forbundsdagen i Berlin.Per Arnoldi har modtaget adskillige hædersbevisninger og herunder Høyen Medaljen, der gives for levende formidling.
Per Arnoldi langer i sine erindringer ud efter kollegers klatmalerier og kalder dem »selvhøjtidelige« og »postulater«. Hans egen kunst er mere ærlig, mener han.
Dans løs og syng med på Wafandes glade hits i Lille Vega.Det er svært ikke at smile, når Wafande synger »Gi' mig et smil«. Og det bliver helt sikkert også svært at holde dansefødderne og hofterne i ro, når humørsprederen fyrer op for reggae-rytmerne i påsken.Lørdag 15. april går Wafande på scenen i Lille Vega, og hvis du har spist et påskeæg eller ti for meget, bliver der rig mulighed for at forbrænde kalorierne.Wafande står nemlig bag en lang række dansevenlige hits som bl. a. »Uartig«, »Drik ud« og »Himlen for mig selv«, og med sine energiske live-optrædener har han opnået stor popularitet over hele landet.Billetprisen er 150 kr. + gebyr. Dørene til Lille Vega åbner kl. 20, og musikken begynder kl.21. Køb billetter via vega.dk Hvad: Wafande Hvor: Lille Vega, Enghavevej 40, København V Hvornår: Lørdag 15. april kl. 21.Find magtens hemmeligheder i gådespil på ChristiansborgSelv om der er påskeferie, behøver hjernen ikke helt at blive sat på standby. Har man lyst til at gå på skattejagt, vinde over sine venner og samtidig blive klogere, skal man tage et smut på Christiansborgs Slot. Her kan man opleve gådespillet »Magtens Hemmelighed«, der har indtaget De Kongelige Repræsentationslokaler. I hold bevæger du dig gennem de elegante og storslåede museumsrum, der sender dig mange år tilbage i historien. Her går du på jagt efter magten. Du får udleveret en lille kasse, en såkaldt Mystery Box. I den kasse ligger hele spillet, der skal udfoldes gennem museet. Det er kvalitet, lækkert lavet og der er styr på tingene. Det koster fra 250 kr. pr.person at deltage. Book tid på mysterymakers.dk. Det anbefales, at man er fyldt 12 år for at få mest ud af spillet.Hvad: Magtens Hemmelighed Hvor: De Kongelige Repræsentationslokaler på Christiansborg Slot.Hvornår: Vinter: kl. 10-17. Sommer: kl. 9-17.Nyd friheden og suset 20 meter over jordenGiv højdeskrækken et los bagi og få frisk luft ned i lungerne i 20 meters højde.Hele påsken kan du klatre rundt i trætoppene i Søborg og svinge dig fra gren til gren.I GoMonkey klatrepark kan du boltre dig i trætoppene og nogle steder komme op i over 20 meters højde. Du kan også prøve den 110 meter lange svævebane i trækronerne.Hele påsken er klatreparken åben.Man kan booke online, eller man kan møde op i parken og kaste sig ud i det.Når entreen er betalt, har man 2,5 timer til at klatre op af klatrevægge, køre i svævebaner og ellers bare nyde naturen mange meter over jorden. Der er seks forskellige baner at vælge mellem, og der er masser af udfordringer selv til garvede klatremus. Med i prisen er leje af komplet udstyr som sele, hjelm, reb og karabinhager.Det koster 215 kr., hvis man er junior mellem 10 og 13 år, og 255 kr. pr. voksen.Hvad: GoMonkey Hvor: Vandtårnsvej 55, 2860 Søborg Hvornår: Alle dage kl. 10-18.Gulddreng spiller til Fredagsrock i TivoliHan hitter stort med numre som »Model«, »Se Mig Nu« og »Hva' Så«. Han har over 150.000 følgere på Instagram, og så er han bare fløjtende ligeglad med, hvad andre mener om ham. Med sin flabede attitude og overdrevne tøjstil giver Gulddreng en gedigen »fuckfinger« til Janteloven. Det har givet ham massiv succes, særligt blandt den yngre del af den danske befolkning.Langfredag kan man opleve Gulddreng på scenen, når Tivolis Fredagsrock skydes i gang. Da det blev afsløret, at Gulddreng var en del af Fredagsrock, udtalte han følgende: »Da jeg fik at vide, at jeg skulle spille i Tivoli tænkte jeg: »Det havde jeg faktisk regnet med - Men jeg blev også glad. Tænk, at skulle gøre så mange mennesker glade, fordi de får lov at se mig spille. Jeg går til klaverundervisning hos min gode ven (Nikolaj) Koppel, som vist nok har købt Tivoli. Jeg har lovet ham at gøre noget helt specielt ud af koncerten i Tivoli, så det har jeg tænkt mig at gøre. Det bliver et guldshow man aldrig før har set«.Til Fredagsrock optræder han ved en dobbeltkoncert sammen med bandet Page Four.Koncerten er gratis, når entréen til Tivoli er betalt.Hvad: Gulddreng Hvor: Plænen i Tivoli Hvornår: Langfredag 14. april kl. 22.Spil computerspil i virkelighedenDet er til tider svært at hive de unge mennesker væk fra computeren. Et lokkemiddel kan være en tur i et escaperoom, der godt kan minde lidt om et computerspil - bare i virkeligheden. Her bliver du låst inde i et rum, og så har du 60 minutter til at løse en gåde og bryde ud af rummet. Det er vildt underholdende, og i hold arbejder man sammen om at løse gåderne. Der er flere udbydere af escaperooms i København. En af dem er Clockedin, der ligger midt i Indre By og har to forskellige rum at spille i. Det rum, AOK abefaler er »Jack Travis &amp; de hemmelige lagerrum«.Her er den berømte eventyrer og arkæolog Jack Travis forsvundet på mystisk vis. Inden da opsporede han uvurderlige arkæologiske genstande og gemte dem i sine hemmelige lagerrum. Heriblandt de berømte og mytiske runesten. Målet er at finde de fem sten, som ifølge legenden giver ejeren sand visdom og evigt liv.Denne aktivitet får man mest ud af, hvis man er teenager, så her må de små væbne sig med tålmodighed. Man kan være fra to til fem spillere i et rum ad gangen. Er man under 14 år, er det en god idé at være i selskab med en voksen. Det koster fra 249 kr.per person at være med.Hvad: Clockedin Hvor: Brolæggerstræde 6, 1211 København K Hvornår: Hele påsken.sha@aok.dk cast@aok.dk 
Vi guider til påske påhit for dem, der er for store til at male påskeæg.
Mens de etablerede gallerier er blevet smidt ud fra Carlsberg og er rykket til Nordvest, er nye kunstnerdrevne steder flyttet til de nedlagte barakker på Grønttorvet på kanten af Valby.Byens grænser udvider sig hele tiden, og den unge kunstscene går foran, når det gælder om at opstøve nye, egnede randområder. Hver gang det sker, er der et øjebliks frirum, et øjebliks følelse af muligheder, før bygherrerne rykker ind og kapitaliserer det hele. Fremtiden står allerede skrevet på store skilte på vej ind mellem murbrokker og grusbunker ved Grønttorvet: »Her bygges nye lejligheder, salget er allerede i gang, interesseret?« Udstillingen ENGROS har været åben en uge, og det første, der møder mine næsebor på det nye kunstnerdrevne sted Pirpa, er en intens stank af fordærv. Først tror jeg, at det simpelthen bare er stedet og rummet, der er gennemmuggent, men opdager så en stor rektangulær firkant på gulvet, hvor karse, broccoli, appelsiner, artiskok og æbler er ved at gå til i varmen, og mange af grøntsagerne er allerede helt grå af mug. Værket af Rune Bosse hedder leben stil leben og ligner et maleri, der er blevet lagt på gulvet og blevet levende, mens det i virkeligheden er ved at forgå. Så stedsspecifikt lægger vi ud: en bunke muggen frugt og grønt på Grønttorvet, nu som skulptur.Udstillingen er organiseret af Skulpturi - et kunstnerdrevet sted for skulpturkunst, der først lå i en tilsvarende forladt bygning tæt ved motorvejstilkørslen i Sydhavnen og senere flyttede til indre by. Skulpturi er blevet inviteret til at skabe den første udstilling i Pirpa (der de næste to år vil lave stedsspecifikke udstillinger på Grønttorvet), og det har de gjort ved at invitere en utrolig livlig blanding af kunstnere, som ingen kurator ville have kunnet komme på - fra de helt nyudklækkede til den mere modne generation af billedhuggere.Udstyret med et kort over området forlader jeg Pirpa og går ud i det åbne terræn, hvor en blanding af jamaicamusik og techno lyder fra nogle af de andre lokaler i området. Fra et nedløbsrør dingler nogle gamle kapsler - som en slags proletarudgave af en drømmefanger - og leder videre på rette vej. Det er Jørgen Carlo Larsens Vedhængs. Fra et tag hænger der nogle store glatte tunger mod jorden og ligner fortættet regnvejr eller tunge badeforhæng - ét i organisk hudfarve, et andet i helt blåt - jeg kan ikke lade være at røre, så lækre ser de ud. Tung i sproget hedder de, og de er lavet i silikone af Charlotte Thrane. Allerede her mærker jeg Den Store Lettelse ved selv at få lov at udforske, se og mærke efter. Ingen fortæller mig, hvad værket handler om, og hvordan jeg absolut skal opleve det. Befriende.I et stort, mørkt og meget højloftet rum - det ligner et sted, hvor et skib kunne overvintre - holder den modne generation af billedhuggere til: Kirsten Justesen, Lone Høyer Hansen, Ellen Hyllemose. Alle med nye værker specifikt til udstillingen, men deres kendetegn fornægter sig ikke: Justesen har klistret et print på væggen, hvor hun står - helt sort - på den ikoniske trækasse, mens Hyllemose har skabt en af sine karakteristiske store sammensyede skulpturer, der ligner store telte.Andre kunstnere kan man også hurtigt genkende, for eksempel Rose Eken og hendes keramikværker, men alligevel er jeg næsten ved at overse dem, fordi de fuldstændig går i ét med omgivelserne. Hun har sat en vask op, sæbemidler, viskestykke, en gulvspand på gulvet og en gul lampe fra loftet, lige dér, hvor der sikkert har været en rigtig vask. Alt sammen i rigtige størrelsesforhold, men her lavet i skæv keramik. Og aldrig har Ekens værker fungeret bedre end lige hér i virkeligheden.Det samme gælder Anders Bonnesens mange skilte, der mimer virkelige vejskilte eller sikkerhedsskilte, bare med små variationer, så der pludselig er et skilt med en grusbunke og en skovl ved siden af byggepladsen, foruden andre absurde tegn.Noget, man ville have svært ved at elske i en traditionel kunstbygning, er pludselig godt her på Grønttorvet.Mest betagende er de værker, der digter direkte videre på muggen, på råheden, på virkeligheden. For eksempel Eva Steen Christensen, der et sted har lagt en række visne rosenblade direkte på det rå betongulv, stykke for stykke, så de danner mønsteret af en rosengren. Så skrøbeligt, så forgængeligt.I et andet rum har hun ordnet al det ragelse, der var i rummet i forvejen - stofrester, skumgummi, søm, møtrikker, værktøj - i fint orkestrerede samlinger, så der opstår små æstetiske rum af den forhåndenværende, men altså også forhenværende, virkelighed.Interessant nok er mange af værkerne svære at fange på mobilkameraet, fordi sanseligheden er umulig at indfange digitalt - for eksempel den rådne stank fra frugterne i Bosses frugtmugværk. Det er egentlig det smukke ved mange af værkerne på ENGROS.De er absolut materielle. Hvilket føles helt herligt i en samtidskunstverden, hvor mange værker og udstillinger efterhånden skabes med affotograferingen og skærmen in mente.Grønttorvets gamle beskidte lokaler giver sin del til eventyret, når kunstnerne kiler sig ind og digter videre på historien, omorganiserer og æstetiserer. Der er noget ved det selvorganiserede, helt uden skarp kurator og store intentioner, der giver en herlig lethed til hele projektet. Man fornemmer noget af den oprindelige tanke bag sammenslutninger, når man oplever den organiske måde, kunstnerne egenhændigt har orkestreret det hele. Selvfølgelig er der nogle, der ikke helt har kunnet styre sig, og værker, der kunne have stået skarpere. Alligevel tilgiver man det overgjorte på stedet, fordi det hele virker meget lidt fortænkt og derfor får lov at vibrere løssluppent og ægte.
Skulptur. På det gamle Grønttorv i Valby kan man selv få lov at udforske kunsten. Gruppeudstillingen ENGROS virker befriende.
Tre gange fremleje, forældres hjem, et værelse i den daværende kærestes lejlighed, veninders sofa og et værelse i Vanløse, inden værelset på drømmekollegiet dukkede op efter næsten to års jagt på boligmarkedet.22-årige Sofie Dalsgaard Seiersen fra Hørsholm kan hurtigt opremse de otte steder, hvor hun har boet i løbet af sine to år som studerende i København.»Boligmarkedet i København er presset og forbandet svært at finde rundt i, men jeg har altid haft det sådan, at det skal nok løse sig på en eller anden måde,« siger Sofie Dalsgaard Seiersen, der læser farmaci på Københavns Universitet.Hun gik i gang med at søge bolig i København i sommeren 2015, da hun søgte ind på farmaci. Hun havde en klar idé om, at hun ville bo på Tietgenkollegiet på Amager eller på Rigshospitalets Kollegium, der ligger på grænsen mellem Nørrebro og Østerbro. Begge er meget eftertragtede, og generelt er ventetiden lang på kollegier i København.»Jeg var ret kræsen i begyndelsen. Jeg ville ønske, at jeg havde skudt med spredehagl til at starte med og søgt alt, hvad jeg kunne søge af boliger. Det havde helt sikkert hjulpet på min boligsituation,« siger hun.Hun boede til fremleje på Tietgenkollegiet ad to omgange. Men hun følte, at hun boede »lidt til låns«. Selvom medkollegianerne var søde, var det svært at blive en del af fællesskabet, fordi hun vidste, at hendes tid på kollegiet var begrænset.Men når man er ny i byen, er fremleje svært at undgå.»Hvis ikke man kender nogen, der kender nogen, eller har forældre, der kan betale, er man nødt til at stille sig tilfreds med, hvad man kan få, og tage de fremlejer. Det nytter ikke at tænke, at man vil bo på Østerbro eller i Indre By. Man må også kigge på Valby, Vanløse, Hellerup og Amager. Også syd for Englandsvej.Man er nødt til at søge bredt, hvis ikke man har nogle forbindelser, og så skal man nok have et studiejob for at have råd til at bo på et værelse,« siger Sofie Dalsgaard Seiersen.Hun havde oprindeligt forestillet sig, at hun ville betale 3.500 kroner for et værelse. Det viste sig hurtigt at være urealistisk.I 2017 kostede en toværelses lejelejlighed i København gennemsnitligt 10.838 kroner, viser tal, som Danmarks største lejeboligformidler, Boligportal, har trukket for Finans.dk.Netop realisme er vigtigt, når man som studerende skal ind på boligmarkedet for første gang. Det fortæller Kenneth Jørgensen, der er partner i studenterguiden. dk, hvor studerende kan finde inspiration til boligsøgning, studiejob og studielivet generelt.Han har i de seneste otte år set, hvordan det år for år er blevet sværere for studerende at finde en bolig i København og Aarhus, mens det er nemmere i Odense og Aalborg.»Der er håb, hvis man prøver at kigge lidt ud over, hvad man havde forestillet sig i København og Aarhus. Som ny studerende skal man vide, at man måske ikke har et sted at bo 1. september, og man skal regne med, at man ikke får det, man allerhelst vil have, i første omgang,« siger Kenneth Jørgensen.Hans bedste råd er, at man søger i god tid, for i månederne inden studiestart i september og februar er boligmarkederne presset til det yderste. Han anbefaler, at man skriver sig op på kollegiers og boligforeningers ventelister, og at man accepterer, at man i begyndelsen må pendle eller låne en kammerats sofa. Han anbefaler også, at man laver et Facebook-opslag, og at man tager kontakt til dem, man kender, der allerede bor i byen, og hører dem, hvordan de fandt deres sted.»Når alle skal have en bolig, er det dem, der er tidligst ude og lægger det største arbejde i det, der oftest får en bolig,« siger Kenneth Jørgensen.I september og oktober begynder boligjagten at stilne af, og nogle fraflytter deres bolig, fordi de valgte et forkert studie, og så byder mulighederne sig, fortæller han.»Grundlæggende ender ingen med at sove på gaden. Man finder altid en løsning. Som ung studerende vil man gerne have styr på det hele fra dag et. Man vil gerne have fundet et sted at bo og købt sine bøger. Så mentalt kan man ikke overskue ikke at have et sted. Det er reelle bekymringer, men man skal også træde et skridt tilbage og tage til takke med, hvad man kan få, og se, om der ikke dukker nogle bedre muligheder op løbende. Den mentale udfordring kan være svær,« siger Kenneth Jørgensen.Efter flere mere eller mindre permanente boligløsninger fik Sofie Dalsgaard Seiersen i foråret 2017 tildelt et værelse på Bikubenkollegiet på Amager, hvor hun havde stået på venteliste.Hun havde ikke overvejet kollegiet, da hun først begyndte at studere, men hun er meget glad for at bo der. Hun betaler omkring 4.000 kroner inklusiv boligstøtte og har i sine medkollegianere fået sin »anden familie«. Hendes opfattelse er, at selv om boligmarkedet i København er komplekst at navigere i, skal det hele nok løse sig. Hendes forældre havde sagt til hende, at der altid ville være plads til hende hos dem. Men hun havde bestemt sig for, at når hun var flyttet hjemmefra, ville hun ikke flytte hjem igen. Derfor fandt hun også midlertidige løsninger, hver gang hun stod uden en bolig.»Jeg tilpassede mig. Det er man nødt til, og man finder ud af det, for hverdagen skal fungere.Man skal være realistisk, og man må sluge nogle ting,« siger Sofie Dalsgaard Seiersen, hvis bedste råd er: »Søg bredt, vær klar på at bryde med dit planlagte budget og dine ideer om geografiske afgrænsninger.Tag, hvad du kan få. Der er virkelig mange sider, man kan skrive sig op på; man kan blive medlem af netværk på Facebook; man kan betale for medlemskab på bolighjemmesider.Søg ind på kollegier.«.krnd@berlingske.dk Fakta: Gode boligrådBliv skrevet op til en lejlighed, så mange steder du kan, og så tidligt du kan. Du skal være 15 år for at blive skrevet op i boligselskaberne.Bliv skrevet op til kollegium, så snart du kan. Det kan ske op til et år før studiestart.Spar penge op, så du har til udbetaling eller depositum.Fortæl alle du kender, at du leder efter noget at bo i. Fremleje af bolig går ofte fra mund til mund.Tjek opslagstavler på bl. a.biblioteker og uddannelsessteder.
Nye studerende strømmer til landets største byer, når de begynder på en videregående uddannelse. Men der er pres på boligsituationen, og derfor er man nødt til at søge vidt og bredt, lyder nogle af de gode boligråd til kommende studerende.
De skabte uhumske og sundhedsfarlige forhold foran Trinitatis Kirke i København, de udenlandske hjemløse, der hen over foråret slog lejr i Københavns parker og gader. Forholdene var så grelle, at kirken tilbød personalet en hepatitisvaccine, fordi de hver morgen skulle rydde op efter de overnattende hjemløse, der brugte pladsen foran kirken som toilet.Reaktionerne på kirkens udtalelser var mange, og da det også kom frem, at Københavns Politi oplevede en stigning i antallet af anmeldelser om hjemløselejre, opfordrede Københavns overborgmester, Frank Jensen (S), regeringen til at vedtage en lovgivning, der kunne slå ned på de hjemløse østeuropæere.Det gjorde regeringen så. Først gav den politiet beføjelser til at rydde såkaldte utryghedsskabende lejre og udstede lejrbøder til de overnattende. Dernæst indførte regeringen en tillægsstaf i form af et zoneforbud på 400 meter. Og nu arbejder regeringen på at udvide zoneforbuddet, så politiet allerede ved førstegangstilfælde kan bortvise personer fra kommunen, hvis de sover i hjemløselejre. Justitsminister Søren Pape Poulsen (K) skriver i en email til Politiken, at det kommunale zoneforbud skal være »et klart signal til udlændinge og andre om, at vi ikke vil acceptere disse lejre i Danmark«.Virker zoneforbud?Spørgsmålet er bare, om de mange strafforhold, regeringen indfører for at dæmme op for problemer med hjemløselejre rent faktisk fordriver de udenlandske hjemløse fra byen. Svaret er ikke entydigt.I sensommeren fortalte flere kirketjenere i Københavns indre by til Berlingske, at der synligt var færre romaer og østeuropæere i lejre nu end på samme tid sidste år. Det samme var meldingen fra Københavns Politi. Vicepolitiinspektør Jakob Søndergaard fra Københavns Politis udlændingekontrolsektion, der udsteder lejrbøder og zoneforbud, oplever fortsat en nedgang i antallet af personer i lejre.Han vil dog ikke konkludere, om det er politiets nye sanktionsmuligheder, der har haft en effekt.»Om vi ser en nedgang, fordi vi har aktioneret en del, eller fordi det er blevet koldere i vejret, er et godt spørgsmål, som jeg ville ønske, jeg kunne svare på. Jeg aner det ikke«, siger Jakob Søndergaard.I Københavns Nordvestkvarter, hvor Kirkens Korshærs rådgivningstjeneste Kompasset ligger, er opfattelsen dog ikke helt den samme. Christian Cramon, der er leder af Kompasset, som støtter og rådgiver hjemløse migranter, mener ikke, at de nye regler har skræmt gadesovere væk.»Vi har omkring 100 nye brugere om måneden og i gennemsnit mellem 60 og 100 personer, der kommer her hver dag.Sådan har det været i mere end et år. Intet er ændret«, siger Christian Cramon, der dog fortæller, at den skærpede lovgivning har lagt ekstra pres på de tilrejsende flaskesamlere.Derfor er mange af dem rykket ud af byen, hvor politiets patruljering ikke foregår i lige så høj grad som i de centrale dele af København.»Mange søger simpelthen ud af byen eller længere ind i busken for ikke at få bøder«, siger han.Siden april har Københavns Politi fået 313 anmeldelser om utryghedsskabende hjemløselejre, de har foretaget rydning af 58 lejre, og der er udstedt mindst 25 zoneforbud på 400 meter. Københavns Politi, som ifølge Rigspolitiet er den eneste politikreds, der har udstedt zoneforbud, har dog indtil nu ikke haft behov for at udstede zoneforbud på 800 meter. Alligevel mener justitsminsiter Søren Pape Poulsen, at »der er behov for at styrke indsatsen mod de utryghedsskabende lejre yderligere«, som det fremgår af lovforslaget.En fælles løsningMaja Løvbjerg Hansen, der er jurist hos Gadejuristen, som yder retshjælp til udsatte grupper, mener, at regeringens mange initiativer er »ren symptombehandling«. »Vi kan ikke straffe os ud af social udsathed eller fattigdom. Lejrbøder og zoneforbud rykker kun folk rundt fra sted til sted. Først fra park til park, så fra kommune til kommune, og til sidst rundt mellem EU-landene, hvor vi kæmper om, hvem der kan opfinde det værste system.Det er ganske enkelt et ræs mod bunden«, siger hun og tilføjer, at politikere er nødt til at finde ud af, hvorfor migranterne er her, før de finder en løsning.»Migration er komplekst, fattigdom er komplekst. Brugbare løsningerne finder vi først, når vi til fulde forstår udfordringen«, siger Maja Løvbjerg Hansen.Lejrbøder og zoneforbud var da heller ikke den løsning, Københavns overborgmester, Frank Jensen (S), havde i tankerne, da han i foråret opfordrede regeringen til at gribe ind.»Det er mit klare indtryk, at problemerne med udenlandske gadesovere og de gener, det har medført i vores gader og parker, opleves langt mindre i dag. Alt tyder på, at politiets indsats og deres nye redskaber, som for eksempel forbud mod lejre, har virket. Et zoneforbud til hele kommunen vil kunne gøre det endnu mindre attraktivt for udenlandske gadesovere at søge mod Danmark. Men det er ikke løsningen at flytte problemerne rundt mellem kommunerne«, skriver Frank Jensen i en e-mail til Politiken.Som EU-borger har man fri ret til at opholde sig i Danmark i op til tre måneder, hvis man kan legitimere sig som EU-borger.Frank Jensen mener derfor, at regeringen bør rejse spørgsmålet i EU.»Det har aldrig været meningen med arbejdskraftens fri bevægelighed, at udlændinge kan komme hertil for leve et usselt liv på gaden«, siger han.signe.vilsboll@pol.dk 
Det var ikke et kommunalt zoneforbud, overborgmester Frank Jensen (S) havde i tankerne, da han i foråret opfordrede regeringen til at slå ned på hjemløse østeuropæere.
Måske lidt stive lemmer, da han klemmer sig ind på forsædet. Og et næsten ikke hørbart suk, da han er på plads i sædet. Jo, det er en voksen mand, som er min kunde sidst på formiddagen. Men jeg kan slet ikke få ham til at passe som den gamle mand, hans dåbsattest påstår, han er. - Nej, det er sgu efterhånden mange år siden, smiler han, da jeg spørger, om han skal på arbejde.HAN ER 86 ÅR og kunne præcist på alderen være min far. Det må være o.k., at Taxamanden, der står et par år fra folkepensionens velsignelser og indgangen til en tilværelse som gubbe, synes, at 86 trods alt - er definitionen på en gammel mand.Men kunden er frisk som en havørn, og mentalt kunne vi lige så godt være brødre. - Jeg måtte jo stoppe med mit arbejde, da jeg fyldte 70, siger han og ryster på hovedet ad det, han selv kalder 'det åndssvage system'. Han havde et solidt job i sundhedssystemet - Jeg havde et job, jeg var glad for. Min kone var ansat hos mig, og jeg ville såmænd gerne have fortsat min forretning. Jeg mener sådan set også, at jeg selv kunne afgøre, hvornår tiden var inde. Men de formelle regler gik forud.DESTINATIONEN ER en kirke i Københavns indre by. Det er hverdag, og jeg holder lidt igen med at spørge til anledningen. Det kunne jo være en begravelse, og han afslører hurtigt, at mit gæt ikke var helt ude i hampen. Og han taler lige ud af posen.- Jeg mistede min kone for godt en måneds tid siden, og nu skal jeg ud for at sætte urnen ned i kirkens krypt. - Det er vist det her, man kalder 'det sidste farvel'. En blandet stemning af vemod og selvkontrol indtager Mercerens rum i samme sekund. Men han er helt fattet.- For mig er det slut nu. Jeg er ked af at have mistet hende - meget ked af det. Den sidste tid var hård. Jeg måtte kæmpe for, at hun kunne tilbringe sin sidste tid på sygehuset. De ville bare af med hende, men jeg kunne jo se, at hun var alt, alt for svag til at blive flyttet. Hun vidste, det var slut. Jeg vidste det - og jeg boede hos hende på stuen. Det der med urnen er noget formelt noget, som jeg egentlig havde håbet, de kunne klare selv. Hun skal jo bare ned i et hul i krypten, og om nogle år, når det er slut for mig, skal jeg stå i 'krukken' ved siden af.HAN ER HELT FATTET, da jeg holder uden for kirkens store smedejernsport. Så det her er ikke historien om en mand, der er rystet af sorg. Han savner hende, det mærket man uden at høre de direkte ord. Men de gode minder er stærkere end vemodet over at være alene. Han er ved at smutte lige så adræt ud af taxien, som da han satte sig. Men så tøver han og stikker hovedet ind til mig.- Kan du måske vente på mig. Det her tager bare et øjeblik, tror jeg. Det er en af de stille formiddage, og jeg tilbyder at stoppe taxameteret - og han lover at komme ud for at betale, hvis denne begivenhed skulle trække ud.Det gør den ikke. Selv går han raskt ud af syne for mig ud bag en mur, mens jeg ser en mand sort jakkesæt - måske en kirketjener måske en bedemand - sætte i noget, der ligner løb efter han, indtil de begge er væk. Og efter blot nogle få minutter er min kunde tilbage - nærmest lidt lettet.URNEN MED KONENS aske er på plads i krypten, og den ældre herre er helt lettet over, at det uønskede ritual er overstået. På turen hjem får jeg signalementet af et lykkeligt ægteskab. To sjæle i et fællesskab - Jeg havde den bedste kone, jeg kan forestille mig. Jeg kommer fra et absolut ikke-akademisk miljø og måtte tage en omvej med en anden uddannelse, inden jeg kom til at lave det, jeg ville. Så vi var lidt oppe i årene, inden vi blev gift - og vi fik aldrig nogen børn. Men vores timing var genial. Jeg belønnede min anden uddannelse med en rejse til Asien.Da jeg skulle rejse hjem, var der helt kaos i lufthavnen. Hun stod bare der som en frelsende engel. Hun var rejseleder - og hendes første ord til mig var: - Du kommer bare med mig! - Jeg gjorde ikke andet siden. Vi blev gift, vi arbejdede sammen, og vi rejste sammen resten af vores liv. En usædvanlig god kvinde og kone. Indrømmet! Jeg afventer lidt sentimentalitet og måske et knæk i stemmen, men forgæves. Bare et ekstra tryk i hånden, som han rækker mig efter turen Kærlighed KAN være større end selvmedlidenhed. God dag, Danmark Især til alle jer med savnetKunden er frisk som en havørn, og mentalt kunne vi lige så godt være brødreEn blandet stemning af vemod og selvkontrol indtager Mercerens rumOm nogle år, når det er slut for mig, skal jeg stå i 'krukken' ved siden af

Vi ses ved Åhléns City, siger man i Stockholm. Og alle ved hvor. Som en kombination af Magasin og Nørreport. Et symbol på en åben storby og et myldrende folkeliv.Men i går ramte det, som så mange havde frygtet, ventet og advaret om. Et brutalt terrorattentat midt i Stockholm city.Et attentat lige ind i den svenske hovedstads urbane hjerte, hvor tusinder og atter tusinder stockholmere passerer daglig.Her hvor T-centralens passagerer kommer op ad rulletrappen, her ved det populære varehus Åhléns City, hvor man mødes med sine venner for at shoppe eller drikke kaffe.Her kørte en gerningsmand i går eftermiddag med høj fart kørte ind med sin stjålne lastbil, dræbte 4, sårede 15, heraf 9 alvorligt, og ændrede for altid billedet af det centrale Stockholm.For folkelivet blev på et øjeblik til en krigszone. Vidner fortæller, at sårede og dræbte lå på gaden, mens de uskadte prøvede at hjælpe. Lastbilen, som var kørt ind i Åhléns parfumeafdeling, skabte intens røgudvikling, og imens løb desperate politimænd rundt blandt folk og skreg for at få dem til at forlade stedet: »Der er et terrorattentat i gang. Skynd jer i sikkerhed.Hvor jävla svært kan det være?«.Flygtede i panikFra mobiloptagelser taget af personer, som befandt sig inde i kulturhuset på den anden side af pladsen, kan man se mennesker flygte i panik over Sergels Torg.Nesrin var gået ind i en skobutik, minuttet før lastbilen kørte forbi. »Gennem vinduet så jeg en lastbil, der kørte forbi som en raket, og så hørte jeg et højt brag.Jeg tænkte straks på et terrorattentat«, fortæller hun med rystende stemme til Aftonbladets udsendte tv-reporter.»Da vi kom ud, så vi en kvinde... hun var ramt på benet. Det var gået helt af. Hvad, hvis det havde været mig? Så ville jeg have været død«, siger hun, inden stemmen knækker over.De to veninder Ia og Camilla, på besøg fra Kalmar, var inde i en skobutik over for Åhléns. »Vi hørte et voldsomt brag og løb langt ind i butikken. Da jeg kiggede ud, så jeg en død kvinde, som lå fladt på maven på gaden. Det brændte fra førerhuset på lastbilen, og folk råbte, at vi skulle løbe væk, fordi bilen kunne eksplodere. Jeg er i chok«, fortæller en grædende Camilla Sveriges Televisions reporter på stedet.Og hun er ikke den eneste. Sverige er i chok. Stockholm city en fredag eftermiddag er ikke kun stockholmere, der er også rigtig mange fra resten af Sverige, som er på vej hjem efter møder og konferencer.Facebook blev hurtigt et sted, hvor folk registrerede sig som »i sikkerhed«.Påvirket LöfvénOgså den svenske statsminister var hurtigt ude med en kommentar: »Sverige er blevet angrebet. Alt tyder på, at det er en terrorhandling. Vi tænker på ofrene, deres familier og de sårede«, sagde en synligt påvirket Stefan Löfvén, som var på vej til Socialdemokraternas landsmøde i Göteborg, men som straks tog tilbage til Stockholm.Det samme gjorde det svenske kongepar, som ellers var på statsbesøg i Brasilien.Samtidig valgte politiet at afspærre området rundt om hele Riksdagshuset.Også flere store indkøbscentre i udkanten af Stockholm blev lukket.Angrebet skete kun 200 meter fra Bryggaregatan, den sidegade, hvor selvmordsbomberen Taimour Abdulwahab ved et uheld udløste sin selvmordsbombe i december 2010. Dengang var målet mennesker i den travle julehandel, som priste sig lykkelige over hans fjumren. Denne gang var stockholmerne ikke lige så heldige.I flere timer efter angrebet var mange mennesker fanget i husene inden for afspærringerne.Hos tandlæger sad folk og var ved at få behandling, i butikker gemte kunder og personale sig på lageret. Først efter flere timer begyndte man at ledsage mennesker ud fra bygningerne i det afspærrede område.Kort efter angrebet blev al trafik med tog og bus i city samt regionaltog indstillet.På billeder fra luften kunne man se store grupper af mennesker forlade centrum til fods over nogle af de mange broer, der leder til og fra byen.Ingen steder at soveMange, som skulle rejse længere, havde ikke nogen steder at sove, men på Twitter blev gruppen Open Stockholm oprettet, og her tilbød mennesker en seng, en tur hjem i bil eller bare en skulder at græde ud ved.»Mit hjem på Södermalm er åbent for den, som ikke har nogen steder at være.Send besked for adresse. Pas på jer selv«, skrev for eksempel Daniel Mathisen.Nationalteatret Dramaten og Stadsteatern indstillede alle forestillinger, og SF Bio lukkede samtlige biografer i indre by.For det, som EU-kommissionens formand, Jean-Claude Juncker, i sine kondolencer kaldte »en af Europas mest vibrerende og farvestrålende byer«, gik i aftes i sort. Nu venter en dag, hvor intet længere er det samme. Eller som svensk tv's Mats Knutson formulerede det i gårsdagens nyhedsudsendelse: »Vi vil vågne op i et helt nyt Sverige i morgen. Denne type begivenhed, som vi hidtil har været forskånet for, vil få langvarige konsekvenser for det svenske samfund og for svensk politik«.kristina.olsson@pol.dk 
Svenskerne sørger efter gårsdagens brutale terrorattentat. Stockholms city lignede en krigszone, og mange måtte forlade byen til fods.
Wasabi, yakitori og rå fisk. I 1994 blev københavnerne introduceret til det japanske køkken, da en af Danmarks første sushirestauranter, Sticks'n'Sushi, åbnede i Nansensgade i Indre By. Fortællingen om den nu internationale restaurationskæde handler om, hvordan man ved hjælp fra familie og venner kan stable en succesfuld virksomhed på benene.»Uden vores kreds af venner og bekendte, som valgte at arbejde con amore med den første restaurant, var det ikke lykkedes,« fortæller Kim Rahbek Hansen, medstifter og administrerende direktør for Sticks'n'Sushi, i det nyeste afsnit af Business-podcasten »Succes Kriteriet«. Ideen til sushi-imperiet opstod tilbage i 1980erne, da broren Jens Rahbek Hansen lige var kommet hjem efter seks års kokkelære i moderens hjemland, Japan. Med en japansk mor, og en dansk far, der arbejdede for Rahbek Fisk, havde Kim Rahbek og hans søskende fået sushien ind allerede med modermælken.Da Jens Rahbek vendte tilbage til Danmark, havde han et brændende ønske om at åbne en restaurant, der serverede både sushi og yakitori-kødspyd. De to brødre stak hovederne sammen med deres svoger, Thor Andersen, og udviklede ideen om en japansk restaurant herhjemme.Ud over Jens Rahbeks yakitori-uddannelse havde ingen af de tre medstiftere kendskab til restaurationsbranchen. Kim Rahbek havde indtil da haft en karriere i mediebranchen, hvor han arbejdede som administrerende direktør for Euroman Publications.»De fleste gode ideer opstår ud af den spontane tankegang: »Kunne det ikke være sjovt at « og det er nok kernen af iværksætteri. At man udforsker noget, der er en smule ukendt,« lyder det fra sushi-kongen.Med et lån fra banken på 125.000 kroner og en masse hjælp fra den kreative omgangskreds kastede de sig ud i det. I vennegruppen var blandt andre en arkitekt, som tegnede og indrettede lokalerne.Ifølge Kim Rahbek skal man ikke afholde sig fra at trække på venners kompetencer og bede om hjælp i starten. Så længe man er ærlig med hensyn til risikoen - ingen kan være sikre på, at det lykkes.»Jeg sagde til dem, at hvis de hjalp os, og det lykkedes, ville de få lov til at skrive en faktura på et tidspunkt i fremtiden. Og det gør de så i dag, skal jeg hilse og sige. Nogle af dem er endda gået hen og blevet medejere,« fortæller han.Manglende erfaring var en fordelGennem erfaringen fra mediebranchen vidste Kim Rahbek, at design og præsentation var vigtigt for at overleve. Derfor brugte de ikke penge på reklamer eller annoncer, men trykte i stedet 5.000 menukort fyldt med billeder og en lille historie, som gæsterne måtte tage med hjem som visitkort.»De etablerede drenge i branchen tog sig til hovedet og sagde: »Er I fuldstændig fra snøvsen?« De gav os tre måneders levetid. Jeg tror, en af grundene til at vi stadig er her, er fordi, vi netop ikke er restauratører - vi ved ikke, hvad man plejer at gøre, og hvad man ikke må gøre,« fortæller Kim Rahbek.Men restauranten blev fyldt op. Dag efter dag. Kort tid efter kunne de trykke 5.000 menukort mere. Og så begyndte folk at spørge, om de kunne få sushi med hjem. Det blev starten på takeaway-butikken, som åbnede i 1996.I dag har Sticks'n'Sushi ca. 1.100 ansatte med foreløbigt 12 restauranter i Storkøbenhavn, fem i England og én i Berlin. Filosofien for kæden har i alle årene været, at maden er den samme på alle restauranterne, men designet og oplevelsen varierer fra sted til sted. Og kigger man på tallene, ser det ud til, at konceptet har ramt plet. Omsætningen i Sushi-kæden er de seneste seks år vokset med 114 procent fra 210 millioner kroner i 2011/ 2012 til 449 millioner kroner 2016/ 2017. Med en flyvende start og et voksende imperium, fristes man til at spørge, om de tre medstiftere aldrig har trådt ved siden af? »Vi lavede mange fejl. Også nogle som kostede os dyrt. Vi lavede en franchise-aftale med nogle islændinge i 2000, og det kunne vi slet ikke styre. Læren af det blev, som japanerne siger: Bliv ved med at gøre det, du er god til, og gør det bedre,« siger Kim Rahbek.I 2013 solgte Rahbek-familien en del af virksomheden til kapitalfonden Maj Invest. Familien ejer 51 procent, og Maj Invest ejer de resterende 49. Sticks'n'Sushi har planer om at åbne yderligere fem restauranter i det kommende regnskabsår.Denne uges business angel er Steen Ulf Jensen, der blandt andet startede Boxer TV i sin kælder og har mere end 17 års erfaring som CEO i større virksomheder som Viasat. Han leder efter unge virksomheder drevet af yngre entreprenører med »ild i øjnene og krudt i røven«, og hvor han kan bruge sin erfaring til at hjælpe virksomheden med at vækste.Til sidst i podcasten giver Nordeas eksperter gode råd til iværksætteri.I dette afsnit giver Jan Sirich, digital leder i Nordea, sine bud på, hvordan man holder pionerånden i live, når virksomheden vokser sig større.miss@berlingske.dk Fakta: LYT MED »Succes Kriteriet«»Succes Kriteriet« er en podcast-serie om drømme og ambitioner, som udkommer hver tirsdag frem til 7. november.I første og anden sæson dykkede vært Ane Cortzen i efteråret 2016 og foråret 2017 ned i en række af de emner, som iværksætteren skal have styr på for at opnå succes med sin forretning.I tredje sæson fortsætter iværksætterpodcasten med flere punkter til tjek listen, og succesfulde iværksættere bliver inviteret i studiet for at dele ud af deres erfaringer og give gode råd om alt fra strategi til branding, konkurrence og data.Sådan gør du: Android: Find alle programmer i serien »Succes Kriteriet« fra Berlingske Business på Spreaker.com.Apple: Find alle programmer i podcastappen under Berlingske Business og på iTunes.»Succes Kriteriet« er tilrettelagt af Ane Cortzen, Fannie Pramming og Mia Sanberg Svenningsen.Programmet udsendes af Berlingske Business og er sponsoreret af Nordea.Læs mere på business.dk/ podcast.
Manglende brancheerfaring og frivilligt arbejde fra venner og familie skabte fundamentet for Sticks'n'Sushisuccesen. Det fortæller medstifter og topchef Kim Rahbek Hansen i Business-podcasten »Succes Kriteriet«.
Forleden besøgte jeg sammen med syv andre kritikerkollegaer på vegne af Litteraturkritikernes Lav kritiker-nestoren Torben Brostrøm, som blev 90 år denne sommer, og som stadig er aktiv som kritiker på Information, hvor han har været tilknyttet primært som lyrikanmelder siden 1956, altså i 51 år. Han bor i en smuk gammel lejlighed i indre by, reolerne står tæt, og hvor der ikke er bøger, er der billeder. Over spisebordet lyser Klaus Rifbjergs karakteristiske åsyn, malet af Mogens Hoff.Når vi havde anmodet om besøg, var det, fordi vi på Kritikerlavets vegne ville fortælle ham, at Kritikerlavet har udnævnt ham til æresmedlem, og i den forbindelse overrække ham et smukt diplom.Torben Brostrøm vidste ikke, at det var en større flok af kollegaer, der kom buldrende, men troede, at det var en af os, der sammen med en håndfuld studerende ville aflægge visit. Ikke desto mindre havde han og hans kone, Lene, sat tiden af og tilmed forberedt en vidunderlig frokost.Det blev en meget bevægende og betydningsfuld dag for de fremmødte. Vi var syv kritikere, som kan være uenige om mangt og meget, men alle er vi først og fremmest drevet af vores interesse for litteraturen, den stadige samtale som det både er at læse og at skrive om at læse.Og uanset hvor store egoer vi hver især kan rende rundt med, uanset hvor potenserede faglige diskussioner og meningsudvekslinger vi kan have, så kan vi i kritikerstanden samles om at prise og fejre en kollegas indsats. Den slags hører man ikke så tit om i medierne, der tydeligvis synes, det er sjovere, hvis der er optræk til kamp. I Brostrøms lejlighed holdt Marie Louise Kjølbye fra Information en pristale, hvori hun havde inkluderet flere kritikerkollegaers udsagn om manden og hans virke, så de flettede sig sammen til en kollektiv fortælling om kritikeren Torben Brostrøm og hans betydning for dansk litteratur.Torben Brostrøm var kritikeren, der i et opgør med Heretica-generationen skrev den danske modernisme ind i litteraturhistorien med navne som Ivan Malinovski, Per Højholt og Klaus Rifbjerg. Han blev den generations tro følger og ikke mindst Klaus Rifbjergs faste fortolker og nære ven, men han har også fulgt med tiden og læst de nye generationer. Som en af stemmerne i talen udtrykte det, er det blandt andet Brostrøms kvalitet, at " han stort set altid er nysgerrig, oprigtigt undersøgende, selv hvor han tydeligvis ikke er særligt begejstret for et værk, forsøger han med forskellige læsestrategier at se det mange forskellige steder fra, at prøve sig frem, så at sige, imens læseren kan kigge med over skulderen:" Bagefter holdt Torben Brostrøm selv en spontan takketale, siddende i en dyb lænestol.Står han op, svimler det for den høje mand, men siddende leverede han uden forberedelse en tale, man havde lyst til at tage noter til.I sin tale henviste Marie Louise Kjølbye slutteligt til et interview med Brostrøm, som hun lavede for 15 år siden, i anledning af at han fik den såkaldt lille Nobelpris af Det Svenske Akademi.Hun havde i den forbindelse spurgt ham, hvordan han selv så på sit livsværk.Dengang, altså da han fyldte 75, svarede han: " Tilværelsen skylder mig ikke noget.Jeg føler selv, at jeg på en eller anden måde skylder noget. Selvfølgelig er der altid sider af en, man ikke rigtigt har fået brugt, og det er selvfølgelig meget rart, at der stadig er ting at gøre. Jeg kan bare ikke frigøre mig fra tanken om at være ung og lovende, og en skønne dag må jeg se at få det gjort!".Vi talte om det ved bordet bagefter, alle vi heller ikke mere unge og lovende - om, at den følelse af, at man må se at få det gjort, vel i virkeligheden er en drivkraft.At man, uanset alt det man har sagt og formuleret, altid synes, at det egentlige, det man i virkeligheden ville sige, lå lige ved siden af, er undsluppet endnu en gang, og at man derfor må prøve igen.Som Samuel Beckett så lakonisk formulerede det: " Ever tried. Ever failed. No matter. Try again. Fail again. Fail better." Vi forsøger, vi fejler, vi forsøger igen. Sådan må det være.Denne søndag eftermiddag sad jeg med venner i parken på Louisiana. Litteraturfestivalen var ved at være slut, og sidste punkt var en samtale mellem Jørgen Leth og Suzanne Brøgger modereret af Stéphanie Surrugue. Det var på mange måder et lidt showagtigt arrangement, men sine steder også befriende ærligt. Da Jørgen Leth får det uundgåelige aldersspørgsmål (han fyldte 80 denne sommer), svarer han, at det, alderen betyder for ham, er, at nu nærmer tiden sig for, at det egentlige må finde sted. At der er huller, han skal have fyldt ud, og at nu må han se at få det gjort. Den syv år yngre Suzanne Brøgger genkendte oplevelsen af hele tiden at have skrevet udenom. At det egentlige lå lige ved siden af og bare ventede på, at man blev i stand til at gribe det.Der er noget meget livsbekræftende i, at selv de allermest kreative og skabende mennesker bliver ved med at føle, at de skal se at få det gjort. Selvom alle os, der står på sidelinjen og læser bøgerne, tænker, at det virkelig ikke er så lidt, de faktisk har fået gjort og givet videre. I klummen " Liv&amp;Litteratur" skriver anmelderne Henrik Wivel, Mai Misfeldt og Lars Handesten på skift om forbindelserne mellem bøger og eksistensen, både historisk og aktuelt.kultur@k.dk 
liv&amp;litteratur Der er noget meget livsbekræftende i, at ældre, kreative mennesker bliver ved med at føle, at de skal se at få noget gjort.
Andelshaver Jesper Uhrup bor i en lille andelsforening med tretten andele i Indre By i København. Foreningen ligger ved Søerne i attraktiv gåafstand til både Tivoli og Rundetårn. En perfekt beliggenhed for turister, der kommer for at opleve byen.Men Jesper Uhrup har fået nok af turister, der ruller ind og ud af foreningens opgang med deres kufferter og bruger den fælles gård som opholdssted. Og han er mest af alt utilfreds med, at han »ufrivilligt gennem foreningsmedlemskabet er med til at drive hotel«. For han mener, at det strider mod andelstanken.»En andelsboligforening er et fællesskab, hvis formål er at sikre foreningens medlemmer tag over hovedet. Ikke at drive en form for hotelvirksomhed. Logerende i større stil er ' dødvægt'. De bidrager ikke med noget til fællesskabet. De beriger kun den pågældende andelshaver.Det føles forkert, at nogle profiterer voldsomt af et fælles projekt, som andre bidrager til«, siger Jesper Uhrup.De fleste ved ikke, at det slet ikke er tilladt at leje sin andelslejlighed ud i korte perioder som en enkelt dag, en weekend eller måske en uge - medmindre det er tilladt i foreningens vedtægter. Og det er det ikke i de standardvedtægter, som 70 procent af landets foreninger følger.»I andelsforeninger skal der ikke være så stor udskiftning, at det rammer fællesskabet, som man har forpligtet sig til, da man købte sig ind i foreningen. Andelstanken går ud på at deltage i et fællesskab og hjælpe hinanden med praktiske ting.Hvis man kun har boligen for at kapitalisere på den ved at leje ud, strider det mod den oprindelige andelstanke, som vi i forvejen mener er noget, vi skal værne om og beskytte«, siger Thea Gregersen, kommunikationskonsulent i ABF.Flere foreninger tilpasser derfor deres vedtægter, så de omfatter korttidsudlejning, for at dæmme op for problemer, udlejningen til turister kan medføre. Det fortæller både ABF og selskabet Deas, der administrerer over 350 andelsforeninger i Danmark »Airbnb-udlejning er efterhånden så udbredt i foreningerne, at de er nødt til at tage stilling til, hvad reglerne skal være.Det kan blandt andet være ved at ændre vedtægterne, så de åbner for at korttidsudleje, men samtidig også begrænser omfanget af det. Så man ikke risikerer, at nogle lejligheder bliver omdannet til hotel, hvor folk lejer ud hele året rundt«, siger Per Holm, der er afdelingsdirektør for foreningerne hos Deas.Begrænset udlejningDet har man blandt andet gjort i andelsboligforeningen Carlsborg, der ligger mellem Sønder Boulevard og Enghave Plads på Vesterbro. Flere andelshavere var bekymrede for, at Airbnb-udlejningen ville tage overhånd. Så for at komme problemet i forkøbet har foreningen nu strammet reglerne for korttidsudlejning i de 28 andele, fortæller foreningens kasserer, Louise Mottes.»Vi vidste, at nogle andelshavere lejede ud, selv om det var i strid med vores vedtægter.Der har også været eksempler på beboere, der fraflyttede lejligheden og lejede den ud på Airbnb, mens de var ved at sælge. Det gav klager over larm og fest fra andre beboere. Derfor ville vi gerne tage det i opløbet og finde en løsning, som alle kunne blive enige om«, siger Louise Mottes.På generalforsamlingen diskuterede medlemmerne flere løsninger. Og andelshaverne blev enige om et udlejningsloft på fem perioder a maksimum en uge.»Og hvis perioden kun er tre dage, tæller det stadig for en hel periode. På den måde sikrer vi, at folk ikke lejer ud i halve år ad gangen. Fem uger passer meget godt med, hvor lang tid folk har ferie«, siger Louise Mottes. Andelshaverne skal også give naboer besked om, at lejligheden i en periode er beboet af andre.Men andelshaverne i foreningen ved Søerne er ikke nået frem til en fælles aftale.Der er Airbnb nærmere blevet et stridspunkt, fortæller Jesper Uhrup.»Det skaber splid i vores lille andelsforening, når vi ikke kan blive enige om, om man må leje ud. Jeg er nærmest lagt for had i foreningen, fordi jeg er imod udlejning«, siger Jesper Uhrup.Udlejning gennem Airbnb deler generelt vandene i landets andelsboligforeninger, viser en undersøgelse, som ABF har foretaget Mere end 70 pct. af de adspurgte andelshavere, der selv har lejet deres bolig ud på Airbnb, mener, at det skal være tilladt at bruge udlejningsportalen i deres andelsforening. Det samme mener kun hver fjerde af de andelshavere, der ikke har brugt Airbnb.ABF har udarbejdet en alternativ bestemmelse, som kan tilføjes foreningernes standardvedtægter. Den gør det muligt at benytte udlejningsportaler som Airbnb i begrænset omfang.»Det kan gå ud over fællesskabet, hvis man lejer sin lejlighed ud hele året rundt, men det kan altså også gå ud over fællesskabet, hvis man ikke prøver at tage hånd om den udvikling, der sker på området.Så kan man sidde tilbage med skuffede andelshavere, som ikke føler, at de er blevet imødekommet af andre andelshavere«, siger Thea Gregersen.Louise Mottes er indtil videre tilfreds med foreningens lokale udlejningsloft.»Vi kan allerede se, at folk nu siger til deres naboer, når de lejer ud. Så det har i hvert fald virket på den måde«, siger hun og tilføjer: »Det er svært at holde øje med, hvor mange gange folk lejer ud, medmindre vi skal gå og løfte dyner. Og det har vi ikke tænkt os at gøre. Nu er der noget konkret at forholde sig til, så må resten være op til folks egen ansvarlighed og samvittighed«.signe.vilsboll@pol.dk Fakta: 3 Gode råd1 Bliv enige. Lyder enkelt, men kan være svært. Find ud af, hvad flertallet i foreningen mener om korttidsudlejning, og prøv at komme til enighed, måske på et uformelt beboermøde. 2 Vedtægtsændring. Udform et konkret forslag til tilføjelse til vedtægterne om udlejning, og overvej en prøveperiode inden endelig beslutning. 3 Gør brug af andres erfaringer.Spørg foreningens administrator til råds, eller tal med andre foreninger med korttidsudlejning.
AIRBNB Flere københavnske andelsboligforeninger strammet reglerne for Airbnb-udlejning. Det skal dæmme op for problemer med støj og uro fra turister.
Kører du igennem Indre By, kan du ikke undgå at lægge mærke til Torvehallerne, der lokker med friske grøntsager og luksusvarer samt moderigtige »hipsters«, der nyder et glas afkølet champagne på kantstenen, og befinder du dig i Nordhavn, bliver du mødt af imponerende industrisiloer forvandlet til eksklusive lejlig heder, der er befolket af businessmænd i Armani-jakkesæt.København har nået nye højder, og hovedstaden er nu langtfra det snuskede arbejderkvarter, som man forbandt storbyen med for 30 år siden. Men de flotte glasfacader har en pris, og det får Københavns tidligere stadsarkitekt Jan Christiansen til at slå alarm. Han mener, at de dyre boligområder presser den almindelige dansker ud af byen og gør storbyen til en »ghetto for eliten«. Derfor opfordrer han nu politikerne til at adoptere strategier fra New York City og San Francisco for at bevare Københavns mangfoldighed.»Når man udbygger hovedstaden, Carlsberg og Nordhavn, skal man tænke på samme måde som i New York City og bygge almene boliger side om side med de dyre boliger. Det nytter ikke noget, at byen bliver for velhavende,« siger Jan Christiansen, der mellem 2001 og 2010 arbejdede som stadsarkitekt i hovedstaden og var den øverste embedsmand med hensyn til byplanlægning.»Det her er det største problem, vi har. Vi skal dele byen i stedet for at kæmpe mod hinanden,« siger Jan Christiansen.Et flertal i Københavns Kommune er allerede enige om, at 20 procent af nye boligbyggerier skal være almene boliger, hvor huslejen er omkostningsbestemt og altså lavere end markedsprisen.Men Jan Christiansen mener, at antallet skal forhøjes, så det bliver tættere på 50 procent.Derudover mener han, at politikerne skal ændre byggeteknisk strategi, så alle almene boliger bliver bygget klos op ad de dyre boliger. Det er et byggeteknisk krav, som flere storbyer i USA har indført gennem de seneste par år. Det er især tydeligt i New York Citys Lower East Side-kvarter, der blev udbygget op gennem 1990erne og 00erne, og hvor den asia tiske arbejderklasse nu bor side om side med forretningsmanden.En ghetto for eliten?Overborgmester i København Frank Jensen (S) ønsker ikke, at hovedstaden udvikler sig til en elitær by. Men han mener, at den allerede fastlagte strategi sagtens kan dæmme op for den udvikling.»København skal være for alle. Derfor er det helt afgørende, at vi regulerer markedet, så vi ikke ender som f. eks. Paris eller London. Vi skal sikre et bredt udbud af boliger, så almindelige mennesker også fremover kan få råd til at bo i København. Det er derfor, vi udnytter reglerne i planloven fuldt ud og sørger for, at 25 procent af kvadratmeterne er almene boliger, når der bygges i nye områder af byen,« skriver Frank Jensen i en mail til Berlingske.Men det synes Jan Christiansen ikke er godt nok. Han mener, at politikerne skal kæmpe for at ændre planloven.»Det er meget nemt at gennemføre. Der skal bare sættes magt bag de krav og ønsker, men det er et politisk problem, fordi der er mange, der gerne vil have så meget som muligt for lejlighederne.Det er det, der sker i Nordhavn lige nu,« siger han.Ser man på, hvordan befolkningen i København rent faktisk ser ud i dag, viser nye tal fra bl. a. Danmarks Statistik, at antallet af københavnere, der siden 2009 har fået en bacheloreller lang videregående uddannelse, er steget markant, og antallet af højtuddannede ligger nu markant over landsgennemsnittet. Her skal man dog huske, at den udvikling hører sammen med antallet af uddannelses institutioner og studerende i storbyen.Men i modsætning til tidligere bliver de studerende boende i byen, efter at de har fået eksamensbeviset.Den udvikling betyder bl. a., at københavnerne ligner hinanden mere og mere, og langt den største del af byens borgere er i dag personer, der er født i København og omegn og har etnisk dansk baggrund.Gennemsnitsdanskeren tjener stadig lidt flere kroner og øre end københavneren, da der trods alt bor en stor del studerende og arbejdsløse i hovedstaden. Men københavnerens indkomst efter skat og udgifter er steget med over 70 procent siden 2009, mens udviklingen på landsplan ligger under 60 procent.Nye beregninger fra Boligøkonomisk Videnscenter og DREAM (Danish Rational Economic Agents Model), som er navnet på den institution, der bl. a. vedligeholder og foretager beregninger på modellen, viser, at den udvikling vil fortsætte, og inden for de næste 20 år vil befolkningen vokse med op mod 40 procent.Men det boom i befolkningstal skyldes antallet af fødsler i København og betyder altså, at fremtidens københavnere kommer til at ligne hinanden mere og mere.»Op gennem 90erne og 00erne har man haft en boligpolitik, hvor man meget eksplicit sagde, at man ønskede at tiltrække den økonomisk bæredygtige befolkning til København,« siger Anders Lund Hansen, der er professor i geografiog demografived Lunds Universitet, og fortsætter: »Det er klart, at alle de ting tilsammen gør, at man får lavet et København, som vil tiltrække et specielt segment, og det kan godt få karakter af en form for øvre middelklasse-ghetto.« Men selv om de nye tal viser, at boligpriserne i København er på himmelflugt og tiltrækker flere og flere veluddannede danskere, vil overborgmesteren ikke betegne København som en ghetto for eliten.»København er bestemt ikke nogen rigmandsklub, og vi har stadig mange udfordringer.København har for eksempel en markant større andel af hjemløse, stofmisbrugere og langtidsledige end resten af Danmark. Faktisk er det sådan, at hvis Nørrebro og Bispebjerg var selvstændige kommuner, ville de være landets fattigste,« skriver Frank Jensen i en mail, men han understreger, at det er en udvikling, han vil holde skarpt øje med.»København må aldrig blive et VIP-projekt.Som overborgmester ser jeg det som min vigtigste opgave at bevare en mangfoldig by.«.emch@berlingske.dk Det nytter ikke noget, at byen bliver for velhavende.Jan Christiansen, tidligere stadsarkitekt i København.
Eksperter frygter, at de stigende boligpriser vil medføre, at hovedstaden er ved at udvikle sig til en rigmandsghetto. Det får Københavns tidligere stadsarkitekt til at foreslå, at politikerne på Rådhuset adopterer strategier fra New York.
Der er næppe noget, der svinger som et forældremøde efter fyraften. Vi havde artigt lyttet til alle direktør-fædrene, som på skift udtalte deres mening (der var den samme som den forrige talers) om kage vs. frugt-dilemmaet/ problemet, da en brandmand-far trådte ind og stadig lugtede lidt af bål. Så kan man godt pakke sine Tesla-nøgler sammen... Alle mødrene rettede ubevidst på deres hår og prøvede at trække hofterne ind. Mænd, der kontrollerer ild, får bare en del kvinder til ufrivilligt at drøne mentalt tilbage til jæger-samler-samfundet og et trygt bål med varme og en simrende brændenældekronhjortsuppe.Vi var samlet for at blive enige om skolefesten, og det viste sig at være svært, da en mor til stort set alle forslag spurgte, om det ikke var for farligt. Andedam? Børnene kunne jo falde i. Gokart-bane? Men hvad så med cykelhjelme? Og nu, vi (hun) talte om cykelhjelme, var det så ikke på sin plads at tvinge lærerne til at køre med hjelm i skole, så de kunne være gode forbilleder for børnene? Det er meget sundt at gå til forældremøder, fordi man kan opleve, hvor forskelligt folk opdrager deres børn - selvfølgelig ud fra deres eget livssyn. Vi er ikke spor ens, og derfor bliver vores børn det heldigvis heller ikke. Den ængstelige mor var vel bare ret bange for livet, eller utryg ved ikke at have styr på, hvad hendes barn skulle komme ud for.De næste 80 år. Og helt siden vi sad omkring et bål med vores skindtøj og uglede hår, har vi gjort alt for at passe på vores børn. Der vil altid være farer, og det er forskelligt, hvad vi mener, er farligt. Alle mine tre døtre har for eksempel udtrykt, at jeg ikke hele tiden skal fortælle dem, at livet er skidefarligt, for på den måde er de i fare for at blive så utrygge, at de ikke lever deres liv til fulde.Når man sidder sammen med 40 andre trætte, sukkerkolde forældre, der kommer med virkelig spændende råd (en far mente, at pengene til festen i stedet skulle gives til børnene, så de kunne investere dem, og en mor foreslog, at pynten til festen kun skulle bestå af naturmaterialer), kan man godt komme til den vildfarelse, at man selv er en fantastisk forælder. Eller også er man bare så træt, at man får lyst til at drille. Så da Den Nervøse Moder for gang nummer 400 nedlagde veto mod noget, som var alt, alt for farligt, rakte jeg hånden op og sagde: »Vi kunne også grille?« J eg havde lige mødt hende. Hun var bredskuldret og blond. Og hendes usandsynligt blå øjne skinnede af fed, fed forstadsharmoni: Velvandet ligustersundhed i krop og sjæl. Hun klædte sig i sort og påtog sig tidens franske filmmelankoli - men det var blot en mikrometertyk facade. For hendes smil var gennemgribende og latteren fundamental.Vi mødtes ved teaterskolebalkonen i rollerne Romeo og Julie. Hun i hvid silke og jeg i sort læder. Nøgenscenen på premieredagen var ubehageligt overbelyst. »Så lille er han ikke normalt,« forklarede hun nøgternt til efterfesten og sendte mig et fuldendt smil af udenomkøbenhavnsk rummelighed og eftergivelse. »En ægte Capulet!« tænkte jeg og tog mig til hjertet.Jeg flyttede ind i hendes Østerbroidyl. Den første tid var mirakuløs. Det var som om hendes hvidskurede møbler lysnede selv de allermørkeste nuancer af mit sorte sind. Jeg smilede hele vejen fra Irma til modebutikken Normann og tilbage igen. Jeg smilede i fuldt firspring på nye Nike's rundt og rundt på Kastellets blomstrende forårsvolde.Når vi besøgte hendes forældre for enden af en femfingervej, gik vi fra S-toget i retning mod røgsøjlen fra den opmurede megagrill i baghaven. De gav os ægte knus og papvin i plasticglas, mens den ikke-økologiske icebergsalat blev snittet. I baggrunden lød de knitrede lyde af den maskinmarinerede kalkun og discountpølserne, der fik stegeskorpe.Men tiden gik, og familiefejden mellem dur og mol -mellem udkantsoptimisme og indre-by-negativitet -brød ud igen. Kårderne blev trukket, og stiksårene blev dybere fra kultursammenstød til kultursammenstød.»En garde!« truede vi hinanden og duellerede fra morgen til aften.Det hele sluttede i shorts og bar mave i sommerhuset.Jeg var udnævnt til grill-Bill, men svigtede min tjans.»Hassan, den er ved at gå ud!« blev der råbt, som var der ild i vingen. Jeg sprang op fra hængekøjen og ind gennem døråbningen til bryggerset. Men hoppet var for højt og åbningen for lav.Jeg vågnede og slog øjnene op. Der var en blodig plamage i mit hår. Og før jeg vidste af det, lød epilogen fra koret i baggrunden: »En større sorg i verden ingen ved, end Romeo og Julies kærlighed.«.VI ER IKKE SPOR ENS, OG DERFOR BLIVER VORES BØRN DET HELDIGVIS HELLER IKKE MAISE NJOR HENDES SMIL VAR GENNEMGRIBENDE OG LATTEREN FUNDAMENTAL HASSAN PREISLER.
B MENNESKER.
DER ER NOGET OM DET MED DEN DER HØJSKOLEÅNDAlexander W. Kasch, 22 år, fra Aarhus, forfatterlinjen på Vallekilde Højskole.Jeg ville rigtig gerne væk fra Aarhus, så jeg ikke skulle hjem hver weekend, men bare leve i en osteklokke på højskolen. Jeg ville gerne fordybe mig i at skrive, og derfor tog jeg på en højskole for at blive tvunget til at være i et miljø, hvor jeg arbejder med det hver dag.Enten tager man ud og rejse, eller også tager man på højskole. Jeg ville rigtig gerne det her, for jeg holder meget af at skrive.Jeg er meget overrasket over, hvor fedt det er.Folk siger, at det bliver det bedste, og det er svært at forholde sig til. Men det er det bedste.Der er hele tiden aktiviteter, der giver en en bedre forståelse for måder at gøre tingene på. Der er noget om det med den der højskoleånd, hvor man er sammen som én stor familie. Den følelse af at alle brænder for det samme. Den har man bare ikke i gymnasiet, hvor det handler om individualitet og høje karakterer.Og så har vi vildt fede gæstelærere og en studietur til New York, hvor vi besøgte forskellige forlag og lærte, hvordan litteraturbranchen fungerer.Jeg har en idé om, at jeg skal studere litteraturhistorie, men det haster ikke. Først skal jeg ud og opleve virkeligheden. Så skal jeg på skolebænken.DET VIGTIGSTE ER AT FÅ PRØVET DET AFVictor Cosmus Houen, 21 år, fra Køge, teaterlinjen på Ryslinge Højskole, har selv sparet sammen til sit højskoleophold.Jeg har vidst, at jeg skulle på højskole siden gymnasiet.Jeg ville gerne væk fra Sjælland og kiggede på rigtig mange højskoler. På Ryslinge var holdene mindre end andre steder, og jeg kunne mærke, at jeg havde brug for at komme ud og være sammen med andre mennesker på en intens måde. Jeg har aldrig gået på efterskole og fået den slags kammeratskaber, der følger med et sted, hvor man er så tæt på hinanden.Vi er vidt forskellige. Vi kommer fra over alt i Danmark, fra landet til Indre By i København, men skuespillet binder os sammen. Du åbner dig op for folk, som du slet ikke kender og tør gøre ting, du ikke gør normalt.Drømmen er selvfølgelig at komme ind på Skuespillerskolen, men jeg er ikke så hård mod mig selv. Hvis tingene ikke lykkes, hader jeg ikke mig selv resten af livet. Det vigtigste er at få prøvet det af - jeg kan jo altid have det som en hobby.Det største har været at komme til at optræde på Det Kongelige Teaters Mellemgulvet. Vi fik et par dage til at stykke en 20 minutters forestilling sammen. Det var nogle kaotiske dage med idéer og samarbejde. Bagefter var vi helt udkørte, men megastolte af det, vi havde lavet sammen.JEG HAR FÅET EN ENERGI, JEG IKKE HAR OPNÅET ANDRE STEDER I UDDANNELSESSYSTEMETAmanda Seeberg, 22 år, fra Aarhus, tilrettelæggerlinjen på Vallekilde Højskole.Jeg har tænkt lige siden, jeg var på efterskole, at det kunne være fedt at tage på højskole. Jeg kunne ikke motivere mig selv til at færdiggøre mine projekter derhjemme, fordi der altid var ting i lejligheden og rundt om mig, som distraherede.Her kan jeg leve i en bobbel sammen med andre i et halvt år med fordybelse og inspiration.Jeg havde lyst til at udforske, hvordan det er at være tv-tilrettelægger, og Vallekilde er vist den eneste højskole, der har sådan en linje. På gymnasiet var der ikke tid til at fordybe sig i det, som man syntes var spændende. Men her kan man fordybe sig i noget, man godt kan lide, sammen med andre der kan lide det samme.Jeg har lært at tro på det, jeg laver, og er blevet mere sikker på, at det er det her felt, som jeg gerne vil. Vi lærer tingene på en praktisk måde, hvilket er meget mere mig. Jeg bliver glad af at arbejde på den her måde, og jeg har fået en energi, som jeg ikke har oplevet andre steder i uddannelsessystemet.Jeg var ikke helt sikker på, hvilken uddannelse jeg ville søge ind på. Men nu ved jeg, at det skal være tv-og medietilrettelæggelse på Danmarks Medie-og Journalisthøjskole.JEG ER BLEVET MERE SIKKER PÅ, AT DET ER DET, JEG GERNE VILAmanda Jelle Syhler, 21 år, fra Jyderup, teaterlinjen på Ryslinge Højskole.Det startede med, at min fætter og kusine var på højskole og var helt forelskede i det. Og så blev jeg også forelsket i tanken. Min drøm er at komme ind på en skuespillerskole i Skotland og blive engelsktalende skuespiller, så derfor valgte jeg Ryslinge.Det fedeste ved højskolen er livet her. Vi er 27 elever, og vi ses 24/ 7. Man kommer tæt på hinanden på en helt fantastisk måde, og det i sig selv er en kæmpe gave at få lov til at være så tæt, så længe. Det har været en kæmpe udvikling personligt, og det hænger sammen med det sociale.Mødet med 27 så fede og forskellige mennesker.Man bliver påvirket på alle måder. Humor, interesser, holdninger, forståelse af andre mennesker og verden.Det, at det er en teaterhøjskole, gør, at vi har en fælles ting, som vi går meget op i, på trods af at vi er vidt forskellige. Der er teater fra morgen til aften. Det er meget fokuseret. Og så har vi virkelig dygtige lærere, der ved, hvad de snakker om.Jeg er helt klart blevet mere sikker på, at det er det, jeg gerne vil. Fordi jeg har fået lov til at arbejde med det på tæt hold og fået en forståelse for, hvad det er, jeg går ind til.temasektion@jp.dk Først skal jeg ud og opleve virkeligheden.Så skal jeg på skolebænken.Alexander W. Kasch, Elev på Vallekilde Højskole.
Grundene til at søge ind på en højskole kan være mange, og alle har deres egen forklaring. Vi har givet ordet til eleverne selv.
Kapitalismekritisk karaokeUd af højttalerne toner Whitney Houstons ' I Will Always Love You'. Men teksten, som lyser op med gult på karaokeskærmen, er ikke den om ulykkelig kærlighed, som vi kender. I stedet mimer den ironisk en slags human resource-og management-sprog med linjer som »Competency pay, benefits, time for ADL (som står for ' almindelig daglig livsførelse')« og »you are so flexible and responsible«. De omskrevne karaokesange er en del af den danske kunstner Hannah Anberts værk ' Sakralt arbejde'. Et værk, der gennem popmusik og kostumer kritisk belyser den måde, hvorpå vi omgås og taler om det arbejde, der fylder så meget af det moderne liv.' Sakralt arbejde' var Hannah Anberts afgangsprojekt på Kunstakademiet, da hun dimitterede sidste år.Og som den første dansker nogensinde vandt hun den fælleseuropæiske Start Point Prize, som gives til en nyuddannet kunstner, der udmærker sig særligt.Det prisbelønnede værk kan du opleve i en helt ny udgave på Copenhagen Art Weeks ArtBar på Papirøen. ArtBar er kunstugens fyraftensbar, hvor man nippende til et glas vin kan opleve ny musik og performancekunst. Det finder sted hver aften fra 26. august til 2. september klokken 19 til 21.Sakralt arbejde. Tirsdag 28. august, kl.19-21, Papirøen, København K.Migration og alt det jazzDagen efter er det Nástio Mosquito, som indtager ArtBar.Den fremadstormende angolanske kunstner arbejder i krydsfeltet mellem billeder og lyd. Hans værker udfordrer ofte stereotyper og adresserer aktuelle politiske problemer, men da han tidligere på året blev interviewet af den digitale kunstside kunsten. nu, lød det: »Jeg har ikke en specifik politisk agenda.Det, der driver mig, er udsagnet: ' Det er muligt' - og jeg vil antænde den kapacitet og motivere andre mennesker, give dem en magt til at stræbe efter noget smukkere«. Nástio Mosquito er desuden dette års bykunstner under Cph Art Week. Det vil sige, at han ugen igennem vil skabe og performe værker, der på en eller anden måde går i dialog med København.Onsdag aften på Papirøen kan man høre sange fra hans seneste album, ' Gatuno Emigrante &amp; Pai De Família', som handler om bevægelighed og migration, spillet sammen med et dansk jazzorkester.Nástio Mosquito &amp; Kids. Onsdag 29. august, kl. 19-21, Papirøen, København K.Økokrise med gratis vinMed klimakrisen hængende som en sort paddehattesky over vores hoveder er kunsten i stigende grad begyndt at vende sig mod økologiske katastrofer, undersøgelser af biologien og forholdet mellem menneske og natur.Det er også det, en af de store udstillinger på dette års Chart Art Fair kredser om.' Ex situ', som den hedder, er blevet til gennem et samarbejde mellem den schweiziske by Basel, Copenhagen Contemporary og Chart Art Fair. Gennem værker af nyere schweiziske og nordiske kunstnere sætter den fokus på, hvordan forholdene for livsformer på Jorden er under konstant forandring.En af kuratorerne, Toke Lykkeberg, fortæller: »Værkerne afspejler en tid, hvor klimaforandringer tvinger mennesker, dyr og andre organismer i bevægelse på tværs af kloden. Dyr og mennesker bliver revet væk fra deres habitater og skal tilpasse sig nye. De er ikke længere in situ, altså på stedet, men ex situ, væk fra stedet«. Udstillingen er at finde hos Copenhagen Contemporary på Papirøen, og også selve bygningen spiller en væsentlig rolle, siger Toke Lykkeberg.»Da vi kiggede på bygningen, tænkte vi, at den med sine store vinduer ud mod kanalen minder om et stort akvarium.Men i modsætning til et akvarium kommer man ikke til at stå udenfor og kigge ind, men til at være indenfor og en del af det«. ' Ex situ' åbner torsdag 31. august klokken 17, hvor der også vil være et glas vin fra vinbaren La Halle. Derefter kan den ses frem til søndag 3. september.Ex Situ Opening. Torsdag 31. august, kl.17-21, Papirøen, København K.Æggeballet med musik af Oh Land I centrum står Arne Jacobsens stol Ægget.En kvinde sidder på den - eller rettere: inde i den; som et væsen, der endnu ikke er udklækket. Derefter bryder hun ud af skallen og begynder at danse på stolen, rundt om den, op ad den og sammen med den.Nogenlunde sådan forløber den lille, korte ballet ' The Egg', som danseren og koreografen Esther Lee Wilkinson har skabt med musik af Oh Land. Og den kan du se i Bella Centeret opført af solodanser Femke Mølbach Slot fra Den Kongelige Danske Ballet.Opførelserne finder sted flere gange torsdag 31. august og fredag 1. september og er en del af kunstmessen Code Art Fairs åbne og gratis program kaldet Art-ReActs.The Egg. Vises flere gange, f. eks. 1. september klokken 19, Bella Center, København S. Se alle tider på WWW codeartfair.dk Kend dine lokale kunstnere Ved du, hvad der foregår, sådan rent kunstnerisk, i dit eget lille nabolag? Hvis ikke, kan du som en del af Cph Art Week tage på en gratis arrangeret tur rundt i dit lokalområde for at se på, hvad kunstnerne egentlig har gang i rundt omkring i studierne og atelierne. På de såkaldte projektrumsdage mødes man et aftalt sted klokken 16 og cykler derefter fra sted til sted. Når turen er slut omkring klokken 18.30, er der lidt at drikke og mulighed for at købe mad.Der er i alt fem ture, en for Østerbro og Nordhavn, en for Vesterbro og Valby, to for Indre By og Nørrebro og en for Ydre Nørrebro og Nordvest, og de finder sted fra søndag 29. august til onsdag 30. august.Projektrumsdage. 29. august-30. august klokken 16-18.30. Se mødesteder på WWW cphartweek.dk.sebastian.f.wittrock@pol.dk 
Fem gratis kunstarrangementer efter arbejdstid inkluderer nok også et lille glas.
Planerne om et højhusbyggeri, hvor Palads-biografen står nu, har på ny vakt diskussionen for og imod højhuse i København. Det forekommer mig dog, at emnet langtfra er udtømt. Især giver det anledning til refleksion over emner som liv til byen, byens profil, modernitet versus den overleverede bygningsmasse samt ikke mindst, hvad vil vi med byen? Her er jeg særligt optaget af den historiske bykerne.København er kendt for sine tårne og spir.For byens magthavere har det været magtpåliggende at vise, at her lå en betydningsfuld by. Det gjaldt såvel for de enevældige konger som for det bystyre, der byggede Rådhuset.Hvis udviklingen fortsætter, varer det ikke mange år, før den gamle bydel ikke længere hævder pladsen som byens egentlige hjerte. Gemt bag den ene skyskraber efter den anden putter den sig som et andet Legoland, og sådan vil den også tage sig ud oppe fra de fine glaskontorer. Det skal nok blive attraktivt. Til gengæld bliver bydelen det næppe, når det meste ligger i skygge.Skyskraberen - et anmassende elementEr det så den hovedstad, vi ønsker os? Det er jo ikke fordi, at der ellers mangler forståelse og interesse for kulturmiljøer. Så hvad kan det skyldes, at en kritik af højhusene så nemt lader sig feje af banen som antikveret andedamsromantik? Et godt bud er, at københavnerne slet ikke er klar over, hvilken perle Indre By rent faktisk er. Kombinationen af et middelalderligt gadenet og et særdeles homogent klassicistisk byggesæt er unik på europæisk plan. Og det er bare Middelalderbyen. Også Nykøbenhavn og Christianshavn hører med til billedet af den veldefinerede bykerne.Jeg skal ikke komme for meget ind på højhuse i almindelighed. Hvordan de genererer mere vind, og dermed gør byen koldere. Eller hvordan glasfacader ikke indbyder til udendørsophold.Det er skyskraberen som anmassende element, der interesserer mig. Men også hvad de står for rent ikonisk. Når så mange med et medlidende »du-skulle-vist-værefødt-for-100-år-siden« tålmodigt anfører, at byen jo må følge med, hvis den vil være en rigtig storby, får man jo lyst til at spørge: Bliver man mere storby af ukritisk at efterligne andre byer? Hvad med, om vi i stedet spurgte os selv, hvad vi kunne tænke os at udvikle den by, der er os overleveret, til? Mon Paris blev til Paris, fordi den efterlignede London? Eller skyldes Berlins moderne fremtoning et inderligt ønske om at forvandles til New York? De nordiske bymenneskers higen efter at komme til at bo i en rigtig storby er et af omdrejningspunkterne i den norske forfatter, Olav Løkken Reisops roman »Grandiosa« fra 2015. Reisop er tillige arkitekt, og har derfor ganske meget på hjerte, der er værd at lytte til. F. eks. skriver han om byggeriet »Barcode« (»stregkode« ) i Oslo: »Selv har jeg ofte tenkt, når Lovisa og jeg kommer kjørende inn til byen, via Ekebergstunnelen, at Barcode er noe av den pinligste arkitekturen jeg har sett. Lenge pleide jeg å si det også - så pinlig, så norsk og så pinlig det er, dette forsøket på å virke storbyaktig, latterlig til og med - når vi kom kjørende. ».Jagten på det moderneJeg læste engang i en norsk guidebog om København, at det, københavnerne elskede allerhøjest, var at sidde på Rådhuspladsen og nyde trafikken, for det var den, der fik dem til at føle, at de boede i en rigtig storby.Men Reisops udsagn siger noget om lilleputhovedstadens ønske om at blive stor.At denne trang i virkeligheden er et udtryk for en afgrundsdyb provinsialisme, ved vi jo egentlig godt.Vi kan nemlig godt få øje på den, når vi kommer til provinsen og ser, hvordan de med moderne kunst ved indfaldsvejene og femetages huse, der skal gøre det ud for skyskrabere, forsøger at sætte deres by »på landkortet«. Det er også her, at jagten på det moderne kommer ind. Og med det mener jeg ikke det moderne liv eller den moderne virkelighed.For den findes i hovederne på folk, sågar hos dem, der bor i bindingsværkshuse. Man siger jo, at de arkitekter, der tegner etagehusene i sovebyerne, selv bor i Kartoffelrækkerne.At vi skal være moderne og ikke hænge fast i fortiden bringes ganske vist ind i debatten, når byens fremtid skal diskuteres. Men bliver det til ret meget mere end mode? For er der noget, de mennesker, der fremfører disse argumenter, ikke tåler deres ære beklikket med, så er det at komme til fremstå som om, de ikke er »med på beatet«. Hvis vi tager højhusene som udtryk for trangen til at blive en rigtig storby, og det bedste bud nogen kan komme med er, at vi skal gøre som i Berlin eller New York, så er det, vi oftest ser, at det, der skulle være et nyt vartegn, ikke er andet end et modefænomen.Set fra Middelalderbyens smalle stræder ligner de mere angrebstårne, klar til at slå byens hjerte af marken.Kent Alstrup er arkitekt.Mon Paris blev til Paris, fordi den efterlignede London? Eller skyldes Berlins moderne fremtoning et inderligt ønske om at forvandles til New York?.
Kommentar.
Radikale Venstre i Københavns Borgerrepræsentation ønsker at tilgodese koncertgængerne til Fredagsrock i Tivoli, når man torsdag vil drøfte muligheden for at afholde ti koncerter med et decibelniveau på 70 ved nærmeste beboelse i jubilæumsåret 2018 samt ti koncerter med et decibelniveau på 65. Den nuværende decibelgrænse for Tivolis koncerter er 60.Samtidig vil partiet undersøge, om der kan udarbejdes en ny miljøgodkendelse for Tivoli, så haven fremover kan afholde koncerter med et højere lydniveau end det nuværende på 60 decibel.Anna Mee Allerslev, beskæftigelses-og integrationsborgmester og medlem af Københavns Borgerrepræsentation (R), siger til TV 2 Lorry, at partiet forventer et flertal, når forslaget kommer til afstemning torsdag.Københavns overborgmester, Frank Jensen (S), oplyser samtidig til Ekstra Bladet, at han ikke vil afvise, at et højere lydniveau til Fredagsrock i Tivoli kan komme på tale, hvis der kan findes et flertal, der vil arbejde for at ændre den nuværende miljøgodkendelse.Dermed ser det ud til, at Tivoli efter mange års kamp nu får lov til at skrue op for lyden til koncerterne på Plænen. Tivoli har ellers gentagne gange mødt massiv kritik, fordi lydniveauet og lydkvaliteten til Fredagsrock i Tivoli ifølge kritikerne var for ringe. Nikolaj Koppel, underdirektør for kultur i Tivoli, siger til Berlingske, at løsningen på det problem er et højere lydniveau.»Det korte svar er, at lydniveauet til nogle koncerter i dag er for lavt. Hvis man sammenligner os med andre udendørskoncerter i København, ligger de typisk fem til ti decibel højere,« siger Nikolaj Koppel og understreger, at det er sammenligneligt, fordi lydniveauet måles ved nærmeste nabo.»Hvis lydniveauet hæves, vil vi kunne levere en bedre koncertoplevelse. Vi har en begrænsning, og det giver en masse utilfredshed hos 500.000 musikglade københavnere og turister - og for den sags skyld også anmelderne. Og i sidste instans går det også ud over artisterne, som ikke kan levere den kunst, de gerne vil.« Både koncertgængere og kunstnere ønsker lydniveauet i Tivoli øget. Over 100 danske kunstnere har tilkendegivet deres støtte, ligesom 10.431 danskere i en ikkerepræsentativ stikprøve, som Tivoli har foretaget gennem Facebook, ønsker lydniveauet hævet.Men selv om mange hilser højere lyd til koncerterne i forlystelsesparken velkommen, er der kritiske røster, som ikke ser højere volumen som en god løsning.Per Stahl Skov er medlem af foreningen Tivolis Naboer, som kæmper for et lavere støjniveau i Tivoli, og som repræsenterer omkring 25 lejlighedsopgange i nærheden af haven.De har ingen glæde ved koncerterne, men derimod støjgener. Han oplyser, at foreningen har rettet henvendelse til medlemmer af Københavns Borgerrepræsentation med henblik på at sikre, at et øget lydniveau ikke bliver en realitet. For højere lyd i Tivoli vil betyde større gener for beboerne.»Det er ikke bare en lille smule mere støj, der vil komme. Vi ved godt, at vi ikke slipper for larm. Men der er også en grænse, og vi har ikke lyst til at acceptere mere larm, end der er nu,« siger Per Stahl Skov. Han mener, at Tivoli skal arbejde for at sikre bedre tekniske løsninger i stedet for blot at skrue op.Nikolaj Koppel siger, at Tivoli har mange tiltag for at dæmpe støjen og begrænse generne for naboerne. Men, forklarer han, det er ikke muligt at sikre lydkvaliteten på anden vis end at hæve lydstyrken. Man har undersøgt muligheder for at gøre lyden bedre uden at hæve lydstyrken. Han siger, at Tivoli hvert år optimerer lyden, fordi man ikke har købt udstyr, men lejer sig ind på de bedste lydsystemer, som samtidig sikrer Tivoli og naboerne den bedst mulige begrænsning af lyden.»Vi er helt med på at indgå i en dialog med naboerne,« siger han.Thomas Brögger stiftede foreningen Tivolis Naboer, men som konsekvens af megen støj i bykernen er han flyttet fra Indre By.Han skriver i en mail til Berlingske, at »det er ret problematisk, det som Københavns Kommune og Tivoli lægger an til her.« Han har tidligere rettet kritik af lydniveauet i dagspressen, da niveauet har været til diskussion talrige gange før. Og han har før rettet henvendelse til kultur-og fritidsborgmester Carl Christian Ebbesen (DF) og Teknik-og Miljøborgmester Morten Kabell (EL).»Fyrværkeriet, de kørende forlystelser og fredagsrocken giver samlet set et meget massivt støjniveau ovre hos os. Før var de kørende forlystelser placeret i et andet område og var ikke så intensive, og man havde slet ikke Fredagsrock-koncerterne. Samtlige af de her miljøgodkendelser er givet, uden at lokalområdet har været involveret overhovedet,« udtalte Thomas Brögger til Politiken tilbage i 2015.I maj 2015 fik Tivoli tilladelse til at skrue op for lyden ved ti koncerter, men beslutningen blev senere ændret af hensyn til naboerne.madg@berlingske.dk Fakta: Fredagsrock i TivoliFredagsrock i Tivoli har eksisteret siden 1997, og der afholdes koncerter hver fredag fra april til september.I år har bl. a. Lil Wayne, Burhan G, Medina, Erykah Badu, Nik &amp; Jay og Mads Langer optrådt.Fredagsrock i Tivoli har op mod 500.000 danske og internationale gæster på en sæson.Udover fredagskoncerterne afholder Tivoli enkelte andre koncerter i løbet af året.
Lyden ved Fredagsrock i Tivoli har i årevis været udsat for hård kritik. Både fra koncertgængere, der mente, at lydniveauet var alt for lavt, og af naboerne, der mente, at det var alt for højt.
 M ed ordene »Magthaverne forsøger at splitte os for at bevare deres egen magt,« inviterer en bred vifte af venstreorienterede grupper som Revolutionære Antifascister, Basta og Antifascistiske Unge til antikapitalistisk 1. maj. Der kaldes til march gennem Københavns gader mod Fælledparken, hvor talere fra miljøet vil fortælle om deres kamp mod fascisme og kapitalisme.Det antifascistiske optog er en fast tradition for den yderste venstrefløj, og folkemængden vil som sædvanligt blive ført an af en lastbil, der spiller musik. I år er det den 32-årige aktivist Andreas Grarup Nielsen, der skal køre ' demovognen'.Han er blandt andet medlem i aktivistgruppen Basta, der kæmper mod undertrykkelse af minoriteter, og har i over 15 år været en del af miljøet på den yderste venstrefløj. Et miljø, der de seneste ti år har været forbundet med landets største gadeoptøjer i samme periode. Han havde en aktiv rolle under demonstrationerne mod lukningen af Ungdomshuset i 2007, og han var ligeledes arrangør og koordinator på aktioner med civil ulydighed ved klimatopmødet COP15 i København i 2009.Op til dagens 1. maj-forberedelser fortæller han om et aktivistmiljø, der efter anholdelser i hundredvis ved klimatopmødet oplevede et fald i tilslutningen, men som nu efter et generationsskifte blomstrer igen med hovedfokus på at protestere mod ' fremmedhad' og den islamkritiske forening For Friheds månedlige optog.»COP15 var ikke den største succes og udmattede miljøet ret meget. Det at blive knust i dén grad udmattede meget af den brede, civile ulydighedsbevægelse i Norden. Folk blev arresteret i store mængder, og der kom ingen positive resultater ud af det. Det lykkedes os ikke at få lagt pres på politikerne. Jeg tror, at man især i årene fra 2010 til 2012 kunne mærke, at der manglede at komme nye kræfter. Men de er begyndt at komme nu,« siger Andreas Grarup Nielsen.I begyndelsen af 2015 spredte den tyske islamkritiske bevægelse Pegida sig til Danmark, hvilket fik aktivisterne på den yderste venstrefløj til at gå på gaden. En ny generation af aktivister stod klar, og de prioriterer modstanden mod islamkritiske bevægelser højt.»Der blev mødt meget bredt op med modstand. Pegida var utrolig ambitiøst, og i begyndelsen ville de demonstrere hver mandag. Og der mobiliserede vi rigtig bredt. Omkring 1.000 fra vores side mod 100 fra Pegida,« siger Andreas Grarup Nielsen.Pegidas demonstrationer gik ned i frekvens til en gang månedligt, og da stifterne af den danske fraktion forlod foreningen, blev navnet skiftet til For Frihed. Begge fløjes demonstrationer fortsætter stadig i dag.Blokerer For Frihed Information har tidligere beskrevet, hvordan den yderste venstrefløjs modstand mod For Friheds demonstrationer koster politiet millioner af kroner i beskyttelse af foreningens optog. Politiet betragter nemlig moddemonstranterne fra venstrefløjen som en alvorlig trussel mod For Friheds demonstrationsfrihed.I december 2016 havde For Frihed planlagt et ' juleoptog' op ad Nørrebrogade i København, men da foreningen ville krydse Dronning Louises Bro mellem Indre By og Nørrebro, blev de mødt af bål og barrikader, og politiet meldte om 11 anholdte.På Facebook skrev arrangørgruppen NoPegidaDK efterfølgende: »Godt kæmpet i dag! Vi beviste i dag, at racister ikke er velkomne på Nørrebro.« Suppleret af et billede af barrikaderne og demonstranter.Selv om Andreas Grarup Nielsen ikke vil forsvare hærværk, og at han ifølge eget udsagn er uenig i metoden brugt på Dronning Louises Bro, så erkender han dog, at det er hans og aktivisternes mål fysisk at forhindre For Friheds demonstrationer. Han understreger dog, at han udtaler sig som enkeltperson og ikke på vegne af en gruppe.»Den klare retningslinje, uden at det er blevet koordineret mere grundigt, det er, at der skal være civil ulydighed, hvor de skal prøve at blokere dem, uden at det skal komme til vold og slet ikke militans,« siger han.Det er en fast taktik for de moddemonstranter, der udøver civil ulydighed, at de forsøger at komme forbi politiet og stille sig i vejen for For Frihed, så de ikke kan gå deres planlagte rute. Dermed kan aktivisterne omringe For Frihed, forklarer Andreas Grarup Nielsen.- Hvad er hensigten med at blokere dem? »At de ikke skal få lov til at udbrede deres budskab til alt og alle.De skal have lov til at mene, hvad de vil mene, og sige hvad de vil sige, men de behøver ikke få hele byen som forum.« - Men du siger, at de skal have lov til at mene, hvad de vil mene og sige, hvad de vil sige. Alligevel forsøger I aktivt at modarbejde dem - hvordan hænger det sammen? »Det synes jeg hænger fint sammen i et demokrati, at man aktivt prøver at modarbejde dem, man er uenige med.« Demokratiet lider ikke skade, mener han, mens han holder fast på, at hans politiske modstanderes grundlovssikrede rettigheder som forsamlings-og ytringsfrihed stadig bevares.- Men I forsøger aktivt at modarbejde deres forsamlinger? »Ja, ja, det er korrekt. Deres budskab og udbredelsen af deres budskab.Hvor meget de skal have lov til.« - Er det ikke antidemokratisk? »Det synes jeg ikke, det er. Jeg synes, det er demokratisk.« - Hvordan er det demokratisk at prøve at forhindre holdninger, man er uenige i? »Jeg er uenig i, at vi prøver at forhindre dem. Hvis vi gik ud og brugte vold eller militans til det, så kunne jeg godt være enig med dig. At vi så prøver at lukke munden på dem.Men det gør NoPegida ikke. Det gør vi ikke. I stedet bruger vi vores egen ytringsfrihed og vores egen demonstrationsret til at præsentere vores side af sagen.« - Men gælder demonstrationsretten også retten til at forhindre andre demonstrationer i at bevæge sig frit op ad en gade? »Det er så der, at den civile ulydighed kommer ind, for det mener politiet jo ikke, at den gør.« Grunden til, at demonstrationer og aktivisme er så vigtigt for Andreas Grarup Nielsen, er ifølge ham selv den højredrejning og det stigende fremmedhad, han mener spirer frem i Europa. Han vil ikke se stiltiende til, og det er blandt andet også det, som marchen den 1. maj handler om.At mobilisere modstand.»Det er vigtigt at vise en folkelig modstand mod, hvad der for mig virker som fascisme. En totalitær ideologi fulgt op af lysten til at bruge vold og magt. Og der kan man sige, at historisk er det altid de ekstreme højrebevægelser, der ikke er blevet modarbejderet, der har vundet mest popularitet.«.rasv@information.dk 
På arbejdernes kampdag marcherer aktivister på den yderste venstrefløj mod kapitalisme og asylsystemet. Islamkritiske demonstrationer og bevægelser har de seneste år rusket op i miljøet, der ellers har lidt under manglende engagement siden masseanholdelserne ved COP15, fortæller venstrefløjsaktivist gennem 15 år.
De sidste par år er priserne på lejligheder steget mere i udkanten af København end i eftertragtede områder som Frederiksberg C og Indre By. 
Priserne på ejerlejligheder er steget mere i udkanten af København end i centrum de sidste par år. 
Der sad vi så. På café i indre by og nød en for denne sommer sjælden solstråle.Hele København var ude, og midt i min islatte løber min snart treårige datter hen i favnen på mig og flår begejstret op i min bluse og udbryder højlydt »jeg vil lege med mors mave«. Der sad jeg så og flashede min bløde englænderhvide mave med dens løse hud og deller. Foran hele København.»Nej, ikke nu, Viola«, forsøgte jeg at afværge legen med og stak hende fluks min telefon, så hun kunne sidde og fordybe sig i hjernedøde YouTube-videoer, mens jeg kiggede forlegent rundt omkring for at se, hvor meget af København der havde set maveoptrinnet.Ingen så forargede ud, heldigvis. Men jeg havde vist ikke lige fået forklaret Viola, at ' mavelegen' kun er noget, vi leger derhjemme.For indrømmet - jeg ligger desværre selv under for samfundets herskende fladmave-tyranni, når jeg færdes offentligt.MAVELEGEN, jeg altså helst leger derhjemme, er en selvopfundet leg, hvor dellerne på maven kan snakke, og navlen kan spise små barnefingre. Legen har den bevidste bagtanke, at min datter skal vænne sig til synet af alle slags kroppe.Hun skal kunne se det dejlige og naturlige i en tyk mave lige såvel som i en tynd. Vi er også tit i bad sammen, hvor hun får lov at nærstudere mine tilsyneladende fascinerende bryster, der efterhånden har bøjet sig i støvet for tyngdeloven og har set bedre dage; hvis man altså sammenligner sig med bloggermiljøet på Instagram.I en gruppe af mine veninder har vi givet hinandens bryster navne. Min venindes små, strittende ungpigeherligheder går under ' Paris' og ' Britney' efter Paris Hilton og Britney Spears. Mine er så døbt ' Marge' og ' Angie' efter Margaret Thatcher og Angela Merkel.Jeg har netop meldt datteren til svømning og tænker, at den ugentlige tur i DGI-byen ikke kun har til formål at lære Viola at svømme, men at det eksponerer hende for endnu flere kropstyper end sin mors bløde mave derhjemme. I svømmehallens omklædningsrum er vi alle lige. Her står sporty, glatte FitnessFreja side om side i badet med BedstemorBævrearme og FeministFrida med den sorte dusk langt nede af inderlårene. Jeg hylder, at man kan tage i svømmehallen og se dem alle, når nu mediebilledet repræsenterer et så ensidigt kropsideal.MIN STØRSTE bekymring ved at have fået en datter er, at hun vokser op med et forskruet skønhedsideal, der kun prædiker, at der findes én rigtig kropstype, nemlig den slanke og atletiske, der - med få undtagelser - dyrkes i overmål på de sociale medier og i dameblads-og reklameverdenen.Noget er gået grueligt galt, når selv min 62-årige mor ikke vil vise sig nøgen foran min datter. Min mor har født et enkelt barn, gennemgået et par operationer for navlebrok og det løse, og så har hun tabt et større antal kilo. Det kan ses på hendes krop, der byder på overflødigt maveskind, hængebryster og mormorarme - alt andet havde været mærkeligt.En formiddag sidste år, da hun steg ud af badet, sagde hun, at hun hellere måtte gå ind på værelset for at klæde sig på, fordi hun ikke ville vise sig nøgen foran min datter.Hun ville skåne Viola for synet af sin krop.Jeg blev gal. Ikke på min mor, men på, at det vanvittige fokus på perfekte kroppe tilsyneladende også har fået tag i min ' gamle' mor, der er så ked af sin krop, at den ikke engang kan vises for en lille pige. Det havde jeg ikke set komme. Det er blandt andet hendes generation, der har været frontkæmpere for en kropslig frigørelse af fucked up idealer fra en anden verden. Men har den kamp været forgæves, siden antallet af spiseforstyrrelser ifølge tal fra Socialstyrelsen aldrig har været højere, end det er i dag? Jeg spurgte min mor, om hun ikke havde lyst til at klæde sig på i stuen foran sit barnebarn, netop fordi hun skal vænne sig til, at kroppe kommer i alle former, og at der ikke er noget, der hedder en rigtig eller en forkert krop. Det gjorde min mor så.HURRA FOR mavelege og mormorarme, for svømmehallernes fælles omklædningsrum og for Marge og Angie og alle de andre forskellige kroppe, der er derude, som alle repræsenterer et mangfoldigt kropsbillede og ikke mindst fortæller en personlig historie om et levet liv.Men jeg savner, at debatten om bikinikroppe og kropsidealer rækker lidt længere ud end bare et par pip i avisernes debatspalter i ny og næ. Måske jeg selv skulle starte med at lade min datter lege maveleg ude i offentligheden.For jeg kan alligevel ikke lade være med at undre mig over, hvorfor det egentlige opgør med vores forskruede kropslige skønhedsidealer udebliver.Fakta: BLÅ BOGTina Splidsboel41 år, bor alene med sin datter Viola i København, er uddannet journalist fra DJH (2007).Hun har været ansat på Information, GO' Morgen Danmark og i DR.Hun arbejder i dag som presserådgiver.
Kropsidealer Hurra for slatne maveskind, lange, slappe bryster og alle de andre ' uperfektheder', der fortæller historien om et levet liv. Nu må vi vise kommende generationer af døtre, at kroppe kommer i alle former.
Førstegangskøbere drømmer ofte om den perfekte beliggenhed, når de skal have hus og ligusterhæk -det kan f. eks. være en adresse i barndomskvarteret eller i en bydel, der ligger i cykelafstand til jobbet.Men hvis der også skal være råd til at have et sjovt liv som villaejer, så kan det spille en stor rolle, om man vælger det ene postnummer fremfor det andet.En ny undersøgelse, som Nordea Kredit har foretaget, viser, at en familie kan hente op til 80.000 kroner ekstra i råderum om året blot ved at vælge en anden, nærliggende kommune.»Førstegangskøbere kan med fordel overveje, om det ikke kunne være lige så fedt at bo i en anden kommune. Udsigten til at få flere tusinde kroner ekstra hver måned kan i hvert fald være en grund til at udvide søgningen lidt,« siger Lise NytoftBergmann, der er boligøkonom i Nordea Kredit.Der er i beregningerne taget hensyn til alle faste udgifter til huset i form af bolig-og kommuneskatter, vand, varme, el, renovation og almindelig vedligeholdelse.Rådighedsbeløbet er det beløb, der er tilbage, når alle faste udgifter er betalt -det skal således dække familiens variable udgifter som mad, rengøringsmidler, personlig pleje, tandlæge, briller, ferier, gaver, aviser og tv-pakker, opsparing til større ting som cykler, tv, mobiltelefoner, computere osv.6.600 kr. ekstra om månedenTager man eksempelvis udgangspunkt i en familie på to voksne og to børn, der ønsker at bo i et hus på 140 kvadratmeter tæt ved hovedstaden, så kan de øge det månedlige rådighedsbeløb med 6.600 kroner, hvis de bosætter sig i Herlev Kommune fremfor Lyngby-Taarbæk Kommune.Det svarer til 79.299 kroner ekstra om året til forbrug -selv om afstanden til indre by er nogenlunde ens.Samme billede gør sig gældende i andre dele af landet. Hvis en familie f. eks. skifter bopæl fra Aarhus Kommune til nabokommunen Syddjurs, så vil den have 73.200 kroner ekstra i råderum om året. Og en familie, der rykker fra Aalborg Kommune til Vesthimmerland, vil have 50.400 kroner ekstra at gøre godt med på årsbasis.Det er i undersøgelsen forudsat, at huset finansieres med 80 procent fastforrentet realkreditlån og 15 procent banklån. Familien har desuden et billån på 200.000 kroner, der afdrages over syv år, og de kører ca. 20.000 kilometer om året.Det store prisspænd skyldes først og fremmest forskellen på kvadratmeterpriser, men det spiller også ind, at der er varierende kommuneskatter, grundskyld og ejendomsværdiskat samt forskellige priser for børnepasning.Kan gøre en stor forskelDet kan spille en væsentlig rolle i et familiebudget, at rådighedsbeløbet er et par tusinde kroner større om måneden, forklarer Lise NytoftBergmann: »Det kan have betydning for, at man hele tiden føler, at der er lidt ekstra i hverdagen. At man er sikker på at komme på sommerferie hvert år, eller man kan vælge, hvilke fritidsaktiviteter man vil dyrke, uden at man hele tiden skal skele til budgettet,« siger boligøkonomen.I takt med at boligpriserne er steget til uopnåelige højder i store dele af hovedstadsområdet, er mange børnefamilier blevet nødt at brede søgningen lidt ud, når de kigger efter hus, forklarer Lise NytoftBergmann.»Priserne er kommet op i et niveau, hvor der er nogle, der ikke kan være med. De begynder at orientere sig mod andre områder,« forklarer Lise NytoftBergmann.Den tendens kan mærkes hos ejendomsmæglerne, heriblandt kæden EDC.»Når vi kigger på, hvor salget er steget mest i år, så er det ude i udkanterne af S-togsnettet uden for København og i Region Sjælland. Hvis man f. eks. har 3,5 millioner kroner og kigger på bolig i København, så man måske få en tre-eller fireværelses lejlighed på små hundrede kvadratmeter.For de samme penge kan man jo få en pæn familievilla i Hillerød,« siger Jan Nordmann, der er kommunikationschef i EDC.larh@bt.dk )Forudsætninger: Der er tale om en familie med to voksne og med to børn i hhv. vuggestue og børnehave, der ønsker et gennemsnitligt hus på 140 kvm. Huset finansieres med 80 pct. fastforrentet realkreditlån og 15 pct. banklån. Familien har et billån på 200.000 kr., der afdrages over 7 år, og de kører ca. 20.000 km om året. Der er i beregningerne taget hensyn til alle faste udgifter i form af kommuneskatter, boligskatter, vand, varme, el, daginstitution, renovation og almindelig vedligeholdelse. Dertil kommer udgifter til bil, benzin, fagforening, A-kasse, forsikringer, licens, telefon mv. Der er taget udgangspunkt i en gennemsnitlig grund i hver enkelt kommune.SAMME STØRRELSE BOLIG STØRRE RÅDERUMSe hvad en familie vil have i månedligt rådighedsbeløb i forskellige kommuner ved køb af et hus på 140 kvm.Længst salgstid: Lem i VestjyllandSelv om boligmarkedet overordnet set er i bedring, og størstedelen af landets kommuner oplever fremgang i huspriserne, så er der stadig dele af landet, hvor det går rigtig langsomt.Boligsiden.dk har lavet en opgørelse over salgstider i landets forskellige kommuner.Det sted i landet, hvor det tager længst tid at få solgt boligen, er Lem i Vestjylland. Her går der i snit 628 dage, fra boligen er sat til salg, til en køber skriver under.Byen med den næstlængste salgstid -626 dage -er Thyholm, som også er beliggende i Vestjylland.I den modsatte ende af skalaen skal man til Melby i Nordsjælland for at finde Danmarks korteste salgstider. Her bliver husene i gennemsnit solgt på 43 dage.Dernæst følger Sorring i Østjylland med 48 dage.»Mens store dele af landet oplever en afsmittende effekt fra de større byer, tager det alt andet lige længere tid, før yderområderne kommer med på vognen,« siger Birgit Daetz, kommunikationsdirektør hos Boligsiden.dk.Tre gode råd til den, der køber første gang1 Kig ikke kun på boligens pris. Der er mange ting, der kan have betydning for dit månedlige rådighedsbeløb: Kommune-og ejendomsskatter, udgifter til pasning af børn, forbrugsudgifter til el, vand og varm, transportudgifter mm.2 Overvej at udvide din søgning, når du kigger efter bolig. Kan du leve med at tage toget i stedet for cyklen til arbejde, så kan der være rigtig mange penge at spare.3 Husk at prisen er til forhandling.Undersøg hvad nogenlunde tilsvarende boliger i området bliver solgt til.Du kan også tjekke, hvad sælger selv gav for huset, da han eller hun købte det.
ØKONOMI Hvis du breder søgningen ud, når du kigger på hus, kan du forøge dit rådighedsbeløb med op til 80.000 kr. i om året.
FREDAG 11. AUGUSTOrgel i Indre By Den franske organist Christophe Deslignes spiller værker af blandt andre tyske Conrad Paumann, Guillaume de Machault, Ensemble Convivencia.Desuden musik af Christophe Deslignes selv.Fri entré.Kl. 12.00. Trinitatis Kirke, Købmagergade 52A, Kbh. K.WWW trinitatiskirke.dkHelligaandsorgelDer er også orgelmusik på programmet i Helligaandskirken, hvor den næste koncert i rækken i kirkens internationale orgelfestival finder sted.Svenske Ursala Gram spiller i eftermiddag værker af Johann Sebastian Bach, Bernardo Pasquini, Leo? Janác ek med flere.Fri entré.Kl. 16.30. Helligaandskirken, Niels Hemmingsens Gade 5, Kbh. K.WWW helligaandskirken.dk.LØRDAG 12. AUGUSTBach i Vor Frue IVor Frue Kirke er det en græsk organist, der kommer på besøg. Lørdag giver Ourania Gassiou nemlig sommerkoncert.Ourania Gassiou spiller værker af Johann Sebastian Bach, Joseph Bonnet, Maurice Bonnet og Pierre Cochereau.Fri entré.Kl. 12. Vor Frue Kirke, Nørregade 8, Kbh. K.WWW domkirken.dk.SØNDAG 13. AUGUSTEskær Trioen i Glyptoteket Den klassiske musik får også lov at fylde på Glyptoteket, når Eskær Trioen bestående af violinist Julie Eskær, cellist Emilie Eskær og pianist Charlotte Tanning giver koncert på museet.Trioen kaster sig over Clara Schumanns Klavertrio i g-mol, op. 17 og Johannes Brahms' Klavertrio i C-dur, op. 87. Koncerten er den næste i Glyptotekets i alt syv sommerkoncerter.Entré: 125 kr.Kl. 12. Ny Carlsberg Glyptotek, Dantes Plads 7, Kbh. V.WWW glyptoteket.dk Koncert i Tivoli I Tivoli kan man høre musik af Johann Sebastian Bach, Franz Schubert, Frédéric Chopin, Robert Schumann og Béla Bartók, når den franske pianist Pierre-Laurent Aimard gæster havens koncertsal og giver koncert.Pierre-Laurent Aimard har tidligere spillet med blandt andre Berliner Filharmonikerne og Concertgebouw-orkestret, men til koncerten i Tivoli optræder han som solist.Entré: 175-345 kr.Kl. 15. Tivolis Koncertsal, Vesterbrogade 3, Kbh. V.WWW tivoli.dk Søndagssoundtrack Det Kongelige Operakors mezzosopran Aileen Itani og Nathanaels Kirkes organist Flemming Friis giver en times koncert søndag med værker af Wolfgang Amadeus Mozart, Henry Purcell og Charles Gounod.Fri entré.Kl. 16. Nathanaels Kirke, Holmbladsgade 19, Kbh. S.WWW amagerbrokirkerne.dk.MANDAG 14. AUGUSTSommerkoncert i Valby Alle mandage i august afholder Jesuskirken sommerkoncerter.Denne mandag kan man opleve den hollandske organist Ben van Oosten, der kaster sig over værker af blandt andre Charles-Marie Widor, Léon Boëlmann og Louis Vierne.Fri entré.Kl. 20. Jesuskirken, Skovbogårds Allé 11, Valby.WWW jesuskirken.dk.TIRSDAG 15. AUGUSTFribo synger for Tirsdag fejrer Tivoli sin 174-års fødselsdag med en fødselsdagskoncert, der byder på musik med Tivoli Copenhagen Phil, som under ledelse af dirigent Christoffer Rubin og med sopran Louise Fribo i front spiller musik af komponist H. C. Lumbye.Foruden den klassiske musik er der i løbet af aftenen også anden underholdning og fællessang.Entré: 175-345 kr.Kl. 19.30. Tivolis Koncertsal, Vesterbrogade 3, Kbh. V.WWW tivoli.dk.ONSDAG 16. AUGUSTMere orgel! Der er orgelkoncerter for alle pengene i den kommende uge.Også Vor Frelsers Kirke har en af slagsen på programmet. Svend Ole Kombak, der til daglig er organist i Thisted Kirke, er på besøg i København, og her giver han koncert med værker af Johann Sebastian Bach, Cèsar Franck, Alexandre Guilmant og Percy Whitlock.Fri entré.Kl. 20. Vor Frelsers Kirke, Sankt Annægade 29, Kbh. K.WWW vorfrelserskirke.dk Lyden af Holbergs rejser I Garnisonskirken giver symfoniorkestret Concerto Copenhagen koncert under titlen ' Globetrotteren Holberg' og under Lars Ulrik Mortensens ledelse.I fokus er Ludvig Holbergs mange rejser, den musik, han selv spillede, samt musik fra hans samtid, blandt andet Johann Adolph Scheibes Sinfonia i B-Dur, Henry Purcells ' Dance of the Green Men' fra ' The Fairy Queen' og Antonio Vivaldis Koncert i emol.Undervejs fortæller Poul Høxbro om Ludvig Holbergs liv og hans forhold til musikken.Entré: 200 kr.Kl. 20. Garnisonskirken, Sankt Annæ Plads 4, Kbh. K.WWW coco.dk Ensemble Sibirius på Nørrebro Kvintetten Ensemble Sirius besøger KoncertKirken som led i dem nordiske turné, som de påbegyndte i starten af august på Åland.De fem kvinder, Kristina Thede Johansen, Sofie Brems Sørensen, Agnes Holmberg Lundevall, Frieda Funk og Ninna Morsing, turnerer med projektet ' Rejsen gennem den nordiske natur', og undervejs byder de på ny klassisk musik af blandt andre Arnannguaq Gerstrøm, Isac Broman og Mette Nielsen.Fri entré.Kl. 20. KoncertKirken, Blågårds Plads 6A, Kbh. N.WWW ensemblesirius.dk.TORSDAG 17. AUGUSTSommerkursister på scenen Deltagerne i Det Kongelige Danske Musikkonservatoriums sommerkursus for organister og accordeonister skal fremvise frugten af en uges undervisning hos accordeonunderviserne Geir Draugsvoll og Hanzhi Wang og orgelunderviserne Bine Bryndorf og Hans Davidsson.Eftermiddagens program offentliggøres på dagen.Fri entré.Kl. 17. Garnisonskirken, Sankt Annæ Plads 4, Kbh. K.WWW dkdm.dk Lydsporet fra ' Amadeus' Musikken fra Milos Formans oscarvindende film ' Amadeus' bliver behandlet af DR SymfoniOrkestret og DR KoncertKoret, når de giver koncert torsdag i DR Koncerthuset.Dirigent er Dirk Brossé, Soo-Jin Hong er koncertmester, mens Per Salo sidder ved klaveret, når musikken af Wolfgang Amadeus Mozart skal lyde ud i salen.Entré: 110-525 kr.Kl. 19. Koncerthuset, Emil Holms Kanal 20, Kbh. S.WWW dr.dk/koncerthuset Gratis orgelkoncert Birgitte Ebert sætter sig ved orglet i Grundtvigs Kirke og giver koncert med musik af Johann Sebastian Bach, Rued Langgaard, Felix Mendelssohn med flere. Koncerten er en del af kirkens række af gratis sommerorgelkoncerter.Fri entré.Kl. 19.30. Grundtvigs Kirke, På Bjerget 14B, Kbh. NV.WWW grundtvigskirke.dk Blokfløjten møder orglet Blokfløjtenist Louise Hjorth Hansen og organist Katrine Immerkjær, der tilsammen udgør DUI1702, giver koncert i Holmens Kirkes Store Kapelsal.Fri entré.Kl. 20.30. Holmens Kirke, Holmens Kanal 21, kbh. K.WWW holmenskirke.dk.malene.jensen@pol.dk 

I sidste uge havde jeg aftaler i København. Det er ikke så tit, jeg besøger byen længere, og når jeg gør, holder jeg mest af at tage buslinje 5 fra lufthavnen og ind til byen.I modsætning til hvad Rejseplanen eller andre planlægningsværktøjer ville anbefale, tager jeg gerne den langsomste transportmulighed.På den måde oplever jeg den tiltagende og gradvist tættere civilisation fra det yderste af Amager til min destination i byen som en glidende oplevelse, hvor min hjerne stille og ikke uroligt kan omstille sig. Og ikke nok med det, det er virkelig underholdende! Hvis man lægger telefonen fra sig og bare kigger ud. På menneskene, livene og alt det, man måtte kunne opfange eller selv digte sig til fra scenarierne, der langsommeligt drøner af sted.Men ikke denne gang. Jeg havde en aftale i Indre By, og da der var vejarbejde, og det ikke lykkedes mig at finde busstoppestedet, måtte jeg jo tage en metro. Og turen er jo, som den er, landskabet bliver systematisk afbrudt af grå stationer og betonvægge, som sikkert har til formål at mindske larmen fra togene ned i villakvartererne.Da vi ankom til min destination, var vi flere, der skulle ud. Ikke usædvanligt en fredag formiddag kl. 9 på Kogens Nytorv i Kongens By. Vognen var hverken overfyldt eller tom, og jeg vil tro, at vi var en snes stykker, som alle skulle igennem dobbeltdørene og fortsætte vores vej ud og op i den københavnske fredagsformiddag.En kvinde med barnevogn tippede vognen ud og trillede i retning af elevatoren. Fem skridt ude på perronen blev hun overhalet af den første, som ilende nåede elevatoren før hende. Én mere. Og én mere.I en slags forlegen trav, vel vidende at selvrespekten blev siddende i vognen og kørte med til endestationen i Vanløse, hvor den formentligt og forhåbentligt hurtigt ville finde nogle rarere mennesker at hægte på i stedet. Jeg talte 10. Og jeg talte nøje, for jeg stod stivnet og sikkert til gene for en masse andre med travle agendaer, som dog havde valgt i stedet at benytte deres to dertil indrettede ben og ikke tilrane sig en plads i elevatoren, der som bekendt er forbeholdt gangbesværede, kørestolsbrugere, ældre og barnevognsførende.Kvinden nåede ikke elevatoren, og bag glasruderne stod de så, så kukkelurende ud på barnevognen, som hjernevaskede lemminger med tomme øjne, og vel vidende, at det, de lige havde gjort, hverken ville gøre deres forældre eller børn stolte, steg de til vejrs. Menneskeheden tog endnu en gang et slag og måtte se høflighed, solidaritet og selvindsigt sat til side for hovmod.Som en kollektiv forblændelse... Eller måske et pres uden lige? For mon ikke de var selvtænkende og tilmed dygtige individer, og en del af skylden kan tages bort fra deres vigende skuldre, for kunne det tænkes, at det nærmere var et symptom på et sygt samfund? Det var ikke en enkelt indskrænket eller meget fortravlet type. Det var 10. Det var kvinder, og det var mænd. Og ikke mindst; det var voksne mennesker. På en tilfældig dag, i en tilfældig vogn.Hvornår gik det galt, hvornår knækkede filmen? Hvornår blev det hele sort og så stille, fordi ingen tanker længere hang sammen? Gik der nogle uger med mere tramperi, mere præstationsbegær og infantil og dyb higen efter respekt i et samfund, der aldrig er tilfreds med det, du kan, og altid vil kræve mere af dig? Eller var det dagen efter, at du overhalede en kvinde med en barnevogn for selv at nå elevatoren, at skruerne lige så stille begyndte at rasle ud af kraniet? Havde man overhalet en gangbesværet, en kørestolsbruger, en ældre m/ k - drejer det sig om, at den babypassende kvinde nok alligevel bare gik på barsel og ikke havde travlt? I så fald står vi i mine øjne med et om muligt endnu værre og pinagtigt scenarie. Glem ikke ydmygheden over for dem, der bringer børn til verden og holder dem i live. Det første år uden søvn.Kære medmenneske, hvis du har så travlt, så utroligt travlt, at dit liv og virke og fremdrift er så uendeligt vigtigt, kan du så ikke stille dit ur til at ringe ti minutter før om morgenen, på forhånd tak.Vil du ikke genoverveje dine prioriteter? Vil du ikke se på, om der måske skal laves nogle justeringer i dit liv, så du måske oplevede lidt mere overskud? Drop dit arbejde, drop det pres, som kommer indefra og udefra. For du har brug for det. For at tage en fridag eller et friår. Og gøre noget andet end det, du plejer, for det, du gør nu, virker ikke. Uanset hvor mange af de mål, du havde sat dig, som er indfriet, så er de ikke det værd, faktisk intet værd, når du behøver at overhale en kvinde med barnevogn for selv at komme først. Så tag dig sammen. Og tag fri. Eller vær mere sammen med dine børn.Eller rejs til et land og oplev, at livet er mere end at komme først og være bedst.Og kvinden? Hun klarede det fint, tænker jeg. Hun var jo mor til et spædbarn, og det indgyder en vis tålmodighed og ikke mindst et perspektiv på, hvilke ting i verden der faktisk er vigtige. Måske havde hun ikke sovet den nat, måske havde hun ikke fået et bad i dagevis og havde gylp under jakken - og måske havde hun haft den bedste nat og morgen længe, jeg ved det ikke.Men jeg ved, at hun var den seje, og de 10 tumper har så travlt, at de garanteret får byttet rundt på datoerne og glemmer deres bedste vens bryllup eller sætter tigerbalsammen på hæmoridecremens plads, fordi de har så utroligt travlt.Jeg, derimod, som stod der oprørt og glanede, ærgrede mig i regnbuens farver over ikke resolut at være gået hen i den elevator for at fortælle en ting eller to om høflighed.Jeg måtte slukøret over egen indsats skyde til vejrs på rulletrapperne med uforrettet sag.Fakta: CATHRINE ERTMANNUddannet fotojournalist, arbejder som freelancefotograf og underviser. Bosat i Vendsyssel efter at have boet i Aarhus, Mexico, New York og København.De andre medlemmer af Søndagspanelet:.
Søndagspanelet Tag jer sammen! Hø flighed, solidaritet og selvindsigt bliver sat til side for hovmod. Er det symptomer på et sygt samfund?
Ved metroen på Kongens Nytorv i København sidder hver dag en hjemløs og sælger »Hus Forbi«. Dansk af sprog og udseende og med en stor hund ved sin side. Han tager imod MobilePay og får hver dag både opmuntrende ord, mønter og mad af dem, der går forbi. Ofte stopper forbipasserende op og får en snak om, hvordan det går.20 meter derfra sidder en ældre rumænsk kvinde og tigger. Hun forsøger også at sælge nogle blade af en ubestemmelig slags. Alle ignorerer hende.Der er forskel på fattige. Der er vores egne, og dem, der ikke er vores. Men EUs frie bevægelighed omfatter også fattigdom og 10-12 millioner romaer fra Europas mest forarmede sydøstlige hjørne. EUs største minoritet er dog samtidig den mest forhadte. En undersøgelse fra YouGov viste i 2015, at romaer er den befolkningsgruppe, som flest har et negativt forhold til. Og Danmark fører an med 74 procent.Herefter er der et pænt spring ned til de næste på listen, Storbritannien med 58 og Frankrig med 55 procent, som har et negativt syn på romaer.Selv om det ikke er svært at finde tal og undersøgelser, der viser, at romaerne er Europas fattigste med en betydeligt lavere levealder og højere børnedødelighed, og at de lever udsat for vold, diskrimination og overfald, er det ikke solidaritet og social indignation, der præger debatten om romaerne. Selv venstrefløjen holder sig tilbage, og ingen spindoktor ville formentlig påtage sig jobbet at bringe romaernes sag positivt på den politiske dagsorden.Deres livsstil, tiggeri og fattigdom vækker afsky og har gjort det i flere hundrede år.Fra Spanien til Finland gør man derfor alt for at slippe af med dem ved at forbyde tiggeri og lejre, ved at udstikke bøder og i det hele taget som i København at stresse romaerne mest muligt.Imens er tonerne fra EU helt anderledes tolerante.Her presser Kommissionen på for at få medlemslandene til at stoppe diskrimination og integrere romaerne, fordi de er en vigtig økonomisk ressource. I en meddelelse fra EU-Kommissionen fra 2011 hed det: »Integration af romaerne vil ikke blot give sociale, men også økonomiske fordele både for romaerne selv og for de samfund, de er en del af.« EU har igen og igen løftet pegefingeren over for landene stærkt bakket op af flere menneskerettighedsorganisationer.»Mange af de anslåede 10-12 millioner romaer i Europa er udsat for fordomme, intolerance, forskelsbehandling og social udstødelse i deres hverdag. De er marginaliserede og lever under meget ringe samfundsøkonomiske vilkår. Det er uacceptabelt i Den Europæiske Union i begyndelsen af det 21. århundrede,« hedder det i meddelelsen.Efter pres fra EU har alle lande i Unionen udarbejdet en handlingsplan for inklusion af romaer, hvilket står i kontrast til hverdagen og holdningen i de fleste lande.Flygtninge får mere sympatiFor to år siden satte Sverigedemokraterna store reklamebannere op på en togstation i Stockholm, hvor man polemisk undskyldte over for udlændinge for det svineri, der var i hovedstaden på grund af tiggeri. Det medførte voldsomme reaktioner, og plakaterne blev flået ned af aktivister.Tidligere i år fik stifteren af franske Front National, Jean-Marie Le Pen, en bøde for at tale nedsættende om romaer. Herhjemme er formand for Folketinget Pia Kjærsgaard (DF) gået forrest i forsøget på at få romaerne ud af København.»Der er tale om EU-borgere, der ikke kan udvises. Men det betyder vel ikke, at hele Indre By skal tages som gidsel på grund af EUregler? Romaerne skal kort sagt stresses til at forlade centrum af København,« skriver hun i en blog på berlingske.dk.EU havde i årene efter østudvidelsen stort fokus på romaernes rettigheder. Siden blev temaet trængt i baggrunden af flygtningestrømmen fra syd, skriver det britiske nettidsskrift The Conversation.I det store flygtningeår 2015 blev en tre-årig pige fundet efterladt i en park nær Zagreb i Kroatien. Myndighederne forsøgte under stor mediebevågenhed og masser af sympati at finde de pårørende, idet man var sikker på, at barnet var blevet væk fra sine stakkels flygtningeforældre på vej gennem Europa. Man forsøgte på forskellige mellemøstlige sprog at fremkalde reaktioner, men pigen reagerede først, da hun hørte et sprog, som tales af et stort antal romaer i Kroatien.Det fik sympatien til at skifte, og på nationalt TV spurgte man, hvordan disse forældre dog kunne efterlade et barn på den måde - måske var det en straf for dårlig opførsel?.bewi@berlingske.dk Romaer skal kort sagt stresses til at forlade centrum af København.Pia Kjærsgaard.Fakta: EUROPAS ROMAER I TALDer bor 10-12 millioner romaer i Europa. De fleste på Balkan, i Rumænien, Ungarn, Bulgarien, Spanien og Frankrig.80 procent er i farezonen for fattigdom. EUs gennemsnit er 17 procent.Hvert tredje bor i en bolig uden vand.Hver tredje barn er del af en familie, hvor nogen er gået sultne i seng mindst en gang den seneste måned.Halvdelen af romaerne mellem seks og 24 år går ikke i skole.Kun 30 procent har betalt arbejde.EUs gennemsnit er 70 pct.41 procent føler, de har været udsat for diskrimination i hverdagssituationer inden for de seneste fem år.Kilde: EUs agentur for fundamentale rettigheder. November 2016.
Mens EU fordømmer diskrimination og vil have landene til at se romaer som en økonomisk gevinst, forsøger alle at slippe af med dem.
Hver morgen kan medarbejdere i Trinitatis Kirke i København starte med at rydde op efter overnattende romaer. Madrasser, flasker, tøj, papkasser, tis og ekskrementer.Ifølge ledende kirkeværge Kresten Dahl er problemet blevet større de seneste år, og det opstår, så snart vejret bliver en smule lunt: »De bor alle steder på pladsen, hvor der er rum. Op ad studenterhuset og rundt i hjørner hist og pist. De samler flasker og ting og sager, og det bliver så lagt af i deres »hjem«, som er vores plads. Så skal vi køre det hele væk og rydde op efter, at der er blevet tisset og skidt overalt,« siger Kresten Dahl.Derfor har menighedsrådet sagt ja til at betale for, at kirkens medarbejdere kan blive vaccineret mod hepatitis, så de ikke risikerer at blive syge af at fjerne efterladenskaber. Det kunne TV 2 Lorry fortælle forleden.»Vi rydder det op, vi kan, men det kræver mere, end sådan en kirke er gearet til. Eksempelvis kræver det professionel desinficeringssprøjtemaskiner, som vi slet ikke har, at rydde op efter menneskeafføring. Så det er et stort problem og en stor omkostning for os,« siger Kresten Dahl.Han skyder på, at romalejren lige nu rummer et sted mellem 20 og 25 mennesker, og deres tilstedeværelse i området betyder, at københavnere og turister ikke længere benytter pladsen: »Den bliver ikke i samme omfang som tidligere brugt af børnehaver og folk, der kommer for at hygge sig og slå en sludder af med deres Baresso-kaffe. Det er jo ikke særligt spændende at sidde i et miljø af stank fra tis og mærkelige papskiver, som flyver rundt,« siger Kresten Dahl og fortæller, at kirken er i kontakt med Københavns Kommune og politiet om problemet.»Ligner Roskilde Festival sidste dag« Stationsansvarlig i Banedanmark Tommas Brogaard genkender problematikken med hjemløse udlændinge og oplever, at det er »et marked i vækst«. Ifølge ham er det især på ikke-offentlige arealer nær Indre By, at typisk romaer og østeuropæere slår sig ned.»Det er mit indtryk, at der er kommet et større pres på arealerne, og jeg ser en lejr vokse hurtigere nu end tidligere. For nogle år siden boede der som regel to-tre personer i hver lejr, men hvis ikke vi er meget observante, vokser de hurtigt i dag. Vi har ryddet lejre, som har huset omkring 10-12 mennesker,« siger Tommas Brogaard.Han fortæller, at det sjældent er en indbydende grøn plet, som møder Banedanmarks medarbejdere: »Jeg plejer at sige, at det ligner Roskilde Festival, når Roskilde Festival er slut. Forskellen er bare, at på festivalen kan man komme på toilet. Derfor finder vi en blanding af alverdens ting i området. Tøj, telte, soveposer, afføring, madrester. Man skal forestille sig en form for primitiv camping uden toiletforhold, og så har man et ret retvisende billede,« siger Tommas Brogaard.Banedanmark er meget opmærksom på problematikken, for det er farligt for folk at bevæge sig rundt i nærheden af et banelegeme og skyde genvej over skinnerne.»De må ikke være på området ifølge jernbaneloven, og det er ikke mindst af hensyn til deres egen sikkerhed. Nogle lejre ligger på et sideareal, hvor der kører tog, og der er ingen, som ønsker påkørsler, men den risiko højnes, når folk slår sig uautoriseret ned,« siger Tommas Brogaard.Politiet: Tiltagende problemLeder af Københavns Politis afdeling for udlændingekontrol, Kjeld Farcinsen, bekræfter over for TV 2 Lorry, at problemet med romaer, som slår lejr i København, er tiltagende: »Vi har aldrig modtaget så mange anmeldelser på en måned, som vi gjorde i april. Generelt har vi over de sidste tre år set en stigning,« siger Kjeld Farcinsen.Ifølge TV-kanalen modtog Københavns Politi sidste måned 60 anmeldelser fra borgere, som følte sig utrygge eller generede af udenlandske hjemløse. Til sammenligning var der hele sidste år 329 anmeldelser. Det indikerer, at problemet kan blive større i 2017 end i 2016: »Det er vores fornemmelse, at det bliver værre i år, end det har været de tidligere år.Det bygger vi på alle de anmeldelser, vi allerede har fået, selv om det stadig er meget tidligt på sæsonen,« siger Kjeld Farcinsen til TV 2 Lorry.Overborgmester i Københavns Kommune Frank Jensen (S) er opmærksom på problemet, og i Berlingske sidste år foreslog han et kontantløst pantsystem, som skulle forhindre romaer og østeuropæere i at rejse til København for at ernære sig som flaskesamlere.I et brev til miljø-og fødevareminister Esben Lunde Larsen (V) foreslog overborgmesteren, at pant ikke skulle kunne veksles til kontanter, men i stedet kun skulle kunne bruges til at betale for vareindkøb. Dengang mente Esben Lunde Larsen, at det var »modigt af Frank Jensen at rejse problemstillingen«, men ville på det tidspunkt ikke tage stilling til ideen.Det har ministeren imidlertid gjort siden, og 8. december fik Frank Jensen et nej til sit forslag med henvisning til, at pantsystemets effektivitet risikerer at blive forringet, hvis det bliver kontantløst.Det har ikke været muligt at få en kommentar fra Frank Jensen, som holder ferie.perd@berlingske.dk Vi rydder det op, vi kan, men det kræver mere, end sådan en kirke er gearet til. Kresten Dahl, kirkeværge, Trinitatis Kirke.
København har problemer med hjemløse romaer og østeuropæere, og politiet vurderer, at problemet kan blive større i 2017 end sidste år. Trinitatis Kirke tilbyder nu vaccination til de medarbejdere, som må fjerne ekskrementer hver morgen.
Jamen, hvad laver du der? Altså, når Maslows behovspyramide sådan nogenlunde er afkrydset, så bruger jeg også en anseelig portion tid på at lave ingenting. Det er jo helt hen i vejret at sige, at man laver ikke noget. Det er jo forbudt i et samfund, som elsker ordet "vækst" højere, end Trump elsker sig selv.Jeg er 33 år nu, burde jeg ikke (ud over det åbenlyse: FORMERE MIG, så mit yngel snart kan uddanne sig og bidrage til samfundsøkonomien) have læst mindst fem af de store klassikere? I det mindste kommet længere til kapitel to i hhv. en Murakami-bog og "Min kamp" af Knausgård. Burde jeg ikke "dyrke min krop som mit tempel" og træne til noget, jeg kan fortælle om på Facebook, når jeg vinder? Nogle gange jo, men ikke lige nu. Burde jeg ikke kende Ibyen-tillægget fra ende til anden og ivrigt beruse mig i den svulmende kulturscene i København eller Aarhus, eller hvor man kan det? Burde jeg ikke trippe for at få fingre i det næsten udsolgte Skam-fællesvisningsarrangement i Indre By? Næh, men for en uge siden var jeg oppe ved Nols Sø i Saltum og se sidste afsnit af "Alene i vildmarken" med 150 andre glade udkantsbeboere.Med dåseøl og lagkager ad libitum. Tro det eller lad være, men der er mange ting at tage sig til her i Vendsyssel. Forskellen er bare, at du ikke bliver bombarderet med indtryk og udtryk af, hvad du kan og skal konstant.Der er tid til meget; f. eks. samle alle de nedfaldne grene på den tønde land, vi har, og brænde dem på et stort bål med entusiasme, der er en pyroman værdig. Regnvejret er blot en ekstra udfordring, og glæden så meget desto større, når man har nørdet rundt med smågrene, pustet lungerne ud i en times tid, og det endelig lykkes. Pyromanen havde dog nok mestret en rutine, der ikke havde resulteret i et svitset venstre øjenbryn. Men med grillede pølser og snobrød på pind går det nok, bare man husker at skifte tøj, før man mødes med ikkebålafviklende typer, som i modsætning til en selv godt kan lugte, at man har siddet i røgretningen i mere end 10 minutter.Her er så stille. En weekend kan godt føles virkelig lang, hvis man modstår at skændes med sin kæreste over en af de fælder, man som nybagt husejer nu og da plasker i med begge ben. Som f. eks. hvorvidt væggen skal genspartles eller ej, når nu det er gjort for nylig, men den stadig ikke er HELT lige.Jeg arbejder som selvstændig. Og guderne ved, at jeg indimellem har lige lovlig travlt. At mekanikken indvendigt indimellem begynder at pibe lidt for højt. Men jeg priser mig lykkelig for ikke at være fanget i det fængsel af forventninger, samfundet stiller til mine ligesindede i de job, der kræver en form for fuld opmærksomhed i minimum otte timer i træk hver dag og tilmed at bo i en storby, der slår mig omkuld. Jeg var for længst krakeleret, så lad dette være et opråb til dem, der drømmer om mere ro til hovedet. Flyt dig selv.Det er ikke så vigtigt at nå det hele inden de 35 år eller hvilket tal, du nu har i hovedet. Hvis bare vi når noget og kan opretholde de fire første kasser i behovspyramiden, så er vi stadigvæk ufatteligt privilegerede.For at sige det, som det er, så bruger jeg gerne en time på at sende snapchats, før jeg foretager mig noget som helst andet vigtigt om morgenen. Eller ser én mere video, min veninde har sendt med et eller andet dyr, der gør noget, som selv Saddam Hussein ville have leet og klappet sig på maven af. Fordi det gør mig glad.Det er nu tre år siden, at jeg pakkede mine sydfrugter, kvittede storbylivet på daglig basis og købte en envejsbillet til Vendsyssel. Og stadig, efter tre år, bliver jeg spurgt; jamen, hvad laver du så? Og de mener ikke min profession, eller hvad jeg foretager mig lige i dette sekund. Nej, sådan generelt, hvad kan jeg få dog få tiden til at gå med? Så svarer jeg, at jeg laver ingenting og går ret meget i gummistøvler.Fordi det er for svært at forstå, at nogle ikke kan forstå, at folk bor her, fordi de synes, der er masser at lave og masser at fryde hjernen og hjertet med af udfordringer og fornøjelser. Det er et spørgsmål om tid, før de begynder at brande København som Udkantsdanmark for at få folk til at flytte tilbage. Jeg ved det bare.Jeg er for nylig flyttet fra den ene ende af Vendsyssel til den anden. Nogle sagde, at man ikke kunne komme længere ud på landet, end da jeg, indtil for en måned siden, boede i Løkken.Men det kunne jeg godt. Nu bor jeg midt inde i en skov, med halvanden kilometer til nærmeste butik med et genkendeligt logo.Den såkaldte civilisation. Har du set repertoiret af uhyggelige film, som foregår i en skov, skal du ikke komme på besøg, medmindre du er typen, der elsker en god nærdødsoplevelse, som får de fleste euforiserende stoffer til at give udslag på størrelse med et myggestik.Dækning på telefonnettet er en sjælden fornøjelse her i skoven, og der er tid til at fare vild. På en gåtur forleden dag troede vi faktisk, at vi havde mistet orienteringen.Ja, indtil vi 15 meter længere fremme så en vej, som vi kendte, fordi den ligger cirka 200 meter fra vores hus. Men i et lille stykke tid, uden mulighed for at finde net på telefonen, var vi væk. Tænk engang at kunne slukke for alle indtryk, alle reklamer, alt larm, alt dét, det kræver at forholde sig til og holde balancen i den her verden, bare for en stund. Dét er livet.Eventyret ved at miste orienteringen og kontakten til omverdenen er en næsten uddød fornøjelse. At fare vild, om så man går i ring, er ikke så dårligt. Det er jo en mulighed for at traske ad nye stier, finde nye veje til at komme i mål og måske lade de gamle asfalterede veje blive opslugt i naturen, fordi de bare havde for mange huller.
Det er et spørgsmål om tid, før de begynder at brande København som Udkantsdanmark for at få folk til at flytte tilbage. Jeg ved det bare.
Julen er over København, og selv om den første sne stadig har til gode at falde ned over stenbroen, er man ikke i tvivl om, at det' sørme, det' sandt, de'cember, når man træder ud fra Hovedbanegården ved Bernstorffsgade.Her ligger nemlig Tivoli, og som mange vil vide, er der kun få - hvis nogen overhovedet - der kan måle sig med den gamle have, når det kommer til at pynte op til jul.Forlystelsesparken, der næste år runder et skarpt hjørne, 175 år, bruger i år 20 mio. kr. på forberedelser og drift af Jul i Tivoli. Heraf er de 6 mio. kr. gået til årets nyhed, "Hjulkøbing", som er et jernbaneområde, hvor besøgende kan gå ombord på et gammelt damplokomotiv og besøge stationsbygninger fra 1900-tallet.Som det er tilfældet hvert år, er Tivoli Søen iklædt lys nok til at fordrive selv den mørkeste vinterdag, som vores nordlige breddegrader kan diske op med. Skulle man alligevel få lyst til at begive sig videre ud i byen, f. eks. en kort tur op ad Strøget, vil man snart ankomme til et sted, hvor højtiden af Teknik-og Miljøforvaltningen under Københavns Kommune har tilladelse til at herske.Tidligere år har H. C. Andersen Julemarked slået rødder ved Kultorvet og Axeltorv, men i år har man valgt at placere sig ved Nytorv midt på Strøget. For at komme ind til markedet skal man passere under et stort neonskilt, der bærer H. C.Andersens navn. Ifølge arrangørerne kan man møde den odenseanske digter derinde.Her er tale om et julemarked i klassisk forstand. Gammeldags udseende træboder og alskens varer, der kan siges at relatere til jul, f. eks. hue og vanter. Sanserne fyldes som altid op af den varme duft af gløgg, der står og simrer, samt af æbleskiver, der netop er vendt ud af æbleskivepanden.Ja, alt er, som man kunne forvente. Og drister man sig endnu længere op ad Strøget, f. eks. til Kongens Nytorv eller Nyhavn, kan man finde julemarkeder, der mere eller mindre er identisk med det på Nytorv. Men hyggeligt er det da så afgjort.Jul i fristadenDu befinder dig ved ét af julemarkederne i Indre By, da nysgerrigheden melder sig efter at hitte ud af, hvad hovedstaden kan diske op med af kreative twists på decembers hyggelige tradition med at konsumere og forbruge.Det kommercielle foretagende klinger ikke just af Christiania, men ikke desto mindre kan man også i den gamle fristad, nærmere bestemt i Den Grå Hal, finde et marked, der hylder den kristne højtid.Christiania Julemarked er en tilbagevendende tradition, der begyndte i 70' erne, og som i dag kan byde på boder i hundredvis. Til salg er alt fra christianitternes overflødige tingeltangel til varer af mere eksotisk karakter, f. eks. shampoo med kardemommeduft. Levende musik er der også, men er du til Wham og Mariah Carey, vil du nok have bedre held andre steder.Julemarkedet i fristaden er langt fra ene om at skille sig ud. Flere af byens julemarkeder har eksempelvis fokus på designvarer, som det er tilfældet i Prismen på Amager, hvor der sælges ud af smykker, keramik, tekstildesign mm.Kødbyen har også sit eget julemarked, og her skal man komme, hvis mad og drikke er den dominerende drivkraft. De forhenværende slagterier er fyldt med street food, og her kan man få sprøde specialiteter som churros eller en flæskestegssandwich.temasektion@jp.dk Fakta: DEN SMUKKEJulemarked i Tivoli For dig, der er til en romantisk spadseretur med armen om kæresten, mens oplyste træer, julestjerner og glimtende glødepærer lyser om kap i baggrunden. I år behøver du ikke tage til takke med den visuelle oplevelse, for med det nyåbnede Tivoli Food Hall er alle muligheder også til stede for at få tilfredsstillet mavens behov.Hvor: Tivoli Hvornår: Resten af året.DEN KLASSISKEH. C. Andersen Julemarked For dig, der er til duften af brændte mandler midt i storbyen eller som leder efter et anderledes sted at hente inspiration til julegaverne. Du kan finde alt fra smykker, tøj, tasker og dekoration til nisser i de små træboder, der emmer af varme, når mørket lægger sig over byen, og der tændes for lysene.Hvor: Nytorv ved Strøget Hvornår: Frem til 22. december.DEN EKSOTISKEChristiania Julemarked For dig, der ikke er til formelle steder, men som hellere vil have en løs snak med en frimodig christianit.Gourmetæbleskiver er der ingen af, og gløggen er muligvis med et orientalsk twist. Vær forberedt på overraskelser, skæve eksistenser og et julemarked, hvor der ofte er trængsel omkring musikscenen.Hvor: Den Grå Hal, Christiania Hvornår: Frem til 20. december.JULEMARKEDER I KØBENHAVNJulemarked i Tivoli, frem til 31. december Jul i Kødbyen, 10. december Julemarked på Docken, Nordhavnen, sidste chance 17. december Visit Carlsberg Julemarked, 10. december Nyhavns Julemarked, frem til 23. december Julemarked på Kongens Nytorv, frem til 22. december Christiania Julemarked, Den Grå Hal, Christiania, indtil 20. december H. C. Andersen Julemarked, Nytorv ved Strøget, frem til 22. december Kongeligt Julemarked på Kronborg, 10. december Julebasar på Kurhotel Skodsborg, 10. december Julemarked i Avedørelejren, 10. december Juledesignmarked i Prismen, Amager, 13. december Grønlandsk Julemarked, Det Grønlandske Hus, 10. december Frederiksværk Julemarked, frem til 23. december.
Julemarkeder er der masser af i hovedstaden, men hvilken er den mest rigtige for dig? Kom med rundt, og bedøm selv.
Det gik hårdt til på hovedstadens boligmarked i årene før og efter finanskrisen - så hårdt, at der stadig er efterdønninger af den i både lovgivningen, nationaløkonomien og i de private husholdninger. Først steg priserne over en kort årrække med over 50 procent, og da den såkaldte boligboble sprang, gik det lige så hurtigt den anden vej.Men den chokerende udvikling var endnu vildere, end de hidtil kendte tal viste. Ny forskning i boligmarkedet går et spadestik dybere i priserne og afslører, at der var dele af boligmarkedet, som oplevede en endnu mere dramatisk udvikling.Især de københavnske ejerlejligheder har været på en voldsom optur, efterfølgende nedtur og nu endnu en optur, der aktuelt udløser bekymring for en ny boligboble. Ifølge de kendte boligprisindeks faldt lejlighedernes gennemsnitlige salgspriser med 22 procent fra 2007 til 2009, da finanskrisen ramte. Men Krak Fonden offentliggør i dag en rapport, der giver et endnu mere præcist billede af priserne på boligmarkedet end de gængse prisindeks, der er baggrunden for både finansiel regulering og kreditvurderinger i finanssektoren.Ifølge rapporten faldt dele af de københavnske lejligheder med op til 38 procent i perioden og dermed næsten dobbelt så meget, som de hidtidige data viser.»Vi har fundet ud af, at boliger af relativt dårlig kvalitet svinger mere i pris end boliger af en bedre kvalitet. Dermed fjerner vi den antagelse, at alle boliger er enheder, og at enhedernes priser er konstante,« siger Ismir Mulalic, der er senior fellow ved Kraks Fond Byforskning og lektor på DTU.Boligpriser svinger mere end antagetBaggrunden er, at forskerne har fundet en metode til at kvalitetsvurdere boliger i forskellige segmenter og dermed følge prisudviklingen mere detaljeret.»Kvalitet afhænger af ting som størrelse, antal værelser, altan, beliggenhed og så videre.Vores indeks er en udvidelse af de eksisterende prisindeks, og det kan man inddele boligmarkeder efter, så man kan kigge på udvikling og bedre navigere blandt andet ved kreditvurdering, køb og salg samt regulering,« siger Ismir Mulalic.En af konklusionerne på forskningen er, at boligpriserne svinger langt mere, end de sædvanlige statistikker fortæller.En anden konklusion er, at finanskrisen medførte en markant ændring i sammensætningen af prisudviklingen. Inden krisen steg prisen på for eksempel enfamiliehuse i sammenhæng med alderen på boligen - jo ældre huse, desto dyrere. Og lejligheder bygget før 1900-tallet var generelt dyrere end boliger bygget mellem 1900 og 1990, hvorefter de bliver mere værd igen - formentlig fordi meget af det lejlighedsbyggeri, der blev udført i efterkrigstiden, er af relativt lav kvalitet i forhold til de ældre lejligheder.Men fra 2007 ændrer billedet sig. Mens priserne faldt med 25 procent, ændrede sammensætningen af de solgte boliger sig, så den gennemsnitlige kvalitet af de handlede boliger steg markant. »Da priserne efterfølgende begynder at stige stille og roligt igen i 2009, tager kvaliteten igen et mærkbart dyk. Ud fra dette kan det konkluderes, at den sande prisudvikling i perioden er markant mere dramatisk end den, der fremgår af et »klassisk« boligprisindeks,« hedder det i rapporten.Salg af kvalitetsboliger er konstantDermed tyder materialet på, at det ikke var muligt at sælge en bolig med en lavere kvalitet end gennemsnittet, da krisen var værst. Og når de solgte boliger havde en høj gennemsnitlig kvalitet, tegnede det billedet af et lavere prisfald, end det underliggende var tilfældet, hvis de dårligste boliger var blevet handlet. Andelen af boliger af henholdsvis høj og lav kvalitet, der bliver omsat, svinger over tid og er med til at sløre billedet af den reelle prisudvikling.»Den gennemsnitlige kvalitet af de solgte boliger svinger over tid, blandt andet fordi salget af boliger af lav kvalitet er mere volatilt end salget af boliger af høj kvalitet. Salget af ejerlejligheder af højest kvalitet er nogenlunde konstant over hele perioden og varierer kun meget lidt med konjunkturerne. I modsætning dertil varierer salget af lejligheder af lavest kvalitet enormt og faldt med 75 procent fra 2005 til 2009,« skriver forskerne.Nationalbanken har fokus på risikoen for en boligboble i København men vil ikke kommentere den aktuelle rapport. I sin analyse af dansk økonomi fra 13. september hedder det: »På landsplan er der ikke tegn på overophedning på boligmarkedet. Der er grund til at være bekymret for prisstigningerne på ejerlejligheder i de større byer, men det er ikke for alvor smittet af på resten af landet. Den nye boligbeskatning, som betyder, at boligskatten fra 2021 igen følger udviklingen i boligpriserne, kan medvirke til at dæmpe priserne på for eksempel lejligheder i København allerede nu.Det styrker muligheden for at fastholde opsvinget.pode@berlingske.dk Vi har fundet ud af, at boliger af relativt dårlig kvalitet svinger mere i pris end boliger af en bedre kvalitet.Ismir Mulalic, senior fellow ved Kraks Fond Byforskning.Fakta: BOLIGPRISER Nyt prisindeks tager højde for boligers kvalitetEt traditionelt boligprisindeks er baseret på udviklingen i de gennemsnitlige salgspriser.Ofte vil en stigning i salgspriserne blive fortolket som en generel prisstigning. Men den tager ikke højde for, at det ikke er den samme kvalitet af boliger, der sælges hvert år.Derfor har forskere ved hjælp af Kraks Fond delt boligmarkedet i Storkøbenhavn op efter kvalitet.Dermed viser det sig, at massiv boligsanering i brokvartererne, byggeri af Metroen og Øresundsbroen samt boligbyggeboom med luksusboliger har medvirket til de stigende priser, som dermed ikke alene kan tilskrives generelle prisstigninger.Her er prisen på en gennemsnitlig bolig steget mest i StorkøbenhavnNår boligmarkedet deles op efter kvalitet, spiller udskiftning og renovering af boligmassen også en rolle for prisudviklingen, når den måles på en bolig af gennemsnitlig kvalitet fra 1994 til 2013.Lejligheder Lejlighedspriserne er steget mest i perioden på Indre Vesterbro, Indre Nørrebro og Islands Brygge. Her er prisen for en lejlighed af gennemsnitlig kvalitet steget med knap 18 procent mere end i de historisk mere velhavende områder som Indre By, Indre Østerbro og Indre Frederiksberg.Gentrificeringsområder*: 511% Historisk velhavende bydele: 434% Byforstæder: 392% Andre forstæder: 202% Ingen data Berlingske Grafik: Malling / Tekst: Povl Dengsøe / Kilde: Kraks Fond/ Et nyt boligprisindeks for Storkøbenhavn *) Områder, hvor velhavende købere rykker ind.HuseEnfamiliehuse af gennemsnitlig kvalitet stiger omkring 70 procent mere i byforstæderne end i de vestlige forstæder. Forbedring af boligmassen spiller ikke så stor en rolle for huspriserne som for lejlighedspriser, og derfor bliver spændet ikke så stort.
Ny forskning: Finanskrisen medførte en voldsommere nedtur og efterfølgende optur på boligmarkedet i hovedstaden, end de kendte data hidtil har vist.
10: 001. Hemmelighederne Vi springer morgenkaffen over og begynder i stedet dagen med Hidden Secrets Tours i sporene på immigrationens indflydelse på Melbournes kaffe-og cafékultur med sangerinde og byguide Caity Fowler som vidende vært. Turen begynder i den historiske ende ved Pelligrini's på 66 Bourke Street, der var det første sted i byen, der fik en vaskeægte italiensk espressomaskine.Interiøret har ikke ændret sig siden 50erne, så det er ren cafénostalgi. Fra Pelligrini's spredte kærligheden til den sorte drik sig hurtigt over byen. Så stor er de lokales kærlighed til kaffe, at der i dag nærmest findes en kaffebar på hvert et gadehjørne.Se mere og book: Hiddensecretstours.com.13: 002. Frokost Som så mange andre af de bedste spisesteder og caféer ligger restauranten Captains of Industry i en bygning, der engang blev brugt til noget andet - industriel produktion.Og fortiden hænger ved i såvel indretning som tilbud.Mens du venter på din ' knuckle sandwich', restaurantens specialitet med langtidsstegt svineskanke, slaw, pickles og cheddarost, kan du få trimmet skægget eller studset lokkerne hos frisøren, der også holder til her. Sandwichen kan du nyde sammen med en øl fra et lokalt mikrobryggeri ved et af de mange symaskineborde med maskinerne stadig på.Hvor: Captains of Industry, Level 1, 2 Somerset Place.14: 003. Shopping Der er ingen tvivl om, at melburnians tager deres kaffe alvorligt. Så heller ikke i det eksklusive indkøbscenter Emporium kan du shoppe uden at få tilbudt en ' flat white' på små kaffebarer bygget op i hjørnet af forskellige tøjbutikker. Her finder du lokalt ristede bønner, små hapsere og søde sager. Nå ja, og internationalt og australsk mærkevaretøj.Små, lokale forretninger må du ud i de hektiske gader for at finde.Årstiderne i Australien er modsat vores, så når det er vinter i Danmark, er det sommer her - så i september er det forårsmoden, du finder på bøjlerne i butikkerne.Hvor: Emporium, Lonsdale St.16: 004. Eftermiddagskaffe Det er en lille arkitektonisk perle, der i stueetagen huser Liaison Café og på resten af etagerne Monacos konsulat. Som isbjerge skærer hakkede hjørner og fremskudte balkoner sig ind i den ellers ligegyldige sidegade Ridgeway Plc. I det ene hjørne, inde under den skarpe væg, titter et trekantet stykke græs frem, der ikke er meget større end to fødder. Men det er immervæk en grøn plæne, og den er skabt til at byde gæster velkomne et sted, hvor der ellers ikke er plads til en hel plæne. Kaffebaren Liaison Café er indrettet i det, der oprindeligt var konsulens garage. Der er kommet liv til den lille gade med et par siddepladser ved siden af den grønne ' plæne'.Hvor: Liaison Café, 22 Ridgeway Plc.19: 005. Aftensmad Det hotteste kvarter i Melbourne lige nu er Fitzroy. Her myldrer det med hipsters, der shopper i de små butikker med unikakjoler og kunsthåndværk og nyder lokale råvarer og vine på de mange resturanter og barer. Det er også her, det bedste sted i byen at blive introduceret til aboriginal-inspireret mad ligger -restauranten Charcoal Lane. Ud over lokale grøntsager og vine er der på menuen også lokale dyr som kænguru og emu. Kænguru er et forholdsvist mildt og fedtfattigt stykke kød, som først de seneste år er begyndt at finde plads på Australiens menukort. Emukøddet har en betydeligt kraftigere vildtsmag end kænguruen.Hvor: Charcoal Lane, 136 Gertrude St., Fitzroy.21: 006. Vin Lige nu flokkes de lokale til vinbaren Marion, ligeledes i Fitzroy. Andrew McConnell, der står bag, er en lokal superstjerne i restaurationsbranchen med flere restauranter og barer i kvarteret på sin samvittighed. Hans navn trækker måske lige så meget som selve vinlisten, der primært består af små produktioner frem for store, velkendte producenter.Her er godt fyldt den fredag aften, vi kigger ind. Med kun få siddepladser er det et livligt sted til et glas inden eller efter middagen på en af de andre restauranter i det populære Gertrude Street.Den tilknyttede restaurant serverer efter sigende også en meget lækker brunch.Hvor: Marion, 53 Gertrude St., Fitzroy.24: 007. Godnat The Blackman Hotel ligger en tur med sporvognen fra Fitzroy. Til gengæld vågner du op få gader fra den botaniske have og kunstmuseet National Gallery of Victoria, der indtil februar viser danske Jeppe Heins stålinstallation Semicircular space. Derudover er her også en samling af aboriginal kunst i den permanente udstilling.Hotellet er opkaldt efter den australske kunstner Charles Blackman, der blev født i Sydney i 1928. I 1952 flyttede han til Melbourne med sin hustru og fik siden stor betydning for udviklingen af kunstnermiljøet i byen. På The Blackman fokuserer de udelukkende på hans serie af malerier ' Alice i eventyrland'. På facaden, gangene og værelserne på hotellet er der malerier af Alice, der drikker te med kaninen eller forundres over de sære syn, hun møder på sin vej. Hotellet forsøger at ære Charles Blackmans betydning for det lokale kunstnermiljø ved at opfordre gæsterne til selv at skabe kunst. På værelserne ligger små kvadratiske lærreder med pensler og maling klar til at gæsterne kan slippe deres indre skabertrang løs.Hvor: The Blackman Hotel, 452 St Kilda Rd Rejseliv var inviteret af Australienrejser.rejseliv@berlingske.dk Her myldrer det med hipsters, der shopper i de små butikker med unikakjoler, kunst håndværk og nyder lokale råvarer og vine på de mange resturanter og barer.Fakta: RejseinfoTransport: Vi fløj med Singapore Airlines til Melbourne. I Melbourne er det gratis at køre med sporvognen i indre by, CBD (Central Business District).Ophold: En overnatning i dobbeltværelse på boutique-hotellet The Blackman koster ca. 900-1.300 kr.Rejsetidspunkt: Årstiderne er modsat vores, så når det er sommer i Danmark, er det vinter i Australien.Vinter og forår er de grønne årstider, hvor sommer og efterår er præget af tørke og derfor også en mere brun natur. I Melbourne kan temperaturen om sommeren snige sig op omkring 40 grader.
Uanset om det er mad, kaffe eller vin, du vil nyde i Melbourne, kan det anbefales at gå ned ad tilsyneladende øde gyder. Her gemmer der sig et væld af gode oplevelser inde bag murene.
Det er svært at koge et fyldigt valgprogram ind til en lille maggiterning, men skal man gøre forsøget med Alternativets politiske program til det forestående kommunalvalg i København, vil den først og fremmest være grøn og bæredygtig, demokratisk i konsistensen og smage af frihed og en bedre fremtid.Og så vil den være pokkers dyr på en kedelig og gammeldags økonoms lommeregner.»Men det bliver kun dyrere, hvis vi ikke sætter i gang nu,« som Alternativets spidskandidat i København, Niko Grünfeld, siger det.Alternativet har netop præsenteret sit politiske program »17 københavnermål for en bære dygtig udvikling«. I en Gallupmåling i Berlingske i slutningen af juni stod partiet til at storme ind på rådhuset. Programmet giver det første samlede billede af, hvad partiet vil gøre med København, hvis de får magt, som de har agt.De 17 københavnermål bygger på FNs 17 mål for den globale udvikling, som blandt andet handler om sundhed og trivsel, ulighed og klima.Til hvert mål foreslår Alternativet en række politiske løsninger. Pointen er, at seriøs bære dygtig omstilling gennemsyrer samtlige 17 mål, fortæller Niko Grünfeld.»Mange forbinder bæredygtighed med natur og klima, og vi ér et grønt parti. Men vi tænker også bæredygtighed for eksempel i forhold til demokrati, sociale forhold, arbejdsliv og indkøbspolitik i kommunen. Hele verden har givet en tilkendegivelse om, at det er denne her vej, kære venner, at verden skal gå.Vi mener, at København skal gå forrest,« siger Niko Grünfeld.Arbejdslivet er ikke bæredygtigtMarkante punkter i programmet handler om københavnernes arbejdsliv og om demokratiets tilstand. Kommunen skal arbejde aktivt for en 30-timers arbejdsuge, stressklinikker, kultur på recept og terapihaver skal tage toppen af stressen, og byen skal huse Danmarks første borgerlønsforsøg.»I 2014 viste en undersøgelse blandt jobcentrene, at 74 procent af arbejdstiden bruges på bureaukrati og kontrol. Det er økonomisk uholdbart og ikke bæredygtigt. De penge kan vi bruge mere rentabelt og samtidig sætte mennesker og deres kreativitet fri,« siger spidskandidaten.For at gøre demokratiet bæredygtigt skal københavnerne blandt andet have mulighed for at kræve et forslag sendt til offentlig digital afstemning. Ved selve afstemningen skal 51 procent eller flere af byens borgere deltage, for at afstemningens resultat er gyldigt.»Det nuværende demokrati i København er som naturen ikke bæredygtigt, når blot 60 procent stemmer til et lokalvalg. Det er demokratisk ubæredygtigt. Vi skal have flere måder, så vi kan engagere borgerne, så det ikke kun bliver folk som mig, der skal beslutte noget. Men vi skal skabe byen sammen,« siger Niko Grünfeld.At demokratiet halter, er Venstres spidskandidat, Cecilia Lonning-Skovgaard, ganske enig i. Hun understreger som Alternativet, at det vil være fornuftigt at gå en digital vej i selve inddragelsen. Men at borgere skal kunne kræve konkrete beslutninger sendt til afstemning, er hun mere lunken over for.»Det er ikke noget problem at rejse en folkestorm - tag for eksempel byggeriet på Amager Fælled. Men den folkestorm skal jo ikke bagefter finde de milliarder, der mangler i budgettet, hvis de beslutter, at man ikke skal bygge.På stående fod kan jeg ikke helt se, hvordan det vil virke. Skal københavnerne måske alene kunne omgøre udgiftskrævende beslutninger: Altså at man ikke vil ikke bygge denne skole, men bruge pengene på noget andet? I det tilfælde har kommunen pligt til at sikre, at der er skoler til alle børn. Det er ikke helt let,« siger hun.Ud over demokratiet og arbejdslivet er naturen i centrum i Alternativets valgprogram.Den kommunale forplejning skal servere klimavenlig kost og købe økologisk ind, og daginstitutioner skal have vegetariske dage. Hele Copenhagen Port Area skal gøres til en maritim miljøzone med vild natur. Indre By skal være bilfri zone, og roadpricing skal på tapetet.Byen skal ikke bare være CO2-neutral, men sågar CO2-negativ.Skatten skal hverken op eller nedDe borgerlige partier præsenterede nogle måneder tilbage en ti-punktsplan for København.Her var blandt andet skat på programmet. Alternativets program indeholder hverken skatte politik eller forslag til, hvordan man kommer kriminalitet og bander til livs.Skatten skal hverken op eller ned, lyder det fra Niko Grünfeld.Om banderne siger han: »Jeg tror, at vores initiativer med alt fra sociale indsatser, boligpolitik med flere almene boliger, fattigdomsgrænse og samarbejder med virksomheder, NGOer og civilsamfund vil betyde, at man kan gå mere fredeligt på gaden i fremtiden. Banderne er også udtryk for fattigdom.Jeg tror ikke, at banderne føler, at de har et meningsfyldt og rigt liv - det er et udtryk for afmagt et eller andet sted. Og så tror jeg, at et forsøg med legalisering af cannabis kan tage nogle af indtægterne væk fra de her bander.pbu@berlingske.dk Fakta: ALTERNATIVET Ti konkrete forslagI 2015 vedtog verdens stats-og regeringsledere 17 mål for en bæredygtig fremtid. Alternativet i København har bygget sit valgprogram for kommunalvalget op om disse mål og oversat dem til »københavnsk«. Hvert mål efterfølges af løsningsforslag. Her ti konkrete forslag fra partiet: København skal fastsætte sin egen kommunale fattigdomsgrænse.Skoler skal selv kunne beslutte, om de vil anvende karakterer.Forsøg med anonyme ansøgninger i det offentlige.Copenhagen Port Area, som omfatter området mellem København og Malmø, skal gøres til en maritim miljøzone.Roadpricing er én vej til en grønnere by.Udenlandske hjemløse skal ikke i fængsel, men i »transithuse«, hvor de modtager en social ydelse.Opstilling af flere offentlige drikkehaner overalt i byen.Amager Fælled skal bevares.Natur og kultur på recept skal være alternativ til medicin til behandling af bl. a. stress, depression, misbrug og hjertesygdomme.København skal sende udviklingsbistand til udviklings-og venskabsbyer.
Alternativet har præsenteret partiets valgprogram for kommunalvalget 2017. Det byder blandt andet på 30-timers arbejdsuge, kultur på recept og forsøg med borgerløn.
Planerne om Formel 1 i København rejser spørgsmål om, hvad storbyen kan og bør bruges til, og hvad man som beboer bør tåle. At lægge en Formel 1-bane i gader med boliger tilsidesætter i uacceptabel grad hensynet til de medborgere, der bor langs ruten.Der er på ingen måde tale om en naturlig udvikling af storbyen, som de uheldige må forvente finder sted lige uden for deres vinduer.Hvor der i den indre by er givet natbevilling til støjende og forurenende beværtninger, trues naboernes livskvalitet og sundhed.Der gøres slet ikke nok for at sikre de udsatte medborgeres nattesøvn og trygge hjemlige omgivelser. Mange af de besøgende på disse udskænkningssteder mener, at de har ret til at more sig uden hensyn til konsekvenserne for deres medmennesker.Og de mister hurtigt den sidste rest af hæmninger, som aftenen skrider frem.De mange bygge-og renoveringsprojekter i det centrale København gennemføres alt for ofte uden hensyn til naboerne. Forplejningsskure i tre/ fire etager, containere og kraner placeres tilfældigt og uden tanke for færden til og fra boligerne i kvarteret.Byggepladserne er ofte svinske, og udsynet til dem fra nabo-og genboejendomme er en daglig belastning. Der tages helt enkelt ikke hensyn til omgivelserne.I større europæiske hovedstæder som Paris og Rom er man ikke bange for at bruge penge på ordnede og ofte ligefrem smukke byggepladser. Man pakker bygninger under renoveringer ind i store billedgengivelser af bygningen, så man skal helt tæt på for overhovedet at opdage byggeprojektet. Et aktuelt københavnsk eksempel på dette er renoveringen af Sankt Pauls Kirkes tårn.København er en cykelby. Cyklisterne forkæles af bystyret i en sådan grad, at de efterhånden mener sig berettiget til at fare af sted med foragt for andre trafikanter. Og når de - ofte med fortovet til hjælp - når deres bestemmelsessted, smider de deres cykler i bunker eller tøjrer dem på tværs af fortovet uden at bekymre sig om de gåendes muligheder for passage. Denne manglende hensyntagen kan ikke undskyldes med mangel på etablerede cykelparkeringspladser.Cykelcross i Kgs. HaveKongens Have er på sommerdage et mylder af mennesker, der solbader, picnicer og leger. Efter en sådan dag flyder pizza bakker, krus og flasker med mere overalt på græsset.Det til trods for, at man ved indgangene bydes velkommen med en indtrængende opfordring om at rydde op efter sig. Der er forbud mod at cykle i Kongens Have. Men det forhindrer ikke cyklister i alle aldre i at »slalomme« sig frem mellem fodgængere på stierne eller lege cykelcross hen over havens græsplæner. Forbudet mod cykling skal sikre, at alle - også ældre, handicappede og legende børn - trygt kan færdes i og opholde sig i haven.På en københavnsk kirkegård er der en askefælles gravplads med et lille monument i form af en stenopsats med et kors og indskriften: »Ukendt for mennesker. Kendt af Gud.« Ingen kan være i tvivl om, at denne lille enklave er et sted, hvor sørgende efterladte i stille eftertænksomhed kan mindes deres savnede kære. Alligevel møder man jævnligt mennesker, som smider deres cykler på den lille plæne og breder et tæppe ud til picnic eller solbadning. Eller bruger plænen til at træne kampsport eller andre lege. At der ikke her af alle steder kan tages hensyn til andre menneskers følelser og behov for fred og ro er ikke til at forstå.At leje sin bolig ud gennem Airbnb er i eksplosiv udvikling. Dette sker i etageejendomme uden hensyn til de gener og risici, som påføres naboer og genboer. Den hellige almindelige deleøkonomi føres i marken for denne vanskeligt kontrollerbare praksis. Der er i virkeligheden tale om en social foranstaltning til gavn for den enlige mor eller for familier med flere børn, der ellers ikke har råd til en storbyferie, hævdes det. Udlejningen er dog primært et middel til at sikre udlejeren en indtægt til øget forbrug.Men udlejningen gennem Airbnb er til forskel fra fremleje i længere perioder til ulempe for de øvrige beboere, der udsættes for et rend af »gæster«, hvis interesse for og opmærksomhed omkring ejendommens ve og vel i sagens natur kan ligge på et lille sted.Den utryghed, som denne udlejning skaber, er ikke ubegrundet.Bliver det alles kamp mod alle?Der findes politiske systemer, hvor det enkelte menneskes liv og livskvalitet ikke tillægges betydning. Sådan er det ikke i Danmark. Men de anførte københavnske eksempler på moderne menneskers manglende respekt for deres medmenneskers følelser og naturlige behov for en uforstyrret og tryg dagligdag giver anledning til tvivl om, hvordan fremtidens livsvilkår bliver. Alles kamp mod alle? Min interesse er min ret? Har jeg magt til at opføre mig som jeg vil, så gør jeg det? Forhåbentlig går det ikke så galt. Måske finder det moderne menneske tilbage til den grundlæggende adfærdsnorm: At vise hensyn! Ulrik Gjesingfelt, cand. jur,, pensionist og københavner.Måske finder det moderne menneske tilbage til den grundlæggende adfærdsnorm: At vise hensyn!.
Kommentar.
En særlig rar kunde, der har taget en særlig stemning med. Lidt vemodigt. Men det passer fortrinligt til tidspunktet.Først på en forårsaften - midt i maj.Det har været det elendigste forår i Taxamands minde. Den anden dag troede jeg, det var blomster fra et af parkens træer, der svævede ud over vogn 4 - den ensomme og eneste vogn på taxaholdepladsen..Jeg er fortsat på mental efteruddannelse, når det handler om at køre nat.Jeg vil blæse på alle de disruption-seksuelle og deres præk om, at verden er under så permanent forandring, at vi ikke aner, hvad der sker i morgen. En fremtidsdyrkelse, som mest af alt svarer til ridefogedernes gabestokke og piske, inden stavnsbåndet blev afskaffet.Lige nu må jeg konstatere, at verden er gået i stå, og at taxameteret er den eneste robot i min verden.Der sker ikke en skid! Det er de koner, mig mest mine MEN SÅ BIPPER computeren - og jeg skal ud at køre med fru Y fra Klampenborg. Ikke sjældent er det en mini-tur til lægen. Sådan er det på en dagvagt.Hyggeligt og meningsfuldt - og til ingen penge.Men nu er jeg natmand fra 16-4, og jeg får lykkelige smæk for mine dag-forestillinger.Vi skal helt ind i byen.Det er de gamle koner, der gør mig mest glad på mine vagter.Og jeg er jo selv på vej. Ligesom det tikkende ur og dåbsattestens ubønhørlige virkelighed arbejder jeg mig tættere og tættere på mine seniorkunder.MEN HVORFOR de gamle koner - og ikke i samme grad deres mænd? Jo, for det første er der betydeligt flere af de ældre kvinder, der hvor jeg har valgt at have min hjemmebane. Godt nok mest trætte, travle og tavse mænd, når det er morgenstund. Men om dagen de ældre kvinder, hvor jeg kan mærke et stænk af at være butler i en rar, engelsk tv-serie.Meget ofte er vi Des - og jeg får udnyttet min stil fra barndommen i officershjemmet.For det andet: Jeg har mere end nogen sinde i mine tidligere jobs lært, at der på tværs af aldre og status er en særlig vibration mellem kvinder og mænd. Gud ske tak og lov for det! Se nu virkeligheden i det vognmandsfællesskab, hvor jeg lagde de første år i min taxakarriere: 31 vogne. 100 chauffører - faste plus det løsere. 100 mænd og nul kvinder! Det kan få selv sammensætningen af den mest mandschauvinistiske bestyrelse til at ligne en almindelig hverdag i i Kvinfo! gamle gør glad på Y ER VIRKELIG en smuk kvinde - formentlig midt i 80' erne. Velsat hår, der helt sikkert bliver behandlet flere gange månedligt hos frisøren.En elegant duft af en passende parfume. Smukke brune øjne, som er nærværende - og måske lidt frygtsomme? Det er intet mentalt problem i at komme ud af Merceren og op ad trappen til hendes hus.Hun skal have hele pakken. Benene er svagelige, og hun sætter pris på en gammeldags service.Jeg når ikke at tilbyde ' taxa-butlerens' arm, før hun selv har puttet sin egen på plads under min. Hun har ikke brug for byen billigste biler.Hun er en dame - og det er som sådan, hun gerne vil behandles.Selv behøver jeg ikke sige det højt.Show it! - don't tell it, som jeg lærte det på skolen for skriverkarle engang i yngre kridttid.Det er mig en fornøjelse! TAXA-TUREN BLIVER en uopfordret samtaleterapi på den alt for korte tur ind til byens centrum. Vi er helt alene, og nogle af ordene og tankerne kommer aldrig uden for skriftestolen i vogn 4. Vi taler om livet - det fantastiske. Og det gigantiske paradoks, at det er så hamrende kort. Og hvis hun sætter pris på mine refleksioner, så nyder jeg - total-egoistisk - hendes tilbagevendende tiltale af mig som ' unge mand'. Ret fedt at høre, når man er en gubbe på 63.Jeg mærker snart, at det presser sig på hos hende.Noget smerte og noget unævneligt, upassende at sige højt, når der stadig er nok på kistebunden til et privilegeret liv - Jeg gider ikke rigtigt mere. Jeg mistede min datter for et stykke tid siden. Hun blev bare først i 50' erne - ædt af kræften, den satans sygdom.Hendes sprogbrug er hårdere end hendes dannelse. Men hendes øjne er næsten sorte og insisterende.- Det var den forkerte rækkefølge - og jeg har mistet gnisten. Men jeg kan jo ikke sige det til min lille familie. De vil trøste mig. Og det gider jeg SLET ikke.Vi er fremme ved restauranten i den indre by.Vi mødtes for mindre end en halv time siden - og ses givetvis aldrig igen.Hendes sprogbrug er hårdere end hendes dannelse.Men hendes øjne er næsten sorte og insisterende Jeg når ikke at tilbyde ' taxa-butlerens' arm, før hun selv har puttet sin egen på plads under min Det er de gamle koner, der gør mig mest glad på mine vagter.

Storbypoeten Claus Høxbroe skriver sine digte omgivet af vilde dyr på sit kælderkontor ved Kongens Have. Udenfor står en jaguar i det fine kvarter.Men nede i Høxbroes kælderværelser viser blandt andet både puma, løve, leopard og bavian tænder mellem gamle københavnerbilleder på væggene, mens der sågar står en struds midt under de isolerede varmerør.Dyrene er heldigvis udstoppede, men det må alligevel kræve sin mand at kunne slappe af mellem alle de skarpe tænder. Men det er netop, hvad Claus Høxbroe gør." Jeg har en forkærlighed for herreværelseuniverset.Jeg synes, at det er fascinerende at have et over 100 år gammelt dyr stående. Og når man tænker på byens hæsblæsende tempo udenfor, giver det mig også en form for ro, at dyrene her står stille som statuer," siger den fuldskæggede digter, inden vi går op i forårslyset til de virkelige statuer i Kongens Have.For selvom der også både er vilde (porcelæns) dyr på forsiden af Claus Høxbroes nye digtsamling " Kongens København", så handler det mere om København end vilde dyr.Til gengæld spiller tænder også en rolle i digtene, der er delt op efter bydele, som han har flyttet rundt mellem, siden han forlod forstaden Herlev for at blive storbypoet for snart mange år siden.For eksempel sammenligner han i et af digtene en hjemløs mands tænder med vinduerne i en forladt fabrikshal i Nordvest. Men dem er der ikke mange tilbage af i København, altså forladte fabrikshaller.For København er mere som et tandsæt, der konstant bliver skiftet ud.Engang var det kirkespirene, der ragede højst op mod himlen, men nu er byplanlægningen blevet mere liberal.Og høje kontorbygninger og " grimme boligblokke" bliver implanteret i bybilledet som forlorne tænder, mener Claus Høxbroe, da vi står midt i Kongens Have, hvor København ser intakt ud." Man kan godt sige, at Kongens Have er Københavns showroom. For det er her, at byen viser sig fra sin bedste side. Den er velholdt og flot, men giver også plads til, at man kan mærke himlen midt i byen, ligesom København jo ser fantastisk ud herfra," siger han og snurrer rundt om sig selv, mens han lader blikket bag de tykke briller glide med.Til den ene side står de velholdte 1800-tals-boligbygninger med deres flotte facader i forskellige farver, og over deres tage med gamle antenner kan man skimte Marmorkirkens tag. En tak til højre kan man skimte Rundetårn gennem sprækker mellem flere velholdte bygninger, og drejer man sig igen, ser man lige ind i et eventyrlandskab med Rosenborg Slot og Botanisk Have og Statens Museum for Kunst i baggrunden, der igen erstattes af flere velholdte bygninger.Kongens Have kan også ses som et slags bykort af forskellige bydele med den lange allé i midten, der ender ved H. C. Andersens statue som en slags boulevard, der adskiller de forskellige rum i haven med rosehave, legeplads og græsarealer, der allerede er begyndt at flyde med forårsblomster og pizzabakker som tegn på forårets indtog i hovedstaden.Og som om her ikke var idyl nok, kommer livgarden pludselig forbi med fuld musik: " I Kongens Have kan man glemme, at man set med mine briller er ved at afvikle frem for at udvikle København.Livgarden er også noget af det eneste, der kan bremse bytrafikken, uden at folk bliver sure. Byen er ved at miste sin sjæl og sans for at dvæle ved det smukke." " Selvom man snakker om, at vi bliver rigere og rigere, bygger man billigere og hurtigere.Der kommer jo ikke et nyt glyptotek eller et nyt Thorvaldsens Museum, men der skyder hele tiden nye cementblokke med sorte vinduer frem, især på Amager, hvor metrobyggeriet skærer sig igennem landskabet som en Berlinmur med grimme nybyggerier til alle sider. Det forstår jeg ikke," siger Claus Høxbroe, mens vi trasker tavst videre i haven." Kongens København" emmer dog alligevel af kærlighed til København: " Titlen spiller jo både på byens status som kongelig by og på, at alle kan føle sig som kongen her. Når vi går tur i Kongens Have, er den jo også gjort så skøn for vores skyld, og sådan kan man føle sig som en konge i København, selvom man ikke ejer kongens mønt." Digtsamlingen er inddelt efter bydele - dog ikke " det fine Frederiksberg", der ligger uden for kommunegrænsen, selvom han skam har boet der: " Jeg har selv flyttet rundt hele mit voksenliv for at få hele København ind under vesten for at skrive digte om byen. Sådan føler jeg også, at hele byen er mit lokalområde.Og hver bydel har sin charme og personlighed," siger Claus Høxbroe, der ikke er bange for at male byen med den store pensel: " Nørrebrogade er ligesom en flod, der skærer Nørrebro over. På den ene side har man alle forældrekøbene og de dyre lejligheder, og på den anden side de mere sociale boligbyggerier. Men det er også et mekka for hipstere. Vesterbro har taget en voldsom drejning de seneste år. Før var det et arbejderkvarter, nu føles det som et stort Lalandia med børnefamilier i den samme alder, mens Østerbro er som Irma, der emmer af kvalitet og høje priser." " Indre by tiltaler mig meget.Hvis man går i brokvartererne, møder man altid folk, man kender. Men her kan man både finde anonymitet og inspiration," siger Claus Høxbroe, da vi kommer til indgangen til Rosenborg Slot, hvor to tilirrede løver sidder forstenet på hver sin side.Den ene har åben mund." Prøv at se," siger Claus Høxbroe og trykker løven på tungen, så den glider op og afslører et skjult gemmested." Dér gemte kongen nok nøglen til sin elskerinde engang.Sådan gemmer byen mange små hemmeligheder, når man lærer den at kende," siger digteren, der jo heller ikke er bange for skarpe tænder.ohrstrom@k.dk Fakta: Claus HøxbroeFødt i 1980. Dansk digter.Debuterede i 2006 med digtsamlingen " Hylet fra gaden". Forfatterskabet består af over 20 officielle udgivelser og indeholder både digtsamlinger og spoken word-albummer.Høxbroe har leveret over 2000 oplæsninger i Danmark, Norge, Sverige, Finland, Færøerne, England, Tyskland og Estland. Alle på dansk. I de to sidstnævnte lande er hans bøger blevet oversat og udgivet på nationalsproget.Claus Høxbroe har desuden modtaget Publikumsprisen på Poesiens Dag 2005 og Dan Turèll Prisen i 2011.Digtsamlingen " Kongens København" udkommer den 18. maj på forlaget Gentlemen's Jockey Club.
interview Hovedstadens bydele har hver deres charme. København er smukkest i Kongens Have, men Amager har digteren Claus Høxbroe aldrig helt forstået. Nu er han aktuel med digtsamlingen " Kongens København".
Hvad skal der ske med kulturbudgettet i København? »Jeg synes, at det skal øges. Det skal det, fordi vi skal investere i vores kultur-og foreningsliv, for det får vi rigtig mange gange tilbage. Det handler om, at især vores børn har brug for kultur-og foreningsliv. Jeg kommer selv fra Jylland, hvor foreningslivet og det at være aktiv i håndboldklubber har været enormt vigtigt. Man skal have mulighed for at gå til klaver, svømning og spejder.« Du siger, at der også skal flere penge til kulturliv.Hvilken slags kultur kunne det være? »For mig er kultur ikke et enten eller. Det er et både og. For et par år siden var jeg til håndboldkamp, og dagen efter skulle jeg ind og se ballet. Selvfølgelig skal vores kultur handle om fritidsliv og idrætsfaciliteter, men vi skal også sikre, at vores unge kan gå til klaver eller opleve klassisk kultur. Jeg kunne godt tænke mig, at Det Kongelige Teater åbnede sig mere for vores børn og unge. Altså, at vi benytter det, der er i forvejen.« Du siger, at kulturlivet skal have tilført flere midler over en bred kam? »Ja, og især i forhold til vores børn og unge.Vi tror på, at det, vi investerer i vores børn, både kommer til gavn nu og senere i livet. Det er enormt vigtigt i forhold til værdier, foreningsliv og fællesskab.« Hvad er det vigtigste kulturpolitiske spørgsmål de næste fire år? »Det er byen som aktivitetsrum.« Hvordan forstås det? »Det er, at vi både mangler svømmehaller og idrætsfaciliteter. Vi har også en skævvridning i forhold til, hvor idrætsfaciliteterne er henne. Der er ikke ret mange på Tingbjerg og Nørrebro, og der er nødvendigvis heller ikke plads til ret mange i Indre By. Vi skal blive bedre til tænke i alternative rum, for vi skal sørge for at få børn ind i foreningslivet. Vi skal tænke kultur ekstremt bredt.« Hvad er det første, du vil sætte i gang på kulturområdet? »Vi skal have idrætsfaciliteter og grønne byrum.Vi skal kigge på, hvor der kan være en svømmehal eller kigge på, om vi kan skabe grønne rum på byens tage, eller om man kan spille basket på toppen af en bygning. På den måde bliver der mere plads til aktivitet i byen.For enden af Havnegade ligger der en kulturscene, som aldrig bliver brugt til noget som helst. Enten skal vi bruge den til en friluftsscene eller lave noget andet der.« Man skal undersøge byen for at finde steder, hvor kulturen kan være? »Og leve og blomstre.« Hvis du skal fjerne støtten fra noget, hvad skulle det så være? »Det er nemt. Folkets Hus.« Hvordan kan det være? »Pengene kunne bruges bedre end at understøtte noget på Nørrebro, som ikke rigtig virker, og som ikke bliver brugt til det, som det er tiltænkt. Jeg vil hellere bruge pengene på idrætsfaciliteter. Vi ved, at det er en varmestue for ledende bandemedlemmer, og det kan vi ikke se på.« Hvad er vigtigst? Almene boliger eller grønne områder? »Jeg bliver nødt til at trække en radikal og sige både og.« Hvordan skal samspillet mellem almene boliger og grønne områder være? »For det første har vi allerede vedtaget, at vi skal bibeholde det antal grønne arealer, der i forvejen er. Man har tit tænkt grønne områder som parker, men tager man ud til Bellahøj eller Tingbjerg, skal der være lige så mange grønne områder. Det er der heldigvis også, fordi det måske ikke er så tæt bebygget.Grønt er for alle. Grønne åndehuller kan også være andre typer, end det vi ser i dag. Det kan sagtens være på tage. Og blå åndehuller for den sags skyld. Jeg kan ikke forestille mig en by, hvor der er tæt bebygget og ingen åndehuller.Det er nærmest mit værste mareridt.« Vil du skabe flere grønne og blå åndehuller? »Ja, og vi skal også have flere lommeparker.Det behøver ikke altid at være så stort. Det skal det selvfølgelig, hvis vi skal kunne dyrke idræt, men vi kan skabe grønne pletter, hvor man kan sætte sig ned. Det er der masser af i København, men vi skal gøre det noget mere.Og vi skal også tænke det ind mellem de almene boliger.« Skal Formel 1 til København? »Generelt synes jeg, at vi skal forsøge at tiltrække store events til København, men jeg synes ikke, at Formel 1 skal køre rundt i Indre København. Også selvom jeg altid har interesseret mig for Formel 1.« Skal der bygges flere højhuse i det centrale København? »Det skal der ikke i Middelalderbyen. Men vi synes, at vi bliver nødt til at bygge højt nogle steder, men det skal være med respekt for de mennesker, der bor der. Vi skal tænke på vindforhold og skyggeforhold.«.madg@berlingske.dk Fakta: Blå bog Mia NyegaardCand. scient. pol fra Københavns Universitet.Har været medlem af Radikale Venstre siden 2000 og har de seneste år været Radikale Venstres socialordfører i Københavns Borgerrepræsentation.Er ny spidskandidat og borgmesterkandidat, efter at Anna Mee Allerslev trak sig. Dermed er hun også borgmester for beskæftigelse og integration.Holder af fodbold, løbeture om søerne og Det Kongelige Teater.
Frem til kommunalvalget 21. november spørger Berlingske spids kandi daterne fra de opstillede partier til Københavns Borgerrepræsentation, hvad der skal ske på kulturområdet i Køben havn. I dag svarer Mia Nyegaard, spids kandidat for Radikale Venstre.
FREDAG 1. SEPTEMBERItaliener på besøg Helligaandskirkens internationale orgelfestival har denne fredag inviteret den italienske organist Donati Cuzzato indenfor. I kirken i Indre By i København spiller han et program med værker af Johann Sebastian Bach, Padre Davide da Bergamo, Oreste Ravanello med flere.Fri entré.Kl. 16.30. Helligaandskirken, Niels Hemmingsens Gade 5, Kbh. K.WWW helligaandskirken.dk.LØRDAG 2. SEPTEMBERDoppler Duo i kirken Blokfløjtenist Monica Schmidt Andersen og organist Tina Christiansen, der tilsammen udgør duoen Doppler Duo, besøger Hendriksholm Kirke i Rødovre, hvor de »vil spille et program med forskellige komponister, der har skrevet musik i koncertform«. Fri entré.Kl. 16. Hendriksholm Kirke, Damhus Boulevard 70, Rødovre.WWW hendriksholmkirke.dk.SØNDAG 3. SEPTEMBERBach og kaffe til morgenmad Konceptet, hvor klassisk musik kombineres med morgenmad, er tilbage, når folkene bag Morgenmadskoncerten kommer ud af feriefjerene og kaster sig over Johann Sebastian Bachs ' Orkerstersuite i Cdur'.De medvirkende musikere er Anna Rainio, Daniel Lyngstad, Mikkel Schreiber, Lucas Seidenfaden, Kirsten Aage, Johanna Bolin og Yngvild V. H. Ruud.Entré: 60-100 kr.Kl. 11. Kvarterhuset Amagerbro, Jemtelandsgade 3, Kbh. S.WWW kvarterhuset. kk.dk.Turen går til RomTivolis næste koncert i rækken af klassiske sommerkoncerter finder sted søndag. Denne gang skal publikum på en »musikalsk rejse til Italien« med dirigent Giancarlo Andretta, mezzosopran Andrea Pellegrini og Tivoli Copenhagen Phil. På programmet er musik af Ottorino Respighi, Pierangelo Valtinoni og Nino Rota, blandt andet kan man nyde sidstnævntes musik fra Federico Fellinis film ' La Strada' fra 1954 og italiensk vokalmusik.Entré: 175-345 kr.Kl. 15. Tivolis Koncertsal, Vesterbrogade 3, Kbh. V.WWW tivoli.dk.MANDAG 4. SEPTEMBERSangprofessoren træder til Mandag aften er der tiltrædelseskoncert for sangprofessor og mezzosopran Helene Gjerris, der får selskab på scenen af Figura Ensemble, harpenist Tine Rehling samt studerende fra Det Kongelige Danske Musikkonservatorium.Helene Gjerris, der er uddannet fra konservatoriet i København i 1997, synger denne aften blandt andet sange fra Luciano Berios ' Folk Songs', fra George Crumbs ' Night of the four Moons' samt musik af Peter Fuglsang, Rasmus Zwicki og Jesper Egelund, alle med tekster af Ursula Andkjær Olsen, fra Figura Ensemble-forestillingen ' Kabaret'.Fri entré.Kl. 19.30. Konservatoriets Koncertsal, Julius Thomsens Gade 1, Frb.WWW dkdm.dk.Musikken flyver og fløjter»Fuglefløjt fra blandt andet nattergalen, gøgen og stillidsen« og de værker, der siden 1300-tallet har været inspireret og fascineret af fuglenes sang er i centrum, når orkestret Concerto Copenhagen under musikalsk ledelse af Lars Ulrik Mortensen mandag giver koncert i Garnisonskirken i København. Programmet består eksempelvis af ' Foråret' fra Antonio Vivaldis ' De Fire Årstider', ' Il Gardellino', på dansk ' Stillidsen', fra Vivaldis ' Koncert i D-dur' samt Ottorino Respighi og K. Aa. Rasmussens ' Gli uccelli' eller ' Fuglene'.Entré: 200 kr.Kl. 20. Garnisonskirken, Sankt Annæ Plads 4, Kbh. K.WWW coco.dk.TIRSDAG 5. SEPTEMBERNy sæson i koncertforeningen Nordic String Quartet åbner sæsonen i Østerbro Koncertforening. Sæsonåbningen byder blandt andet på Wolfgang Amadeus Mozarts ' Strygekvartet nr. 3 i G-dur', Andrea Tarrodis ' Strygekvartet nr. 2' og Felix Mendelssohn-Bartholdys ' Oktet for strygere, op. 20'.Entré: 90-150 kr.Kl. 19.30. Unitarernes Hus, Dag Hammarskjölds Allé 30, Kbh. Ø.WWW koncertforening.dk.ONSDAG 6. SEPTEMBEROnsdagskoncert Ugens onsdagskoncert finder sted på Biblioteket Rentemestervej. Her vil accordeonist Hanzi Wang, Jevgenija Frolova på bratsch og pianist Kristina Socanski spille værker af Peter Tjajkovskij, Robert Schumann og Tzinzande.Fri entré.Kl. 17. Biblioteket Rentemestervej, Rentemestervej 76, Kbh. NV.WWW dkdm.dk.Marie Louise Lind debutererDer er Ludvig van Beethoven, Robert Schumann, Leos Janacek og Joseph Haydn på programmet, når cellisten Marie Louise Lind onsdag debuterer fra Det Kongelige Danske Musikkonservatories solistklasse.Til debutkoncerten medvirker desuden pianist Rikke Sandberg samt et kammerorkester ledet af Theresa la Cour.Fri entré.Kl. 19.30. Konservatoriets Koncertsal, Julius Thomsens Gade 1, Frb.WWW dkdm.dk.International sommerkoncertFor anden gang denne sommer inviterer Sct. Matthæus Kirke til kirkens række af internationale sommerkoncerter, der i år markerer 200-året for komponist Niels W. Gades fødsel samt 500-året for Reformationen.Ved koncerten onsdag kan man opleve kirkens organist Philip Schmidt-Madsen, som spiller musik af Gade selv samt værker af Rued Langgaard og Felix Mendelssohn-Bartholdy.Fri entré.Kl. 19.30. Sct. Matthæus Kirke, Matthæusgade 31, Kbh. V.WWW vesterbrosogn.dk.Romantik på DiamantenDen Danske Strygekvartet, der er nomineret til Nordisk Råds musikpris 2017, og Ensemble MidtVests strygekvartet spiller Niels W. Gades ' Strygeoktet, F-dur, op. 17' og ' Strygekvartet i e-mol' samt Felix Mendelssohn-Bartholdys ' Strygeoktet i Es-dur, op.20', når de to strygekvartetter giver koncert i Dronningesalen på Det Kongelige Bibliotek. Før koncerten er der introduktion i Karen Blixen Salen ved seniorforsker Niels Bo Foltmann.Entré: 70-165 kr.Kl. 20. Dronningesalen, Det Kongelige Bibliotek, Søren Kierkegaards Plads 1, Kbh. K.WWW kb.dk.TORSDAG 7. SEPTEMBERMusik fra guldalderen De fløjte-og klaverstuderende fra Det Kongelige Danske Musikkonservatorium under ledelse af docent Toke Lund Christiansen spiller musik fra Friedrich Kuhlaus ' Elverhøj' og værker af C. E. F. Weyse og Frederik Frölich, alle komponister, der kom i Knud og Kamma Rahbeks hjem Bakkehuset, hvor koncerten også foregår.Entré: 40-50 kr.Kl. 17. Bakkehusmuseet, Rahbeks Allé 23, Frb.WWW dkdm.dk.Små stykker af Carl NielsenI Emdrup Kirke spiller Korsvejskirkens organist, Ole Reuss Schmidt, torsdag aften Carl Nielsens 29 små orgelstykker, som han komponerede i 1929. Organisten spiller dem alle og fortæller undervejs om Carl Nielsen.Fri entré.Kl. 19.30. Emdrup Kirke, Ved Vigen 7-9, Kbh. NV.WWW emdrupkirke.dk.Kapelkoncert i Holmens KirkeMezzosopran Hanne Marie le Fevre er i front torsdag, når der er kapelkoncert med Holmens Barokensemble i Holmens Kirke. Koncertmester er Jesenka Balic Zunicm Jakob Lorentzen medvirker på cembalo, og på programmet er værker af Henry Purcell, Johann Sebastian Bach, Antonio Vivaldi og Niels W. Gade.Fri entré.Kl. 20.30. Holmens Kirkes Store Kapelsal, Holmens Kanal 21, Kbh. K.WWW holmenskirke.dk.malene.jensen@pol.dk 

Kvindernes Bygning. Sådan står der med store hvide bogstaver på det funktionalistiske hus i Niels Hemmingsens Gade 8-10 i det indre København.Men for langt de fleste københavnere er det hus lig med Jazzhouse. For her bag Strøget og lige over for Helligaandskirken har spillestedet Jazzhouse ligget de seneste 25 år som jazzens hjerte.Og nu er en æra forbi. For Jazzhouse har sagt sin lejekontrakt op og rykker efter planen til Nørrebro for at flytte sammen med verdensmusikkens københavnske højborg, Global. De to steder vil fremover få fælles spillested i hallen, der har navnet VerdensKulturCentret, på Nørre Allé på Nørrebro. Efter planen skal Jazzhouse flytte ind i det nye ' musikalske kraftcenter' 1. januar 2018, såfremt detaljerne i forhandlingerne falder på plads.»Jazzhouse bor privat til leje i dag, og det er ekstremt dyrt. Vi betaler omkring 1 million kroner i husleje årligt. Det er penge, vi hellere vil bruge på at udvikle og præsentere musik, og det er den væsentligste årsag til flytningen«, siger Bjarke Svendsen, der siden 2014, da Jazzhouse og Global indledte et administrativt samarbejde, har været daglig leder begge steder.Det er kultur-og fritidsudvalget under Københavns Kommune, der har truffet afgørelse om, at forvaltningen under Københavns Kommune må indgå i et partnerskab mellem VerdensKulturCentret og Global/Jazzhouse om brugsretten til hallen på Nørre Allé.Flytningen er ikke udtryk for dårligt billetsalg, oplyser Bjarke Svendsen, men for, at Jazzhouse ønsker at bo billigere i en kommunal bygning. Pengene, der bliver sparet på husleje, vil blive investeret i koncerter og indgå i en renovering af VerdensKulturCentret.Fremover vil Jazzhouse også være med til at arrangere jazzkoncerter i andre kulturinstitutioner som såkaldt ' flyvende spillested'.Jazzhouse flytter fra et velfungerende spillested i Indre By til en relativt ukendt hal på Nørrebro. Er det ikke et tab for jazzen? »Vi ser det ikke som et tab, vi ser det som en mulighed for at investere i indhold.Og på en måde flytter vi altså hjem til brugerne. For Jazzhouse sælger i dag 4 billetter på Nørrebro, for hver gang vi sælger 1 i København K. Vi har et ungt publikum, og de er til stede på Nørrebro«, siger Bjarke Svendsen.Vil I kunne skabe tilsvarende intime koncertoplevelser i en hal på Nørrebro, som I har opdyrket gennem 25 år i Niels Hemmingsens Gade? »For mange vil dette selvfølgelig være en omstilling. Men det er altså musikken, der betyder noget, når folk indløser billetter, ikke rammerne. Man går heller ikke i Det Kongelige Teater alene for at gå i Det Kongelige Teater. Man indløser billet til en forestilling, man er interesseret i«. Det er ikke et synspunkt, der vækker genklang hos Cim Meyer, som er redaktør på tidsskriftet Jazz Special. Han mener, at rammerne og miljøet omkring musikken er afgørende for et spillested.»Det er jo det, enhver seriøs kulturarbejder arbejder benhårdt på at opnå: en ånd omkring stedet, som folk genkender og vender tilbage til«, siger han: »Og er det ikke et ret kedeligt sted, Jazzhouse flytter til - nærmest en gymnastiksal?«.En svækkelse af jazzmiljøetCim Meyer har svært ved at tro, at Jazzhouses flytning og fusionen med Global kan blive andet end en yderligere svækkelse af det københavnske jazzmiljø - trods intentionen om at bruge flere penge på selve musikken og på at leje sig ind andre steder i byen. Han mener, at Jazzhouse under Bjarke Svendsens ledelse »mestendels er blevet afviklet som interessant jazzsted«, fordi man har valgt en anden profil som spillested.»Jazzhouse har fået fat i et andet publikum og præsenterer anden musik, og det er sådan set fint nok. Men det er da problematisk, når man nu havde et regionalt genrespecifikt spillested - en højborg for jazzen i København - at den så er blevet snigløbet langsomt. Først mere og mere udvisket, og nu forsvinder stedet så helt fra den vante fysiske lokation. Det er trist og ikke kønt, efter at der er brugt så mange kræfter og midler på at holde Jazzhouse oven vande«. Københavns kulturborgmester, Carl Christian Ebbesen (DF), er til gengæld meget tilfreds med, at Jazzhouse og Global nu skal flytte sammen på Nørrebro.»Det er fantastisk, at det endelig er lykkedes at få denne fusion i gang. Det afgørende er, at vi har fået et større samarbejde mellem Jazzhouse og Global, og at Jazzhouse nu får mulighed for at bruge flere penge på musik og færre penge på mursten«, siger han og understreger, at fusionen er sket efter ønske fra alle involverede parter.Det er det historiske hus Kvindernes Bygning, Jazzhouse fraflytter. Huset blev indviet i 1936 som hotel og restauration Karnappen, der var særlig målrettet kvindelige gæster. Siden har Det Kongelige Kapel haft øverum i bygningen, ligesom Det Kongelige Teaters intimscene, Gråbrødrescenen, havde til huse her før Jazzhouse.Bestyrelsesformand Annemarie Balle modtog Jazzhouses opsigelse af lejekontrakten i søndags.»Det er jo et ikonisk spillested, der forlader bygningen, så det er da trist. Nu håber vi på at kunne genudleje lokalerne til en anden kulturinstitution«, siger hun.gudrun.marie.schmidt@pol.dk Fakta: FAKTAJazzhouse/GlobalBegge spillesteder opererer i dag under statens aftale om regionale spillesteder.Jazzhouse skal præsentere 190 koncerter årligt, Global skal præsentere 121. Det antal vil ikke ændre sig.
JAZZ For at spare husleje flytter det ikoniske spillested efter planen sammen med spillestedet Global i VerdensKulturCentret på Nørrebro.
De første tre udlændinge bliver vækket på det øverste trin af den brede trappe op til Københavns Byret.»Go' morgen, det er politiet. I skal vågne«, siger civilbetjenten.En medbragt tolk oversætter til rumænsk.»Hvis I venligst vil tage jeres tøj på, så skal I med os. Klokken er 5.50, og I er anholdt«, fortsætter betjenten på dansk.De tre mænd forsøger forbløffet og søvndrukkent at få hold på situation og ejendele, men ender i stedet med at tænde cigaretter.Indre By i København er mennesketom.En enkelt cafeejer tørrer regnvand af sine udendørsstole, og Udlændingekontrolsektionen i Københavns Politi er i gang med en aktion mod udenlandske tilrejsende og gadesovere.Den operative leder af morgenens aktion vurderer situationen og fastslår, at de tre overnattende mænd ved byretten udgør en utryghedsskabende lejr. Derfor skal mændene med på politistationen og registreres.De har sovet på papstykker med tæpper over sig. De har madvarer og bagage, og der er tydeligvis urineret på trappen.»I skal med på stationen, og det er, fordi I har overnattet. Så hvis I vil samle jeres ting sammen, og hvis I så også lige viser mig jeres id-kort, tak«, fortsætter betjenten.Mændene finder dokumenter frem. De er rumænere. En af dem, i sorte træningsbukser og sort læderjakke, folder pap sammen og lægger det til side.Regeringen indførte fra april nye regler, som giver politiet mulighed for at rydde såkaldt utryghedsskabende lejre på byernes pladser, afveje og parker. Udspillet kommer på baggrund af en heftig debat om primært tilrejsende romaer.Københavns overborgmester mener, at problemerne med »fattige europæiske migranter« i hovedstaden nu er så stort, at regeringen må træde til med hjælp, og politiet har modtaget flere anmeldelser fra borgerne.Det har ført til flere aktioner og øget indsats i hovedstaden, forklarer Udlændingesektionens leder, vicepolitiinspektør Jakob Søndergaard.Alene i år har Københavns Politi ryddet 29 lejre, rejst 129 sigtelser og udvist 14 personer.De næste er under broenDe tre rumænere bliver samlet op af en transportvogn. Betjentene får melding om, at der er observeret flere overnattende i den nærliggende Ørstedsparken.Her finder de syv personer - alle mænd - i tørvejr og i tung morgensøvn på fladmaste madrasser under parkens bro.»Go' morgen, det er politiet«, lyder det igen via tolken fra en kvindelig betjent.Mændene, der alle har rumænske idkort, finder halvvåde strømper frem, banker dem mod bukserne og tager sko på. Mere velklædte end de tre fra byretten.Ligner ikke typiske flaskesamlere.En af dem sigtes senere for tricktyveri og et indbrud i 2012.Politiet tager fotos af de anholdte og lejren med deres telefoner. En rumæner brokker sig.»Da vi fik bank af nogle danskere her forleden, var der ikke nogen, der tog billeder«, siger han.En anden, en 60-årig mand i hvid Tshirt og vindjakke, hedder Dan Nicusior. Han kommer fra Gorj i Rumænien og vil gerne fortælle.»Jeg er ankommet for en uge siden.Med bus. Jeg har tænkt mig at samle flasker.Jeg vil gerne tjene penge til en lejlighed og nogle nye tænder«, siger han og viser med fingrene ind til et hul i tandrækken.Han har ikke været i Danmark før, forklarer han, og indtil videre har han sovet rundtomkring i parkerne. Under visitationen finder betjentene to knive på ham.Politiet beder mændene sætte sig ind i transportbussen med besked om at huske at spænde sikkerhedsselen. Tonen er rolig og venlig. Alle ved, at udenlandske rejsende er et ømtåleligt politisk emne. I Udlændingekontrolsektionen er det en del af arbejdet at optræde høfligt og etisk korrekt over for udenlandske borgere, understreger sektionens leder.Tilbage i lejren ligger et par solbriller.Tasker med tøj, sko, madrasser og nogle dåseøl.Iden næste park, Østre Anlæg, ligger en lille polsk mand krøllet sammen i et legehus.Som et henkastet stykke tøj.Med nedslået blik står han op og ruller sovepose sammen, da Udlændingekontrollen vækker ham. Manden, som hedder Robert, taler kun polsk. Hans id-kort ligger et andet sted, får han forklaret.En af betjentene ringer til vagtcentralen og bestiller en tolk, som kort efter melder sig på telefonen.»Vil du forklare Robert, at vi tager ham med på stationen, for vi skal have fastlagt hans identitet«, siger betjenten.Hun undrer sig over, at Robert ryster på hænderne og spørger via tolken i telefonen, om han har et misbrug? Eller om han er syg? Nej, Robert drikker kun en øl en gang imellem, forklarer han.»Det har også været en træls og våd nat«, siger betjenten.Så går de af sted mod politiets biler.De operative betjente vil helst optræde anonymt, men udlændingesektionens leder, Jakob Søndergaard, forklarer, at de altid benytter tolke under aktionerne.»Vi vil gerne kunne forklare de udenlandske borgere, hvorfor vi anholder dem, og det betyder faktisk, at vi meget sjældent oplever nogen problemer med dem«, siger vicepolitiinspektøren.Ved en affaldsbeholder lader Robert en Netto-pose med flasker dumpe ned i hullet.Tilbage på politistationen på Amager skal de anholdte gennem afhøringer og fingeraftryk.Hurtigt overblik over anholdteUdlændingekontrollen har specialiseret sin indsats. Betjentene kan sende fotos af id-kort til kolleger, som under aktionen tjekker oplysninger i Udlændingestyrelsens register og i sektionens egne data.Det betyder, at betjentene hurtigt kan få overblik over personernes historik. Er de efterlyste, udvist af landet, eller har de arbejdstilladelse? Registeret viser, at en af de anholdte under broen er mistænkt for tricktyveri og efterlyst for et indbrud i Danmark tilbage i 2012.Han bliver afhørt og erkender hæleri.Ifølge Udlændingekontrollens leder, Jakob Søndergaard, betyder den specialiserede sagsbehandling, at de anholdte hurtigere får afklaret deres sager.»Når vi anholder, skal processen være så hurtig og skånsom som mulig«, siger han.I alt 12 personer bliver efter fredagens aktion sigtet efter regeringens nye bestemmelser.De kan se frem til en bøde.1 person, Robert, er sigtet efter bestemmelserne om overnatning.9 af de anholdte bliver løsladt.3 af sagerne blev i går forelagt Udlændingestyrelsen, som besluttede, at der er grundlag for udvisning.frank.hvilsom@pol.dk .Jeg har tænkt mig at samle flasker.Jeg vil gerne tjene penge til en lejlighed og nogle nye tænder Dan Nicusior, gadesover.
Politirazzia Anmeldelser fra borgerne har ført til flere aktioner mod udenlandske tilrejsende og gadesovere, siger Københavns Politi. I går blev 13 personer vækket af politiet.
Rundt omkring i København udgør store grå og grønne betonklodser den mest synlige del af dansk politis øgede terrorberedskab, der fortsat er forhøjet efter angrebet i Manchester i sidste uge.De ligger ved indgange til pladser og gader, hvor mange mennesker er forsamlet. Nyhavn, Strøget og Rådhuspladsen.Betonklodserne skal beskytte store menneskemængder mod køretøjer i høj fart, som man de seneste år har oplevet i Nice, Berlin, Stockholm og London.Senest satte politiet flere betonklodser op i anledningen af Copenhagen Marathon, og det samme ser vi overalt i Europa. Nogle kalder det anti-terrorarkitektur, andre ' Urban fortressing'. Det forklarer professor Ole B. Jensen fra Aalborg Universitet.»Vi ser i disse år en militarisering af byens rum. Et tegn på den ' bymæssige oprustning' er de mange antiterrorsikringer i form af betonklodser og spærringer, der indtager byrummene for tiden.« Betonklodserne har allerede fået en del omtale, blandt andet i Berlingske under overskriften »Betonklodserne på Strøget kan ikke stoppe en Fiat Punto, der kører otte km/ t«. Til det siger ledende politiinspektør i Københavns politi Peter Dahl: »En del eksperter og pensionerede ingeniører har været ude og sige, at de her betonklodser ikke kan holde en 14 ton lastbil. Men vi har overhovedet ikke haft intentioner om at lave afspærringer af Indre By. Formålet er at få bilerne ned i fart og sørge for, at en påkørsel af betonklodserne vil lave larm, så dem på den anden side har mulighed for at kigge op og måske undslippe, hvis der skulle komme en lastbil høvlende.«.Klodserne er midlertidigeTil spørgsmålet om antallet af betonklodser svarer politiet af sikkerhedsmæssige årsager: »Nok«. De fleste er midlertidige og flyttes rundt alt efter, hvor der er store menneskemængder - som for eksempel julemarkeder i december.- Hvorfor er der ikke for eksempel ved Nyhavn opsat mere permanente og modstandsdygtige klodser? »Hvor skal vi så starte og slutte, hvis vi i København skal lave permanente afspærringer? Et stort busstoppested på Vesterbrogade? En lang kø foran et supermarked? Listen er uendelig.Så vi har været nødt til at se på, hvad vi kan gøre de steder, hvor mange mennesker er forsamlet. Vi har jo også en infrastruktur, der skal fungere, skraldebiler, der skal tømmes, brandbiler, der skal kunne komme frem. Det er hele tiden en afvejning af, hvad der er nødvendigt,« siger Peter Dahl.Betonklodserne er dermed blevet et manifest udtryk for et dilemma, som alle europæiske byer står med i håndteringen af terrorberedskabet.Det siger Martin Trandberg Jensen, der er adjunkt ved Aalborg Universitet og netop gået i gang med et forskningsprojekt om betonklodserne, byrummet og sikkerheden i København sammen med Ole B. Jensen.»Introduktionen af betonblokke i byrummet har synliggjort behovet for en offentlig debat om, hvor vi som brugere og beboere i København vil hen med anti-terrorarkitekturen. De fleste er enige om, at man kan bruge dem som midlertidige løsninger, men skal de være af mere permanent karakter, må vi forestille os, hvordan de på bedre vis kan afspejle byrummets eksisterende praksisser, erhvervsbehov og myndighedernes krav.« Et eksempel på en løsning findes foran Tivoli, hvor tre klodser er belagt med træ og pyntet med blomsterkummer.Overborgmester i Københavns Kommune Frank Jensen (S) har endnu ikke lagt sig helt fast på et synspunkt om fremtidens betonklodser i København: »Efter angrebet i Berlin fik vi blandt andet sat midlertidige betonklodser op ved Strøget, og vi er nu i dialog med politiet om at udvikle en samlet model for, hvordan byen i fremtiden kan terrorsikres.Hvis politiet vurderer, at terrorsikring skal være en fast del af vores byrum, vil jeg arbejde stærkt for en løsning, der falder naturligt ind i omgivelserne,« skriver han i en mail til Information.Til det svarer politiinspektør Peter Dahl: »Jeg er selv københavner og synes, at det ser både trist og kedeligt ud, at der står de her betonklodser i byen. Hvis vi lander på, at der skal være en form for permanente sikringer, har jeg da et håb om, at vi kan finde løsninger på det sammen med kommunen. Om det så er blomsterkummer i beton eller hvad.«.tint@information.dk Fakta: FAKTATerrorarkitektur i EuropaFlere steder i Europa - mest manifest i Storbritannien - er forskellige former for betonklodser sat op som anti-terrorinterventioner. Begrebet for den slags er ' Hostile Vehicle Mitigration (HVM)', der skal forhindre ' fjendtlige køretøjer'. Der findes sågar en international standard for betonelementerne kaldet ' PAS 86'.Eksempler på antiterrorarkitektur:Pullerter. En metalstolpe monteret med armering og beton under jorden.Pullerten er en klassiker, som bruges til at sikre, at biler ikke kan køre tæt på en bygning. De findes foran Christiansborg, og i London findes den i versioner med ornamenteringer, så de ligner gammeldags lygtepæle og på den måde falder ind i bybilledet.Sikrede glasfacader. Facader af glas kan sikres enten med eksplosionshæmmende glas eller almindeligt glas belagt med film. Filmen bevirker, at ruden ved en eksplosion ikke kan splintre og dermed skade forbipasserende, hvilket skete ved angrebet på Justitsministeriet og statsministerens kontorer i Oslo i 2011. Bænke og blomsterkummer. Findes i forskellige materialer og typer, men fælles for dem er, at de ligner, men ikke bare er bænke og blomsterkummer.De er ofte fastgjort til beton og armering under jorden. Dobbelte facader. Det yderste lag af facaden er bygget til at blive trykket ind, og det kan dermed tage en del af trykket for resten af bygningen ved en eksplosion. Findes blandt andet på ambassader. Terræn. Udnyttelse af landskabet er en udbredt måde at sikre bygninger. I forbindelse med byggeriet af den nye multiarena Royal Arena i København er arenaen placeret, så man skal op af nogle trapper for at komme hen til bygningen, mens den nybyggede krigsforbryderdomstol i Haag er omgivet af vand, der ligesom middelalderens voldgrave besværliggør adgangen. Kilde: Sikringsvirksomheden Howeni, Otto Lerche Kristiansen.
Frygten for angreb i storbyer er igen aktuel efter angrebet i Manchester, og vi beskytter os på bedste beskub i de danske byer - mest manifest med betonklodser ved store menneskemængder. Balancen mellem åbenhed og sikkerhed er svær, og hverken kommune eller politi har lagt sig fast på en fremtidsløsning.
II år har AOK fundet 95 nominerede i 19 kategorier. Brugerne har tippet os om favoritterne, og Byens Bedste-juryen har udvalgt de nominerede. I år har vi rystet posen en smule. Vi har indført, at Byens Bedste-juryen også har en stemme i kapløbet. Juryens stemmer tæller 50 procent i den endelige afgørelse. Byens Bedste hylder de ildsjæle og iværksættere, der sørger for at københavnerne kan hygge sig, når de holder fri.Byen er spækket med kulturelle tilbud og muligheder for både børnefamilier, unge og ældre, hvad enten man er til gastronomiske oplevelser eller en tur ud i byens rum. På AOK værdsætter vi også mangfoldigheden, så der er plads til både de store spillere og de små startups. Hvert år hædrer vi det forgangne års bedste steder og dem, der twistede den bedst i det seneste år. Her er plads til både spritnye foretagender og garvede veteraner. Hvert år tilpasser vi konkurrencen, så der bliver plads til nye tendenser. Nogle kategorier får en pause, mens andre udvikles og bliver en naturlig del af Byens Bedste. I år kan man finde den nye kategori Byens Bedste Street Food, der omfavner den fremadstormende gademad, food trucks og markeder i København. I år er det 17. gang, Byens Bedste-priserne uddeles. I 2007, da konkurrencen løb af stablen, var der hele 40 forskellige kategorier. Her kunne man hygge sig med så spændende kategorier som Byens Bedste Legeplads for drengerøve, Byens Bedste Flirtested og Byens Bedste Udsigt.Her får du et overblik over de nominerede, og du kan smutte ind på aok.dk/ byensbedste17 og afgive dine stemmer. Det er ganske nemt.Du er også samtidig inviteret til Byens Bedste Fest, hvor vi fejrer alle vinderne med musik og underholdning.Festen foregår i Kødbyen på Kødbyens Mad &amp; Marked 10.juni. Mere info følger på AOK. dk.Afstemningen slutter 27. maj.Stahlschmidtred@aok.dk På aok.dk/ byensbedste17 kan du afgive dine stemmer.Sidste dag er 28. maj.Fakta: Byens Bedste 2017Byens Bedste GastronomiGeranium Trestjernet Michelin i Parken Alchemist 45 retters i molekylær magi.Studio The Standards Michelin-perle.Mielcke &amp; Hurtigkarl Legesygt køkken på Frederiksberg.Kadeau Bornholmsk Michelin i Kbh.Byens Bedste Nye RestaurantBrace Italiensk og nordisk smelter sammen.Spontan Kreativt køkken på hip ølbar.Cicchetti Delikate snacks på italiensk.108 Nomas nye Michelin-lillebror.VeVe Vildt vegetarisk verdenskøkken.Byens Bedste På BudgetEl Nacional Alt det bedste fra Sydamerika.Grisen Moderne svinekød på grillbar-facon.Madklubben Nørrebro Klassikere med mellemøstligt twist.Kiin Kiin Bao Bao Designperle med dampede boller.Mes Luksusmad som alle har råd til.Byens Bedste Street FoodDistrict Tonkin Sandwich-perle fra Vietnam.Hija de Sanchez Mexicansk gademad i Kødbyen.Hooked Food-truck med alt godt fra havet.Kuma Traditionel gademad fra Japan.Slurp Ramen Joint Hjemmelavede nudler med smag.Byens Bedste BurgerCock's &amp; Cows Klassisk københavner-yndling.Gasoline Grill En af verdens 27 bedste burgere.Byens Bedste TakeawayHomemate Fine færdigretter til ovnen.Curry Nation Krydrede favoritter fra Asien.Wedofood Bland din egen salat med god smag.Chicks by Chicks Skøn økologisk rôtisserie kylling.Hav2Go Friske fiskeretter fra Torvehallerne.Byens Bedste CaféSocial Sundt og glutenfrit ved Søerne.California Kitchen Sunde fast-food bowls på Nørrebro.Livingstone Hip »hapse-mad« ved Søerne.Souls Bæredygtig oase på Østerbro.Sidecar Dejligt dase-sted på Nørrebro.Byens Bedste Brunch/ morgenmadMad &amp; Kaffe Mix din egen hippe morgenmad.Mash Det er aldrig for tidligt til bearnaise.D'Angleterre Ekstravagant start på dagen.Fars Dreng Afslappet stemning i Indre By.Neighbourhood Økologisk morgenmadspizza.Byens Bedste CocktailbarBrønnum 400 kvm luksus på Kongens Nytorv.Curfew Suveræn klassisk speakeasy-stil.Helium Elegant og eksklusivt i Bredgade Mash Penthouse Cocktails med udsigt på 12. etage.Duck and cover 50er-design-nostalgi i kælderen.Byens Bedste Søde SagerAmerican Pie Tunge tærter på amerikansk.Guilty Små kunstværker med smuk smag.Istid Is lavet med flydende nitrogen.Nicecream Vegansk øko-is på den lækre måde.Social Foodies Chokolade med god samvittighed.Jagger Fastfood-deluxe fra Rasmus Oubæk.Sliders Delikat miniudgave ved Søerne.YoBurger Simpel og ingen dikkedarer.Byens Bedste AOK-prisenWestMarket Byens nye madkarked på Vesterbro.GoBoat Miljøvenlig sejltur i havnen.Verdenshjørnet Madmarked der samler kulturer.Frost Festival Sætter kunsten ud på gadeplan.Copenhagen Dining Week Gourmet-kvalitet til gode priser.Byens Bedste MusikoplevelseCopenhell Hård rock på Refshaleøen.Vega Musikkens Hus på Vesterbro.Nemolands Søndagskoncerter Gratis koncerter på Christiania.Jazzhouse Klassiker med meget mere end jazz.Sigurdsgade 39 Festligt spillested på Nørrebro.Byens Bedste SceneCopenhagen Improv Comedy Første scene til improviseret teater.Eventyrteatret Teater på børnenes præmisser.Besttellers Scenen er skabt til historiefortælling.Skuespilhuset Skuespillets superliga.Republique Nyskabende teater med et twist.Byens Bedste KunstoplevelseCopenhagen Contemporary Internationalt format på Papirøen.Ordrupgaard Klassisk museum med fed park.Kunsthal Charlottenborg Flagrende festligt samtidskunst.Cisternerne En oplevelse under jorden.VESS Ungt galleri helt fremme i skoene.Byens Bedste ØlbarBrus Bryggeriet To Øls nye hippe bar.Haven Ny bar på The Standard.Taphouse 60 fadølshaner med gyldne dråber.Brewers Inc.Få din egen mikrobryg på kortet.RBABARRAB Ny hipster-ølbar på Vesterbro.Byens Bedste KvindemodeVeras Bæredygtigt modekoncept.Norse Projects Minimalistisk og skandinavisk.Project 4 Mode-pusheren i Pisserenden.&amp; Other Stories H&amp;M's sprælske kvalitets lillesøster.River &amp; Raven Alt til en bæredygtig livsstil.Byens Bedste HerremodeHerrernes Magasin Jakkesæt i alle afskygninger.Packyard Klassisk outdoor-inspireret stil.Soulland Dansk design med international vibe.Goods Lækkert brand-mix på Østerbro W19 Nye mærker i Istedgade.Byens Bedste For BørnExperimentarium Videnskab på den fede måde.Game Gadeidræt hvor alle kan være med.Bakken Forlystelser der ikke ruinerer dig.Cinemateket Film og leg i børnehøjde.Cirkusmuseet Gøgl, artisteri og udstilling.Byens Bedste Urbane Initiativ (sponsoreret)Havneringen Binder havnen sammen.Konditaget Lüders Unik udnyttelse af byrum.Urban Rigger Fremtidens bolig på vand.Space 10 Hvordan skal vi bo i 2025? Bycyklen Kom grønt rundt i byen.
Det er ikke kun franskmændene, der skal stemme i disse tider. Du har mulighed for at stemme på dine københavnerfavoritter, når vi kårer Byens Bedste 2017.
Hvorfor skal vi mødes her i Pisserenden?»Jeg har kontor her i Pisserenden, så det er her, jeg bruger det meste af min tid.Det var også her, jeg studerede på jurastudiet, og det at have sin daglige gang i Indre By er et kæmpe privilegium. Jeg er glad for, at jeg nåede at få min tid, inden det juridiske fakultet rykkede til KUA«.Hvor får man den bedste kaffe?»Det gør man på Risteriet i Studiestræde.Da jeg var studerende, var jeg her hver dag, og man kunne købe en god kop filterkaffe for 10 kroner. I eksamensperioden var jeg der fem gange om dagen, så der var ramaskrig, da de satte prisen op til 12 kroner«.Hvor går du hen og hører musik?»Min allerstærkeste musikalske oplevelse har været på Stengade 30, hvor jeg så Elzhi. Jeg tror, der stod 10 mennesker på scenen, der lavede et cover af rapperen Nas' ' Illmatic'. Det var et fuldstændig fabelagtigt miks af hiphop og orkesterjazz.De stod lige foran mig, og på sådan et sted er man jo i fysisk øjenhøjde med kunstnerne. Jeg har slet ikke lyst til at skulle ud til det der Royal Arena. Hvis du skal bruge en storskærm for at se artisten, er du nok et for stort sted. Jeg har engang været til en koncert i Parken med Justin Timberlake, og det var alt for stort, selv om det var en god koncert«.Hvad er dit hadested i København?»Strøget. Det her lyder helt forfærdeligt, men folk går så langsomt på Strøget, og de fleste butikker findes også andre steder.Efter at jeg har fået barn, er jeg blevet sådan en forfærdelig praktisk forælder, så vi går i et center, hvor der er en food court, man behøver ikke fryse, og der er mere overskueligt og praktisk. Men mange af bygningerne på Strøget er virkelig smukke, og der er ikke noget andet sted i Danmark, der minder om det. Ikke engang Strøget i Aarhus. Så jeg kan egentlig godt lide det, når der ikke er andre mennesker. Generelt i København skal man huske at kigge op. Det lærte jeg af min gamle dansklærer på gymnasiet.Der er så meget historie i vores by, og ofte oven over, hvor vi lige kigger«.Hvor lugter der værst?»På Nørreport Station lørdag morgen.Føj for helvede. Det er en blanding af tis, bræk og sprut. Det er duften af en virkelig led fest, hvor gæsterne ikke kan styre deres alkoholindtag. Jeg arbejdede på café og skulle møde lørdag morgen klokken halv 7, og det var forfærdeligt at komme der om morgenen. Det er jo der, hvor folk virkelig brækker sig og pisser på vej hjem, og der er ikke noget værre end bræk i en elevator, foran en opgang eller i togene«.Hvilken årstid synes du bedst om i byen?»Der er ikke noget i hele verden, der kan måle sig med en sommerdag i København.Når det er rigtig sommer i København, har jeg ikke lyst til at rejse nogen steder hen. Vi ser sgu bedre ud, og Studiestræde ville være proppet, hvis det var sommer lige nu. Folk er sødere, og vi kan bedre overskue det hele. Man længes efter sommeren, det sekund den er væk. Det er så ubarmhjertigt, fordi den er her så sjældent og i så kort tid«.Hvad er dit yndlingskvarter?»Jeg føler mig mest hjemme på Nørrebro.Det er den absolut mest inkluderende og diverse bydel i Danmark. Der er plads til, at man kan være, som man gerne vil være, og det er dejligt, at der er flere og flere, der har fået øjnene op for alt det gode, som Nørrebro er. Men der kan godt være en misforstået oplevelse af mangfoldighed. Det er blevet hipt at bo på Nørrebro, men hvor mange af jer gad bo der for 10 år siden, hvor det var alt andet end hipt? Det er jo rigtig få børn, der går i lokale folkeskoler på Nørrebro, men du kan ikke bare bo der og have dit liv udenfor. Man skal gøre sig nogle overvejelser om, hvordan man vil passe på sin bydel«.Hvis du fik en stor pose penge, hvad ville du så forandre i byen?»Jeg ville gerne have flere ordentlige legepladser.Jeg gider ikke at være bange for, at min søn falder ned og brækker nakken. Det betyder virkelig meget for de fleste børnefamilier at have en legeplads eller en græsplæne lige rundt om hjørnet. Et godt klatrestativ er nogle gange det eneste, der skal til«.Hvornår kan du blive allermest irriteret på København?»Når jeg ikke bliver respekteret som cyklist.Vi kunne godt have mere omtanke for hinanden, og efter at jeg er blevet kørt ned nogle gange, er jeg blevet utrolig opmærksom på alle biler. Jeg har lige købt en oppustelig cykelhjelm. Der skal så lidt til, før det går galt, og jeg har i hvert fald set min andel af uheld«.perry.jensen@pol.dk 
Kvindekampsdebattør og jurist Natasha al-Hariri vil have ordentlige legepladser og hader at se koncerter på storskærm i Parken.
Ind over os er den kommet væltende, skammen og udskamningen, jævnligt i fuld offentlighed, som en ny tids tugt og selvtugt. Efter frigørelsen, som 68erne brystede sig af, men som de og efterfølgende generationer viste sig ikke helt at kunne håndtere, kom skammen tilbage som en boomerang. Nu skal man skamme sig, eller man udskammer andre, hvis de ikke af egen selvpiskende ufri vilje skammer sig nok.Længe har vi levet i det, man vel godt uden at være snerpet kan tillade sig at kalde skamløshedens tid.En slags degeneret og forvrænget udgave af frigørelsen, der bragte gode ting med sig, men også en depraveret skyggeside.En voldsom seksualisering i det offentlige rum.Indre byer, der hver weekend ligner Sunny Beach med knuste flasker og døddrukken ungdom, der brækker sig i lårtykke stråler overalt. Skamløs grænseløshed på sociale medier, hævnporno og digitale krænkelser i et omfang, så man pludselig kan sigte 1.000 unge danskere på én gang.En kultur med grænseoverskridelsen som drivkraft; en amerikansk præsident, der gerne vil bruge sin position til at »grab them by the pussy«. På et tidspunkt måtte modreaktionen ske. Så kom skammen. Helt frem i titlen på en norsk TV-serie, der fangede en tidsånd og fik global succes derved.Skam og god, gammeldags protestantisk skyld er ikke nødvendigvis af det onde. Den lille skam er en adfærdsregulator for de fleste, en civilisationsmarkør, der differentierer os fra det dyriske. Man opfører sig helst, så man kan se sig selv i spejlet bagefter.Men alt med måde. Både når det gælder den skamløshed, der blev sluppet løs ved frigørelsen. Men også når det gælder den skam, der følger med modreaktionen.Piger, ja, voksne kvinder skammer sig over deres kroppe, over ikke at være perfekte, over ikke at kunne leve op til spejlbilleder, forbilleder og retoucherede billeder på de sociale medier, de dækker sig til på stranden og i omklædningsrummene, og ja, på den front følger drengene (skam) med. Det er blevet skamfuldt at være klædt af til skindet, for så er man reduceret til bare sit bare uiscenesatte selv, og på få år er det gået fra noget frigørende til at være selve skammens grundstof: Skammen over at være den, man er.Drenge og mænd skal også skamme sig, for de er bærere af nedarvede patriarkalske strukturer og tilhører det køn, der altovervejende leverer krænkelserne og aggressiviteten og volden, og når kvinder over hele verden via # MeToo-bevægelsen søger at frigøre sig fra skammen ved ikke at blive respekteret af mænd, så er skammen omvendt aldrig mere end endnu en udskammende social mediestorm borte, skammen som køn over at være netop det køn, alt det # MeToo på så forløsende vis kan gøre mennesker fri af.Derfor slår # MeToo så præcist ned netop her i skamløshedens og skammens tid: Den kan befri både kvinder og mænd fra magtmisbrugets skammelige åg, men håndteret forkert kan skammen blot vende, og kvinders frigørelse fra den hensætte mænd i en grundfæstet fælles følelse af skam uden appelmulighed foran udskamningens standret. Derfor er # MeToo dobbelt vigtig som markør: Frisætningen er afgørende og skal ikke skammes ud. Og administrationen af den magt, # MeToo har givet, er også afgørende og må ikke medføre kollektiv udskamning.Derfor må skammen og udskamningen tøjles.Helst bedre end det lykkedes at håndtere skamløsheden.For mennesker kan ikke vokse, trives, skinne og gøre alle de enorme forskelle, stærke mennesker kan præstere, hvis det sker på en grundfæstet følelse af skam. Vi dør indeni, hvis vi ender med billedligt talt at måtte definere os enten som krænkede ofre, der ruller sammen i et hjørne i skam, eller som privilegieblinde svin, der bør skamme sig over den manglende selvindsigt i det indlejrede, undertrykkende misbrug af egen magt.Verden er fuld af kodyle idioter i alle lejre, men come on, vi er bedre end det! I alle lejre.Og hvor skammen som stille selvregulering kan være sund, er udskamningen som magtmiddel det sjældent.Vi kan ikke gå og skamme os hele tiden, selv om vi får at vide, at vi burde. Vi kan ikke skamme os, hver gang vi spiser en bøf, fordi køer prutter. Vi kan ikke skamme os, hver gang vi rejser på charterferie, fordi flyvemaskinen belaster klimaet. Vi kan ikke skamme os over at være danske på grund af udlændingelovene, vi kan heller ikke skamme os over at være udlændinge på grund af udlændingelovene.Vi kan ikke skamme os, fordi vi er uperfekte - eller for perfekte.Vi kan ikke skamme os, fordi vi er sorte. Men heller ikke fordi vi er hvide. Vi kan ikke skamme os, fordi vi er mænd. Vi kan heller ikke skamme os, hvis vi er kvinder.Det er for goldt. Det er for (selv) undertrykkende.Men vi kan heller ikke udskamme andre, fordi de ikke er som os. Vi kan ikke udskamme andre, fordi de har mere succes end os. Vi kan ikke udskamme andre, fordi de tilhører en gruppe, vi forbinder med et strukturelt problem.Vi kan ikke udskamme andre, fordi vi føler, de er mere elite end os selv. Vi kan ikke bruge udskamningen som magtmiddel, undertrykkelsen som pressionsmiddel, privilegieløsheden som adgangsbillet til det privilegie at kræve, at andre skammer sig.Det er indlysende, at vi ser en modreaktion mod depravation og skamløshed. Men mennesker sygner hen, hvis de tøjrer sig selv og andre i skammens lænker. Og det må ikke ende sådan, at skammen og udskamningen er det redskab, man mest effektivt griber til for at kunne eksistere i en moderne verden.Det ville ikke blot være forfærdeligt. Det ville i mere end én forstand være en skam.Hvor skammen som stille selvregulering kan være sund, er udskamningen som magtmiddel det sjældent.

En tur i byen blev en øjenåbner for mig, da jeg var 18 år.Jeg gik i gymnasiet i Stenløse og var til julefrokost hos en klassekammerat i hendes fars præstebolig. Jeg var den eneste med arabisk baggrund på gymnasiet og havde altid gjort en dyd ud af at være som de andre og blive en del af flokken.Vi var cirka 15 fra klassen, der tog videre til et diskotek i indre by i København og stod i en lang kø. Stemningen var rigtig god, men det skulle snart ændre sig.Dengang havde jeg hørt historier om indvandrere, der havde svært ved at komme ind på diskoteker, men jeg havde ikke selv oplevet det.Jeg husker, at en dørvagt gik ned langs køen og standsede foran mig og sagde: " Du kan ikke komme ind her." Jeg forstod ikke, hvad der skete, blev ret forvirret og troede ærlig talt, at der måtte være sket en misforståelse.Men vagten stod fast på, at sådan var det bare. Min ven Mikkel opfattede ret hurtigt, hvad der foregik, og blev meget harm på mine vegne og hidsede sig op.Jeg var ret flov over situationen.Jeg ville ikke diskutere det og var også flov over, at en ven tog kampen for mig.Andre begyndte at spørge, hvorfor jeg ikke ville med ind på diskoteket.Jeg havde mest af alt lyst til at gemme mig og forsvinde.Så det gjorde jeg, da ingen så det. Min etnicitet skulle ikke gå ud over de andre. Jeg var pinligt berørt og ked af det.Senere kom raseriet over uretfærdigheden. Jeg grublede over hændelsen hele den weekend og var stadig flov om mandagen i skolen.Det var første gang, at det blev så tydeligt for mig, at jeg ikke var i samme liga som andre danskere. Jeg havde altid forsøgt at være det bedste eksempel af mig selv og lidt til.Jeg havde i mange år holdt mig lidt væk fra andre med anden etnisk baggrund og overkompenseret ved at være særlig omhyggelig med mit danske sprog og med min værdighed. Jeg var undskyldende i udgangspunktet.Men den afvisning foran diskoteket var en påmindelse om, at jeg aldrig helt vil være som alle andre og ikke lige så meget værd. Jeg besluttede, at jeg ville gribe tingene an på en anden måde.E fter gymnasiet identifi-cerede jeg mig meget mere med folk med samme baggrund. Når jeg hørte om diskrimination som det, jeg oplevede, sagde jeg til folk, at de ikke skulle være ofre.Senere, da jeg var journalistpraktikant på DR, lavede jeg et indslag, hvor jeg med skjult kamera gik rundt på forskellige diskoteker og prøvede at komme ind. Jeg fik at vide, at jeg ikke havde det rigtige tøj på eller ikke stod på gæstelisten, mens andre bare strøg lige ind. Jeg gentog eksperimentet senere som fastansat journalist og kunne mærke, at det gavnede mig at bruge raseriet konstruktivt.Den slags diskrimination, jeg oplevede dengang, bliver taget mere seriøst i dag. Men det viser sig også, at få mennesker virkelig kan ødelægge det for mange, når de udtaler sig om nydanskere.Hvis jeg ikke var blevet afvist dengang i gymnasiet, tror jeg ikke, jeg ville være blevet en så aktiv stemme i debatten om minoriteter og diskrimination. Det satte gang i en rejse, jeg har lært utroligt meget af.Jeg lærte, at jeg kan bruge mine oplevelser i mit arbejde, og at man skal bruge sit talent og de midler, man har, til at gøre noget aktivt.Jeg skammer mig ikke længere og står fuldt ud ved min baggrund i dag.krasnik@k.dk Fakta: Abdel Aziz Mahmouds råd til de ungeDu skal aldrig skamme dig over din baggrund, forældre, familie eller ophav. Du har ikke valgt nogle af delene, men det har alt sammen formet dig. Dyk ned i, hvad disse omstændigheder har gjort for din person. Og lær af din (for) historie.Alt det, der skiller dig ud fra de andre, skal du sælge dig selv på. Alt det, som du engang var træt af eller flov over, vil en dag åbne døre for dig. Indse det så hurtigt, du kan. Elsk forskelligheden - både i dig selv og andre.Den bedste investering i dig selv er ordentlighed.Det kan nemlig betale sig. Ordentlige mennesker oser så meget af overskud, at det åbner en masse døre.Behagelige mennesker kommer langt. Dumme mennesker kommer alene.Abdel Aziz MahmoudFødt i 1983 i Abu Dhabi af palæstinensiske forældre.Kom som toårig fra Libanon til Danmark. Uddannet journalist fra Danmarks Journalisthøjskole i 2007. Har tidligere været vært og reporter hos DR og arbejdet for Nordisk Film. Er også kendt som debattør, især om integrationsspørgsmål, og udgav i 2016 bogen " Hvor taler du flot dansk!".Serie: Til ungdommenDet kan være en euforisk, men også skræmmende følelse at være ung og stå på tærsklen til voksenlivet. I denne serie giver en række markante mennesker gode råd og deler deres erfaringer om alt det, unge skal vide om at blive voksen.
en scene fra min ungdom Som 18-årig blev Abdel Aziz Mahmoud smidt ud af en kø foran et diskotek. Han indså, at det er en pligt at gøre noget ved den uretfærdighed, man møder.
De sidste par år er en række af Københavns historiske bygninger blevet renoveret og lavet om til luksuslejligheder på eksklusive adresser. 
Tendensen, hvor københavnske erhvervsejendomme bliver omdannet til luksuslejligheder, har været en gylden mulighed for fonde og velhavere. 
Det er ved at blive forår. Den indre by og især Latinerkvarteret er vågnet. Folk triller i roligt tempo rundt i det stemningsfyldte kvarter.Næsten "tranquillo" nede i et gear, der er med til at skabe den helt unikke og meget udanske sydlandske stemning i kvarteret. Noget, Aarhus skal være stolt af, og noget, Visit Aarhus på fin måde formidler og markedsfører på lige fod med Aros, Moesgaard Museum og Den Gamle By.»Cykelgade i Aarhus - Den første af sin art i Danmark.« Sådan lød det da kommunen for knap 10 år siden havde tænkt nye og i princippet gode tanker om vores allesammens by og den mangfoldighed, der er i tra-fikken. Det er alt sammen rigtig fint, så længe man holder sig væk fra "cykelgaden", som Mejlgade er udnævnt til - den første i Danmark. Det betyder, at cyklerne har mere ret til at være der, og andre trafikanter skal være opmærksomme og give cyklisterne plads.Ja tak - det skal jeg da love for, at cyklisterne tager lidt mere end alvorligt. Cyklisterne i myldretiden har mere end almindelig travlt med at komme til og fra arbejde.I Mejlgade bliver livet farligt, hvis man ikke er cyklist, uanset om man er gående eller i bil. I tidsrummet fra ca. 7.30 til 9.30 og igen fra. ca. 17 til 18.30 er det livsfarligt at bevæge sig i gaden, om det er til fods eller i bil er helt lige meget.Der bliver råbt og skreget ad dem, der forsøger at passere gaden, når cyklisterne med hastigheder op mod 45 km/ t suser gennem Mejlgade.Der er til tider og især i de "varme" måneder nærmest borgerkrigslignende tilstande.Selv fortovene og det at køre over for rødt lys ved Nørreport-krydset er ikke helligt for cyklister. Som flyvende missiler kommer der sværme, der vil få Bjarne Riis i hans storhedstid til at blegne. Cykelklokker, der ringer, og ukvemsord, der i spidsbelastningsperioden nærmest lyder højere end mandekoret i Den Jyske Opera.Undskyld mig. Alle ved, at cykelgaden er med til at få den øvrige trafik på de omkringliggende ind-og udfaldsveje til at glide lidt lettere, selv om der er heftigt vejarbejde i forbindelse med etableringen af letbanen.Men færdselsreglerne gælder forhåbentlig stadig for cyklister, selv om de har "fået" deres egen gade.Vi ved allesammen, at der er pres på - både om morgenen og sidst på dagen, når folk skal til og fra arbejde. I mit univers retfærdiggør det ikke, at cyklisterne stort set føler, at de har eneret til "cykelruterne" i begge ender af en fortættet bymidte.Hidsigt ringende klokker, eder, forbandelser og skældsord er, hvad Mejlgade er blevet til. En helt særlig "jeg har ret til"-kultur er nærmest blevet et mantra for cyklisterne, der for nogles vedkommende vil slå enhver Giro d'Italia-eller Tour de France-rytter i både udstyr og engagement.Når jeg nu bringer dette trafi-kale "helvede" på banen, skyldes det to ting. Dels synes jeg, at kommunen har en udfordring, de bør tage seriøst - missionen er delvis udført, men der er, som jeg skriver, udfordringer.Dels er det en eskalerende udvikling fra at være en cykelgade, hvor cyklister har førsteret, til, at de ejer gaden - især i myldretiden.Jeg har den tvivlsomme fornøjelse stort set hver morgen at skulle krydse Mejlgade i stort set samme tidsrum som alle andre. Jeg er lige rystet stort set hver morgen og aften, hvis jeg rammer lige ind i rush hour.Nogle cyklister hidser sig så meget op, at ukvemsord tilsyneladende ikke er nok.Jeg har oplevet cyklister banke på ruder og tage af biler. De kører indenom og udenom biler og gerne på fortovet, hvis der er forhindringer forude.Jeg respekterer, at det er en cykelgade, men respekterer cyklisterne, at der faktisk er mange mennesker i Mejlgade, som også er nødsaget til at passere vejen? Det, der sker i øjeblikket, giver ikke mening. En kultur, der har udviklet sig fra en god tanke og idé til et helvede, der også må få de handlende i området til at undre sig.En hyggelig snoet gade, der på visse tider af døgnet er overtaget af en så ekstrem "kultur".Min holdning er forhåbentlig ikke til at tage fejl af, men samtidig finder jeg tanken om en cykelgade ganske god og brugbar. Der skal udveksles erfaringer med de handlende og beboerne i gaden.Der skal evalueres og tænkes et skridt videre, justeres og ændres undervejs, så cykelgaden bliver en succes, hvilket jeg ikke ubetinget synes, at den er i sin nuværende form.jpaarhus@jp.dk Fakta: 8 SKRIBENTER SKRIVER PÅ SKIFTSkoleleder Rani Hørlyck, Søndervangskolen Direktør Kim Bisgaard, Culture &amp; Business by Innovation Lab Korshærspræst Morten Aagaard, Kirkens Korshær Direktør Lone Ryg Olsen, Danish Food Cluster Studerende Ahmad Halimah, formand for Forbundet af Islamiske Foreninger (FIF) Fremtidsforsker Marianne Levinsen, Center for Fremtidsforskning Restauratør Michael Larsen, Gastro &amp; Vino Claus Hommelhoff, stifter og seniorrådgiver, Formuepleje A/ S.
En rigtig god idé er blevet til et mareridt - for alle andre end cyklisterne.
I mange år har det været en tradition blandt teologistuderende i København at tage til studentergudstjeneste fredag først på eftermiddagen i Trinitatis Kirke nær Rundetårn i indre København. Efter at have hørt en medstuderende afprøve sine evner på prædikestolen er de kommende teologer gået den korte tur tilbage til fakultetsbygningen på Købmagergade og videre ned i kælderen, hvor fredagsbaren Teo-bar holdt til. Her har de festet til langt ud på natten.Den tradition er blevet lidt sværere at opretholde. For når fredagens studenterprædiken slutter i Trinitatis Kirke, er der i dag lidt langt fra det københavnske latinerkvarter ud til Søndre Campus på Amager, hvor Det Teologiske Fakultet - og dermed også Teo-bar - flyttede ud i februar.Sådan er der nogle traditioner, der går tabt ved en flytning, siger Anne Sofie Nissen.Hun sidder i Markedspladsen i Det Teologiske Fakultets nye bygning på Amager. Navnet dækker over et stort lyst rum med højt til loftet, hvor de studerende kan mødes og spise frokost. Ved siden af hende sidder Jakob Engelstad, der ligesom hende er 21 år og går på 2. semester. Begge nåede kun et enkelt semester i lokalerne på Købmagergade, hvor Det Teologiske Fakultet holdt til i 45 år." Vi havde ikke et stort tilhørsforhold til den gamle bygning, men det var fedt, at vi nåede at gå der og få den der følelse af at ligge ' midt i det hele'. Derudover blev vi påvirket af, hvad andre tænkte om flytningen. De ældre studerende snakkede meget om flytningen og var nervøse for, hvad den ville betyde.Der var generelt en idé om, at Købmagergade var det dejlige, og nu skulle vi så sendes i eksil på Søndre Campus," siger Anne Sofie Nissen.Begge studerende er glade for at være kommet ud i en bygning med mere plads, lys, et bedre indeklima og med andre studerende rundt om sig. Men de er også spændte på, hvad flytningen til den nye moderne bygning på Amager kommer til at betyde for fakultetets ånd og identitet.Jakob Engelstad henviser til en samtale, han havde med en, der læste på teologi for 30-40 år siden." Han havde et stærkt minde om, hvordan Livgarden gik forbi på Købmagergade, mens han sad og terpede græske verber, og han kunne huske bygningens smalle trapper, hvor man stødte ind i sin forelæsers taske. Det er minder, vi ikke kommer til at få her. Jeg kan mærke, at vores studieråd gør meget for at skabe traditioner, som teologi skal huskes for og giver os et særligt præg her på det nye campus," siger han.På det sociale plan bliver det ifølge dem begge nok svært at opretholde traditionen med studentergudstjeneste og fredagsbar. Til gengæld kan teologernes fodboldhold håbe på flere tilskuere, da de spiller lige i nærheden af Søndre Campus, siger Jakob Engelstad." Fodbold erstatter studenterprædiken.Det kan være overskriften på din artikel." I alt forlod cirka 5000 teologi-og jurastuderende det gamle universitetsområde i Købehavns gamle middelalderbydel i februar. Og det kan mærkes, hører Det Teologiske Fakultets dekan, Kirsten Busch Nielsen, fra dem, der færdes i byen hele tiden.På samme måde mærker de studerende, at de nu er en del af et universitetsmiljø med 16.000 studerende." Når man går ud af læsesalen, undervisningslokalet eller kontoret, får man virkelig en oplevelse af at være i en universitetsverden, og man kan forestille sig, at fremtidige teologistuderende vil se sig selv mere som universitetsstuderende.Men de er først og fremmest teologer og har en stærk identitet i det." Kirsten Busch Nielsen viser rundt i den nye bygning, som er fyldt med lyse rene vægge og glasruder og -døre, som gør det muligt at se ind i undervisernes kontorer og forelæsninger. Hun minder om at være stille, da hun viser en læsesal frem, hvor unge sidder og læser.Bygningens læsepladser har skabt meget debat under den første tid i den nye bygning, da der ifølge de studerende er alt for få af dem. I stedet må de søge efter pladser på fællesarealer, hvilket de ikke er glade for. Det er man ifølge Kirsten Busch Nielsen i gang med at løse.Ser man bort fra manglen på læsepladser, er de to specialestuderende Mette Mikkelsen og Louise Dixen Hansen positivt overraskede over den nye bygning. 26-årige Mette Mikkelsen husker sig selv som rasende, dengang det viste sig, at fakultetet skulle flytte." Latinerkvarteret og al historien i det indre Købehavn var jo en stor del af vores identitet. Jeg kan huske historierne om, hvordan teologistuderende som de eneste i gamle dage havde lov til at tigge ved Gråbrødretorv. Vi har skullet sluge en kamel, men jeg kan også se rationalet i, at vi flytter tættere på andre studerende. Før kunne man isolere sig på studiet.Nogle studerende mødte nærmest ind i nattøj og satte sig på læsesalen for derefter at gå uden at tale med nogen.Det gør man ikke mere." Louise Dixen Hansen tror også, det er godt, at teologi bliver mindre isoleret." Teologer skal jo netop ud og arbejde i et fællesskab, men vi har lidt levet i en osteklokke på Købmagergade, hvor vi ikke behøvede at omgås andre. Nu er vi en del af noget større," siger hun. J.skov@k.dk Fakta: Sagen kortI 2006 blev det fra politisk hold besluttet, at Københavns Universitet skulle skille sig af med de historiske adresser i Indre By og samle sig i tre store campusser. Universitetet beholder dog sin bygning på Vor Frue Plads, hvor administrationen sidder. I februar flyttede Det Teologiske Fakultet og Det Juridiske Fakultet som de sidste til Søndre Campus på Amager, hvor de nu er samlet med det humanistiske fakultet.
Det Teologiske Fakultet har taget afsked med sin centrale placering i København og er nu ved at opbygge en ny faglig identitet lidt længere fra bykernen. Fornyelsen er på mange måder tiltrængt, men udfordrer også traditionerne.
Så er det jul igen, og vorherre bevares.Fredag aften, den 1. december, begår jeg den eklatante fejltagelse at spadsere fra Nørreport til Kongens Nytorv i hjertet af et oplyst, biedermeierpyntet og tilsyneladende mere eller mindre døgnåbent København.Jeg skal anmelde Tjajkovskijs ' Nøddeknækkeren' på Det Kongelige Teater, en klassisk, ufarlig 1800-talsjuleballet, hvis eneste formål er at sprede julestemning med sin romantiske skildring af højtiden i det rige, lykkelige overklassehjem hos familien Stahlbaum.Gaderne i Indre By dufter traditionelt af gløgg og brændte mandler, som forfrosne romaer tjener et par skillinger på at servere til dem, der tør indtage andet end nøglehulsmærkede fødevarer, og ved hvert et gadehjørne klamrer usynlige hjemløse med porøse handsker sig til deres sidste halmstrå, avisen Hus Forbi, som sælges til få og læses af færre.Jeg kan kun bevæge mig langsomt fremad i horden af angstmarinerede vanvidsforbrugere, der har barrikaderet Strøget med deres lukkede kropssprog og bristefærdige indkøbsposer fra Illums Bolighus.Et sted i en fjern virkelighed kan jeg høre de falske toner af et stykke harmonikamusik, som kakofonisk blander sig med lyden af skrigende unger, og som vistnok skal forestille at være N. F. S. Grundtvigs ' Det kimer nu til julefest'. Det er faktisk slet ikke så dårligt, taget i betragtning at det formentlig spilles af en eller anden skolelærer fra et Balkanland.Et menneske, der aldrig før har holdt en harmonika, men som tjener det tidobbelte ved at sidde og få blå fingre i Købmagergade, end han gør ved at undervise børn i matematik og fysik i sit hjemland. Glædelig jul.Det er en odiøs tid med kapitalistisk svinefest og paradoksal prædiken om næstekærlighed og kollektiv bevidsthed. I hvert fald en art religiøs bevidsthed.SOM JEG GÅR DER, ubønhørligt langsomt, fra Nørreport til Kongens Nytorv, spekulerer jeg over, om disse mennesker omkring mig overhovedet ved, at julen i virkeligheden ikke har ret meget at gøre med kristendommen og det fattige, lille Jesusbarn, vi synger om, når vi danser om juletræet. Juletræet, hvis oprindelse for øvrigt knyttes til træsymbolikken i førkristne vinterriter.Jeg spekulerer over, om disse mennesker, når de i salveten læser H. C. Andersens tragiske eventyr om den lille pige med svovlstikkerne højt for deres børn, kerer sig om, at hun også findes i dag - den lille pige med de nøgne fødder, som kun har drømmenes ild at varme sig ved, fordi hendes enlige mor er syg og på kontanthjælp.Jeg spekulerer på, om disse mennesker er bekendt med Kants kategoriske imperativ, som nogenlunde kan oversættes til dogmet: »Du skal altid handle således, at det ville være godt, hvis alle handlede på samme måde som dig«. Jeg kan kun forestille mig, at svaret er et stort, rungende, klassechauvinistisk ' nej'.»Men hvad med dig selv, frøken kulturdebattør, frøken caffelatte på minimælk-drikkende teateranmelder, er du ikke også til fals for forbrugerfestivalens flommefede fangarme?«. Jo. Og nej. Det er svært at navigere i det moderne samfund, og du kan ikke lave en omelet uden at knuse nogle æg, så jeg kommer igennem december på to principper: Jeg drikker rigelige mængder portvin og forærer kun gode bøger i julegave, fordi dannelsen i deres materialitet ikke kan gøres op i penge, og fordi vi har brug for den dannelse, både den kulturelle og den humanistiske, men så sandelig også den historiske og den økonomiske, der i julens altoverskyggende, hyggefascistiske traditioner fylder mindre end alle andre tidspunkter på året.GAD VIDE, om nogen tænker på, at Hus Forbi-sælgeren måske ikke overlever endnu en vinter, eller om den fremmede med harmonikaen savner sin egen familie, når han fra sin plads i kulden beskuer den økonomisk velpolstrede, danske højere middelklassemor og -far, der sammen med deres børn drikker varm chokolade med ekstra flødeskum til 52 kroner per kop inde i varmen.Hvilket de hjertens gerne må.Men de skal også vide, at manden udenfor er vor tids lille pige med svovlstikkerne.Den viden afstedkommes af f. eks. empatien, der afstedkommes af f. eks. litteraturen.Hvis jeg skulle lade champagnepropperne springe, blev der i år langet færre designerviskestykker og flere socialrealistiske, kritiske skildringer af vilkår og skæbner i samfundets underklasse over juledisken. Det kunne være klassisk litteratur som Henrik Pontoppidans landsbynoveller og Martin Andersen Nexøs romaner, som har været epokegørende i deres tid, fordi de har skænket en overset og undertrykt befolkningsgruppe en myndig stemme.Eller Karen Blixens ' Vinter-Eventyr', der er perfekt til årstiden, og som kredser om, hvorledes det enkelte individ kan ændre tiden og skæbnen. Svaret er »ja - gennem fortællende formidling og gennem kunsten«. IMIDLERTID BLIVER overklassens romantiske forestilling om underklassen som et fattigt, men muntert folk fodret, når de tager i operaen og overværer et værk som Puccinis ' La Bohème', som også er stor kunst, men ikke desto mindre et rystet spejl af en hård og uretfærdig virkelighed fra en tid, hvor den parisiske underklasse døde som fluer efter et alt for kort liv i elendighed.Desværre skuer jeg ikke mange poser fra boghandlere og antikvariater på den strækning fra Nørreport til Kongens Nytorv. Julestress er en tradition, også allerede 1. december - dannelsen må vige for kapitalismen, for grådigheden, for humanismens forfald, og jeg kommer 10 minutter for sent til ' Nøddeknækkeren' og bliver henvist til øverste balkon, hvor jeg må tilbringe hele første akt på en plads med utaknemmeligt udsyn til familien Stahlbaum.Det er jul igen, og vorherre bevares.Det er en odiøs tid med kapitalistisk svinefest og paradoksal prædiken om næstekærlighed.Fakta: BLÅ BOG Katherine DiezFødt 1989. Studerer dansk på Københavns Universitet med tilvalg i teater-og performancestudier.Blogger om og anmelder dansk scenekunst og litteratur.
JUL Gad vide, om alle de julehandlende forstår, at den lille pige med svovlstikkerne stadig findes i dag.
 1 ' Pusher' Viktoriagade på Vesterbro»' Pusher' var en af de første, nyere danske film, der blev optaget på gaden i øjenhøjde med hovedpersonerne.Det er meget typisk for ' Pusher', at hovedpersonerne indtager gaden, for det er en fortælling, der handler om gadelivet, husene, baggårde og smutveje. Selv om de ryger ind og ud af fængsler, er byen altid deres. På hotellet i Viktoriagade har narkobossen i ' Pusher' sit kontor, og i 1990' erne var gaden også et af de allermest rå steder på Vesterbro.Det var her, man kunne finde en død luder i en opgang med en nål i armen. Siden er mødregrupperne og jyderne rykket ind, og husfacaderne er blevet pudset fint op. ' Pusher 2' blev optaget på Amager, for der var Vesterbro blevet lige lovlig meget caffe latte. ' Pusher' er et billede af Vesterbro anno 1996. Og det billede er forsvundet nu«. 2 ' QEDA' Radisson Blu Royal Hotel»I science fiction-filmen (der får premiere til november, red.) er København oversvømmet efter en miljøkatastrofe, og der er ikke meget, man kan genkende i byen. Ud over SAS-hotellet, der stikker op som et landmark, sammen med Frihedsstøtten ved siden af. I filmen er det ikke et hotel, men et slags ministerielt hovedkvarter.Det giver god mening at bruge det her sted til en sci-fi-film, for hotellet var Københavns første højhus, og da Arne Jacobsen tegnede det, var det en ekstremt moderne bygning. Selv om bygningen har mange år på bagen i dag, virker den stadig futuristisk.Og som Ridley Scott har sagt, er den bedste form for sci-firetrofuturisme. At man tager noget genkendeligt med ind i fremtiden. SAS-hotellet er et modernistisk fyrtårn, instruktøren har trukket med ind i fremtiden«. 3 ' Iqbal og den hemmelige opskrift' Pirateriet i Tivoli»To skurke vil jævne Tivoli med jorden og bygge et parkeringshus. Fra et københavnerperspektiv er det et meget blasfemisk projekt at nedlægge Tivoli - det må man bare ikke. Hovedpersonen Iqbal og hans venner har fundet skurkenes bombe i Tivolis skib Pirateriet, og det lykkes dem at afmontere bomben og smide den i søen. Set fra et barneblik er Tivoli det mest københavnske, og man piller ikke ved Tivoli.Filmen tematiserer spørgsmålet om byfornyelse, om, hvor meget man skal bevare, og hvor meget man må ødelægge. Skurkene er pæredanske, mens helten Iqbal er fra en indvandrerfamilie, og filmen er også et spil mellem ' de nye danskere' og dem, der insisterer på at være mest danske. Det handler om liv, død og Tivolis overlevelse«. 4 ' Allegro' Gammel Strand»Området omkring Gammel Strand er i ' Allegro' dækket af en usynlig mur og afspærret af politiet. Hovedpersonen har fortrængt sine erindringer om, at han mistede sin elskede.Byen gemmer og stjæler hans erindringer fra ham, og han kan først komme i kontakt med dem igen, når han har bearbejdet sin sorg. Han er byen, og byen er ham. På et tidspunkt spørger hovedpersonen, hvor Magstræde er blevet af. »Nårh ja, Magstræde. Sidst jeg så den, lå den derhenne, men den har det med at springe lidt rundt«, får han til svar. Og der er ikke noget mere absurd, for de her gader har ligget her siden 1500-tallet, så Magstræde går ingen steder. Magstræde bliver lige der. Det er en kommentar til, hvordan tiden står stille her. Men samtidig er det også en kærlighedserklæring til området - se, hvor smukt det er! - og det skal aldrig nogensinde forandres«. 5 ' I blodet' Dronning Louises Bro»Instruktøren Rasmus Heisterberg har sagt, at filmen har fem hovedpersoner.De fire drenge og København som den femte. Drengene er unge medicinstuderende, der bor på Nørrebro, studerer på Panum og arbejder på Riget. Det er en lille firkant i byen, som er deres eget univers. Dronning Louises Bro er porten til drengenes verden. Det er overgangen fra Indre By til Nørrebro. Stort set alle scenerne foregår her, hvor de cykler langs Søerne, cykler hen over broen i de lyse sommernætter, vælter og kaster op. Dronning Louises Bro er også billedet på cykelkultur i København og billedet på at være ung og i bevægelse«. 6 ' Nøgle hus spejl' Sølund Plejehjem ved Sortedams Sø»Via filmens lokation på et plejehjem har den en melankolsk og sørgmodig stemning over sig.Det er et sted, man kommer for at blive gammel, men beboerne kan stadig se ud på Søerne, på livet og på ungdommen. Hovedpersonen Lily bor på plejehjemmet med sin syge mand, men er selv ret frisk. Og så forelsker hun sig i en anden mand, den svenske ' pilot'. Men må man forelske sig på det stadie i livet? I en scene står Lily og hendes forelskelse på taget af plejehjemmet og kan kigge ud over byen. Hvor de får sådan en Titanic-' I'm the king of the world'-fornemmelse, når du skuer ud over København. De har stadig drømme, og de føler, at der stadig er muligheder for dem. Selv om de aldrig kommer til Paris, som de taler om, har de stadig en drøm«. Bogen ' Filmens København' udkommer 1. september.tine.kirkensgaard@pol.dk 
Tidligere på måneden sprang Nikolaj Coster-Waldau hen over byens tage, da instruktøren bag ' Mission Impossible'-filmene, Brian de Palma, var i København for at indspille sin nye film, ' Domino'. Og fonden Copenhagen Film Fund arbejder for at få flere scener fra den danske hovedstad med i internationale film. Men hvad gør København til noget særligt som filmby? Det har filmskribenterne Sophie Engberg Sonne og Katrine Sommer Boysen undersøgt i bogen ' Filmens København', der udkommer 1. september. Ibyen tog på tur med de to kvinder ud til byens locations.
På en af julis få rigtige sommerdage mødes Berlingske med Sisse Marie Welling (SF) i den nordligste del af Nordhavn.Solen står højt på himlen, industriferien er i fuld gang, og hele strækningen er kystlinje med fri adgang til havet, så snart man har forceret en række kampesten.Alligevel er her, på nær en hundelufter og larm fra byggepladsen bag os, mennesketomt.Sådan skal det imidlertid ikke være i fremtiden, mener den 31-årige spidskandidat for SF: »Vi vil rigtigt gerne have, at Nordhavn ikke bare bliver en ny vindblæst bydel, men at det også bliver en bydel for resten af københavnerne.Derfor ønsker vi, at man i enden af Nordhavn bygger en stor park på størrelse med Fælledparken, som skal slutte i strand, så alle københavnere kan være tæt på og opleve vandet,« siger Sisse Marie Welling.I dag ligger engområdet Nordhavnstippen, og huser blandt andet to søer med et rigt insektliv.En slags Amager Fælled i miniudgave.Det er det område, Sisse Marie Welling vil sikre endnu mere plads, så Nordhavn ikke ender som en fremmedgjort bydel for de københavnere, der ikke er bosat i området. Alle københavnere skal nemlig have lyst til at komme forbi for at spadsere, bade eller hænge ud: »Rigtigt mange københavnere har valgt at leve på en måde, hvor vi ikke har en have i et villakvarter, fordi vi ikke har lyst til at pendle til og fra job. Derfor betyder det rigtig meget, at man kan sætte sig over i en park og være tæt på naturen, selv om man har valgt at bo inde midt i storbyen. København mangler simpelthen flere store parker,« siger Sisse Marie Welling.Ifølge hende vil en ny, stor park også tiltrække de københavnere, som i dag ikke har råd til at købe en lejlighed i bydelen, men som kunne overveje at bosætte sig i Nordhavn på sigt, i takt med at området får flere almene boliger.»Det er vigtigt, at Nordhavn kommer til at føles som fælleseje og ikke bare bliver et sted for de rigeste københavnere. Det varer noget tid, inden der er bygget tilstrækkeligt med almene boliger i bydelen, så i mellemtiden skal her være nogle andre ting, som får københavnerne herud og gør det til et sted, man har lyst til at bo, selv om man i dag bor på Østerbro, Nørrebro eller Indre By,« siger Sisse Marie Welling.En mangfoldig byFor hende er det væsentligt, at Nordhavn ikke forbliver den velhaverenklave, den har karakter af på nuværende tidspunkt i byggeprocessen, hvor flere lejligheder koster et sted mellem 10 og 30 mio. kr. I stedet skal buschaufføren, læreren og pædagogen også have mulighed for at flytte hertil, så København forbliver en blandet by: »Jeg tror, at det er sundt for mennesker at opleve andre liv, for hvis man kun omgiver sig med personer, der tjener over 800.000 kr. om året, får man sværere ved at forstå, hvorfor den hjemløse er hjemløs,« siger hun og fortæller, at står det til SF, skal 25 pct. af boligerne i samtlige københavnske bydele være almene: »Hvis man vil bo med folk, der er lige så rige som en selv, må man flytte til Hellerup. Dér ligner de hinanden. Men København skal være en mangfoldig by, og vil man bo i byen, er det altså præmissen. Her skal ikke være rigmandsghettoer.« I det hele taget vil Sisse Marie Welling lægge kræfter i et mere bæredygtigt København, og i den plan indgår også færre biler i byen. Derfor vil hun og SF eksperimentere med at bygge nye byområder op omkring, at borgerne ikke skal have en bil.»Dele af Rådhuset mener i dag, at man ikke kan leve eller være en familie uden at have en bil, og da slet ikke, hvis man bor i Nordhavn eller Ørestad,« siger Sisse Marie Welling, der ikke selv har kørekort: »Men jeg synes, at det kunne være rigtigt spændende at lave en ny bydel, som er bygget på en måde, så København ikke får flere, men færre biler. Cyklen er københavnernes foretrukne transportmiddel, så hvorfor bygger vi ikke vores infrastruktur op omkring det? Jeg synes, at vi skal regne med, at folk har cykler, tager metro, bus eller går, i stedet for at alle skal have en bil,« siger Sisse Marie Welling.Hun tror, at københavnerne er klar til det skifte og vil bakke op om tiltaget, hvis politikerne har mod til at iværksætte bilfrie bydele: »Rigtigt mange bor i forvejen uden bil, og det er min oplevelse, at mange ville have lyst til at bo i sådan en bydel,« siger Sisse Marie Welling.perd@berlingske.dk Fakta: Sisse Marie Welling BLÅ BOGAlder: 31.Bosat på Nørrebro med sin mand og deres to måneder gamle datter.Medlem af Borgerrepræsentationen for SF siden 2009.Uddannet historiker med sidefag i samfundsfag fra Københavns Universitet.SPIDSKANDIDATENS KØBENHAVNTil efteråret er der kommunalvalg, og i København kæmper ni spidskandidater om at få mest mulig indflydelse i Danmarks hovedstad. Men hvor skal byen egentlig hen - og på bekostning af hvad? I denne serie har de ni kandidater mødt Berlingske på en valgfri lokation, som taler ind i deres vision for fremtidens København.Vi har allerede bragt interview med Cecilia Lonning-Skovgaard (V) og Niko Grünfeld (Alternativet) og Alex Vanopslagh (LA) og Ninna Hedeager Olsen (EL) i artikler, der kan findes på b.dk I den kommende tid interviewer vi disse øvrige spidskandidater: Frank Jensen (Socialdemokratiet) Jakob Næsager (de Konservative) Anna Mee Allerslev (Radikale Venstre) Carl Christian Ebbesen (Dansk Folkeparti).
Nordhavn skal have en park på størrelse med Fælledparken for at sikre, at bydelen ikke kun bliver et sted, Københavns rigeste kommer. Det mener Sisse Marie Welling (SF), som også vil eksperimentere med bilfrie bydele.
I den seneste sæson af Netflix-serien House of Cards gør Frank Underwood alt - og mere til - for kynisk at skabe en tilstand af frygt for krig, usikkerhed, uro og trusler mod USA hos vælgerne. Blandt andet kræver han, at svært bevæbnet militær udstationeres ved valgstederne i Ohio, selv om myndighederne ikke ser noget behov for det. Og han forårsager Det Hvide Hus evakueret og forsøger at få Kongressen til at erklære USA i krig, efter at en amerikansk borger er taget til fange og dræbt af islamister. Hensigten er åbenlyst at skabe en glohed platform af usikkerhed i befolkningen, så de stemmer på genvalg til det sikre, trygheden - nemlig Underwood. »Vi underkaster os ikke terror, vi skaber terror,« siger den diabolske præsident direkte henvendt til seerne. I en anden amerikansk serie, Homeland, fingerer en specialgruppe af efterretningstjenesten et terrorangreb for at udstille den nyvalgte kvindelige præsident som svag og magtesløs.Tryghed og utryghed er følelser, som er svære at definere; de kan udspringe af mange ting og er forskellige fra menneske til menneske. Men at tryghed er uløseligt forbundet med politik og vores forventninger til politikerne om at håndtere det, der skaber utrygheden, er uden for diskussion. Man skal ikke have studeret valgplakater og partiernes hjemmesider længe for at konstatere, at politikere lever af at skabe tryghed ikke bare i forhold til kriminalitet og terror, men også når det gælder privatøkonomien, kulturelle værdier og meget andet. »Der er så meget, vi skal passe på,« hedder Dansk Folkepartis slogan for tiden. Titlen på regeringsgrundlaget er »Et friere, rigere og mere trygt Danmark«, mens Socialdemokratiet ved sidste valg forsøgte at vinde stemmer på »Det Danmark, du kender«. Nu viser en ny undersøgelse fra Trygfonden, at københavnerne føler sig mere utrygge i forhold til kriminalitet.Færre føler sig trygge i det kvarter, de bor i. Selv om antallet af anmeldte forbrydelser i hovedstadskommunen er omtrent stagnerende - på nogle områder er kriminaliteten svagt stigende i forhold til sidste år og på andre, blandt andet når det gælder indbrud, er den faldende - så føler mere end ti procent af indbyggerne i fem ud af 13 bydele sig utrygge.Paradoksalt nok er det sådan, at i de to bydele, hvor der er mest kriminalitet - Indre by og Vesterbro - føler beboerne sig mest trygge. Følelsen af utryghed har derfor ikke nødvendigvis nogen sammenhæng med de trusler, der findes i virkeligheden.Spørgsmålet er derfor, om politikere bevidst eller ubevidst selv medvirker til at gøre trygheden mindre ved ligesom Francis Underwood at flashe og overdrive de ting, der skaber utrygheden. De fleste politikeres svar på trusler og usikkerhed uanset omfang er sjældent at berolige og tale problemerne ned, tværtimod. Det er at udvise politisk handlekraft med stadig kraftigere virkemidler.Når den konservative Naser Khader for eksempel mener, at der skal udstationeres svært bevæbnet militær ved fodboldkampe og Den Lille Havfrue, og at vi skal vænne os til soldater i gaderne, eller når han mener, at Danmark bør indføre skarp kontrol ved grænsen til Sverige for at holde jihadister på vej over Øresund ude, er det så med til at skabe tryghed eller det modsatte? »Vi står i en krigslignende situation, og befolkningen er nødt til at vænne sig til, at der kommer til at være militær i gaderne til at beskytte os,« sagde de Konservatives retsordfører til Berlingske i sidste uge.Når man i Trygfondens undersøgelse spørger københavnerne, hvad der får dem til at føle sig utrygge, svarer 28 procent »kriminelle hændelser generelt«, hvilket dækker over en opfattelse af, at der generelt er meget kriminalitet, 26 procent svarer »personlige oplevelser«, for eksempel at man selv eller bekendte har været udsat for utryghedsskabende hændelser, og 13 procent svarer »mediebillede«. Tryghed og personlig sikkerhed ligger i toppen af behovspyramiden. Hvis ikke den er der, er alt andet underordnet. Derfor er det et særdeles potent politisk redskab at kunne skabe tryghed - og måske i virkeligheden også den utryghed, der er forudsætningen for, at tryghed er en efterspurgt politisk vare. Spørg bare Frank Underwood.Uanset om det er rockere, østbander, vold eller terror, har de færreste tilsyneladende en interesse i at tale truslerne ned og sætte dem i de rigtige proportioner - måske lige med undtagelse af politiet og efterretningstjenesterne.Utrygheden fodrer sig selv, og opbakningen til handlekraftige politikere kræver, at der er noget at handle imod. Så hvis handlekraften, retorikken og de midler, man er villig til at tage i anvendelse, i sig selv skaber større utryghed, så har politikere og medier skabt en selvforstærkende negativ spiral, som kan være svær at bremse.Bent Winther er Berlingskes samfundsredaktør.Fakta: UNDERSØGELSETryghed i KøbenhavnKøbenhavns Tryghedsundersøgelse 2017 viser, at andelen af københavnere, der er utrygge i deres nabolag, er steget fra seks procent i 2016 til ni procent i 2017.Det er den højeste andel af utrygge siden 2010.I 2017 oplever 22 procent af københavnerne utryghed i aften-og nattetimerne mod 18 procent i 2016.Siden 2013 er der til gengæld sket et kontinuerligt fald i indbrud fra 6,2 i 2013 til 3,7 anmeldelser pr.1.000 indbyggere i 2016.
ANALYSE.
Der er højt til loftet i foyeren. 
Flere kontorhoteller kommer til, og konceptet tiltrækker ikke længere kun de mindste virksomheder. 
Historien om Stine Goya bliver så nemt historien om den smukke, rødhårede designer (åh, var der ikke noget med, at hun engang var model), der lavede et firma, og som er så glad for print og pasteller og glimmer. En historie om lyserødt og guldsko. Det er fint og sjovt og nemt at genkende og tilmed pænt at fotografere.Men det er kun én side af historien om Stine Goya, for firmaet, der bærer designerens selvvalgte navn, har også en anden side. Den handler ikke om hype, genkendelse og nuttethed, men om hvordan man gør det lyserøde univers til en forretning, en god en af slagsen. Hvordan firmaet er rykket fra at være et hypet iværksætterfirma, som alle de rigtige elskede, men som ikke nok købte varer fra, til at være begge dele: et stilsikkert univers, men også en god forretning.Det er derfor, Stine Goya i år kan fejre ti års jubilæum i en modebranche, hvor ti år er en evighed. Hvor firmaer opstår, og firmaer forsvinder. Hvor designere skifter job, kurs og retning. Kig på modeugekalenderen for 2007. Væk er Rützou. Væk er Bruuns Bazaar.Munthe plus Simonsen er blevet til Munthe og Karen By Simonsen.Men Stine Goya er her stadig og i modeugen, der begynder i dag, er mærket tilbage på showkalenderen onsdag kl. 17.Det fortæller Stine Goya om en eftermiddag i showroomet på et gammelt kvindehospital i Indre By, hvor der er meterhøjt til loftet.Den farverige kollektion hænger på stativer langs væggene. Og ved bordet i midten, ved siden af Stine Goya, sidder en af de afgørende grunde til forandringen. Han hedder Thomas Hertz, og han er ud over at være gift med Stine Goya også direktør. Det har han været i de seneste seks år.Lavede alting selv»Jeg var så slidt, for jeg lavede alting selv, og jeg var ved at gå kold på forretningsdelen.Jeg var både direktør og salgschef og designer, og pludselig var jeg hende, der skulle holde MUS-samtaler og måtte google »hvad er en MUS-samtale«. Der skulle nye kræfter til, hvis firmaet skulle drives til mere, og da jeg blev gravid, blev det nødvendigt med en, der kunne tage over, for jeg havde ingen drøm om ikke at være på barsel.« Og ved heldig timing kunne Thomas Hertz blive direktør. Han havde været marketingsdirektør i DR, men den stilling blev nedlagt ved en omstrukturering, og pludselig havde han en fratrædelsesordning med løn.»Vi havde talt om, at det kunne være fint, hvis jeg blev ansat, men vi var også forsigtige, fordi vi så pludselig ville satse hele vores privatøkonomi i firmaet. Men meget kort før, vi stod for at skrive under med en anden direktør, blev jeg fritstillet, og så passede det.« Han blev ansat uden anden viden om modebranchen end den, han havde fået over middagsbordet, men med viden om branding. Og han kunne se, at der var noget at arbejde med.»Det var ret indlysende, at der måtte være potentiale i firmaet, for der var enormt meget omtale. Det var så respekteret, og der var så stort kendskab til mærket, men der var ikke et stort salg. Det var det første, vi tog fat på. Der var ansat en deltidssælger, jamen, altså... En deltidssælger.Det var jo helt skørt. Det var en af de første ting, vi gjorde. Vi skulle indtage Jylland.« Så deltidssælgeren blev til en fuldtidssælger, og selv om det i mange år i dansk mode var en gylden regel, at man ikke som modemærke måtte være i for mange butikker, fordi man så mistede sin eksklusivitet og ville ryge ud af de mest prestigefyldte butikker, gik de i gang med at få flere forhandlere.»Det viste sig jo,« siger Thomas Hertz, »at den regel var noget sludder, selv om mange har den. Man kunne sagtens være i flere butikker, uden at det gik ud over vores brand. Til gengæld begyndte vi at sælge mere tøj, og jo mere, desto sjovere. Det er svært at leve af at have en butik, der sælger nogle få ting, selv om den er enormt profileret. Jeg tror, det var en rigtig strategi til at begynde med for at brande os, men man kan ikke fortsætte sådan. Det kan man ikke leve af.« Samtidig hævede de også den faktor, som firmaet anbefaler, at butikkerne ganger indkøbsprisen med for at få en udsalgspris, fra 2,5 til 2,6, men uden at hæve de anbefalede priser.Det betød, at forhandlerne tjente lidt mere, hver gang de solgte en Stine Goya-vare.»Vi ville gerne vise forhandlerne, at vi ville samarbejdet, og at vi ville dem.«.Samme form i nye printsSamtidig gik man i gang med at se på NOS-varer.NOS betyder New out of Season og er varer, som et tøjfirma altid har på lager, og som butikkerne kan genbestille i modsætning til sæsonvarer, hvor butikkerne på forhånd ser de aktuelle kollektioner og køber ind fra den.Sælger en ting særligt godt, har butikkerne ofte ikke mulighed for at få leveret flere.Bliver derimod en NOS-vare solgt, kan man bestille flere. NOS-varer er som oftest klassiske ting - tænk f. eks. en undertrøje, der ikke ændrer form fra sæson til sæson og altid kan købes i sort og hvid - mens sæsonvarer er mere sprælske.»Men man kommer ikke til os for at få en helt almindelig sort ulden trøje. Til gengæld har vi en draperet kjole, som man altid kan få i sort og med små guldnistrer, og den laver vi også i nye prints hver sæson, så man får fornemmelsen af at købe noget nyt, men stadig får en form, man elsker. Vi laver også silkebukser med elastik i taljen hver sæson, men i nye prints, og vi har nogle oversize-kjoler, vi laver med nye prints hver gang. Det er det, folk gerne vil have fra os,« siger Stine Goya.De skar også ned på kollektionen, så den indeholdt færre forskellige stykker tøj.Der har været svinkeærinder og blindgyder undervejs. På et tidspunkt fik Stine Goya en international agent, og alt så godt ud på overfladen.Agenten havde de rigtige mærker og de rigtige kunder, troede Thomas Hertz og Stine Goya. Men den første gang, de stod i showroomet under en modeuge, hvor idéen er at møde nye kunder, skete der ingenting.»Folk gik forbi os. Vi er vant til, at der er travlt på vores stand under modeugen, men der var ingen, der ville tale med os.«.Kunder var ikke parate til højere priserBagefter kan de godt se, at agenten nok ikke var helt perfekt. Hun havde især dyrere mærker end Stine Goya og foreslog, at Stine Goya ændrede mærket. Så der blev lavet meget dyre læderjakker, og den normale brug af mange forskellige prints blev tonet ned, så der i stedet for mange forskellige prints i en kollektion pludselig kun var få.Det solgte bare ikke. De danske kunder var lige ved at have vænnet sig til Stine Goyas priser.De var ikke parate til endnu højere priser, og når de købte Stine Goya-tøj, forventede de netop prints og mange af dem.»Det var en fejl, og det gik op for os,« siger Thomas Hertz: »Vi opsagde aftalen, og næste kollektion gav Stine den fuld gas med prints og farver, og det solgte helt vildt.« Planen er stadig at erobre verden, men i et langsommere tempo med PR-agenter og distributører, som de har et tæt samarbejde med, og som også tror på det eksisterende Stine Goya-univers.For universet sælger. Også når det står som selvstændig butik. Det blev understreget, da Stine Goya åbnede sin første butik på Gothersgade i sommeren 2013.»Der var nogen i vores bestyrelse, der var skeptiske, men de har måttet indrømme, at det var en god idé. Det troede vi selv på hele tiden, og vi åbnede butik for at lave forretning,« siger Thomas Hertz.»Vi kaldte det en flagship store, men det var jo kun 35-40 kvadratmeter, og selv om det skulle være flot, holdt vi udgifterne nede. Det var lige efter finanskrisen, og vi var ret købmandsagtige.Den skulle løbe rundt. Det gjorde den også.« Nu er der tre butikker. Den første i Indre By, en på Østerbro og en i Aarhus.»For os er det dejligt at have et sted, hvor vi kan vise hele vores kollektion og vores univers frem. Kunderne kan træde ind det og opleve det hele, ikke bare få udvalgte styles på en bøjle i en butik, der sælger masser af andre mærker.Her er hele oplevelsen, og den vil folk gerne have.«.Vil også klæde kvinder mere formelt påMen der er flere planer. Internt er drømmen et designteam, hvor flere designere arbejder sammen om at lave kollektionerne, og de skal lave en bredere kollektion end i dag, for der er planer om at udvide udvalget af Stine Goya, så det ikke kun er tøjet, som vi kender i dag, og den skokollektion, som har stor succes.»Det er vel ikke en hemmelighed, hvad vi vil,« siger Thomas Hertz.»Vi vil lave suiting til de kvinder, som elsker vores univers og vores tøj, men som har brug for at være klædt mere formelt på. Det er en udfordring at finde ud af, hvordan det kan lade sig gøre, så det stadig er os. Og så vil vi lave tøj til en yngre kvinde for at se, hvordan det kan se ud. Hvordan klæder man sig på i Stine Goya, hvis man er 20 år? Det bliver ikke en selvstændig linje eller underlinje, men en del af kollektionen,« siger Stine Goya.Og uanset hvad, skal de gøre det sammen.For selv om Stine Goya har lagt navn til firmaet og selv drev det i en årrække, føler hun ikke, at det er hendes mere. Det er deres.»Hvis du kom og sagde, at du ikke ville være med mere, så ved jeg ikke, om jeg ville blive ved alene. Det tror jeg ikke. Nu er det vores baby.« Og en sund en af slagsen. Ret pæn og iført pasteller. Men det var ikke historien i dag.skr@berlingske.dk Vi laver også silkebukser med elastik i taljen hver sæson, men i nye prints, og vi har nogle oversize-kjoler, vi laver med nye prints hver gang.Det er det, folk gerne vil have fra os.Stine Goya.Fakta: ModeugenDen københavnske modeuge, der officielt hedder »Copenhagen Fashion Week« begynder i dag og løber frem til fredag.Modeugens mest profilerede del er de modeshows, som danske og udenlandske mærker viser i løbet af tirsdag, onsdag og torsdag med deres bud på moden i foråret 2018. Her optræder mærker som By Malene Birger, Julie Fagerholt, Astrid Andersen, Ganni og Designers Remix.Men en mindst lige så vigtig del af modeugen er messerne CIFF og Revolver, hvor et stort udvalg af modemærker viser deres kollektioner frem for indkøbere.Modeugen er en lukket fest, hvor kun journalister, indkøbere og kendisser deltager, men Berlingske dækker modeugen tæt. Følg med på b.dk.
Tøjmærket Stine Goya fylder ti år. Her fortæller parret bag mærket designer Stine Goya og direktør Thomas Hertz, hvordan man flytter et firma fra entreprenør til business.
KL. 9.00 LIGGER JEG I SENGEN og glor ud af vinduet på det kæmpe træ, som står udenfor. 
Skuespiller Morten Hee Andersen, som er aktuel i DR-serien " Herrens Veje", elsker uplanlagte søndage med sort-hvid-filmklassikere, backgammon og filosofiske snakke. 
I I 2004 gik bølgerne højt i Københavns Havn.Den hollandske arkitekt Erick van Egeraat havde slået stregerne til seks høje huse på op mod 55 meter, som skulle ligge på Krøyers plads på Christianshavn.Sådan gik det som bekendt ikke. Foreningen »københavnere mod fejlplacerede højhuse« samlede underskrifter, og i sidste ende valgte et flertal af borgerrepræsentanterne med at forkaste forslaget. I 2007 besluttede borgerrepræsentationen, at der skulle nedlægges forbud mod at bygge højhuse i indre by, og da en række luksuslejligheder i 2016 kunne byde købere som Michael Laudrup velkommen på Krøyers Plads, var højden på byggeriet halveret i forhold til de oprindelige planer.Andre steder i København er det gået den stik modsatte vej. P. t. er der lagt i støbeskeen til flere end 40 nye højhuse - ud over dem, der allerede er skudt op - og noget tyder på, at højden næppe holder sig ved de 100 meter, som Bohrs Tårn i Carlsberg Byen måler.Senest har man kunnet læse om og se tegninger af to gigantiske bygninger, formet som sejl. Efter planen skal den ene være 330 meter høj, ligge i Nordhavn og hedde »Great Northern«, hvis den bliver realiseret. Indtil videre har et flertal på Rådhuset stemt for at se nærmere på planerne for højhusene.»Jeg er bestemt ikke højdeforskrækket, og jeg har stemt ja til flere højhusbyggerier i København.Men når man får nogle meget lukrative byggerettigheder, som højhuse er, så bør vi fra politisk side også øge de krav, vi stiller til byggerierne,« sagde teknik-og miljøborgmester Morten Kabell (EL) efter beslutningen.Højhuse er med andre ord et varmt emne.Ikke mindst nu, hvor kommunalvalget står for døren, og alle ønsker at komme med en løsning på det, der for nogle er en boligfest, for andre en krise. Højhuse skal udgøre en del af løsningen, fordi man ganske enkelt kan huse flere mennesker, hvis man stabler dem oven på hinanden, lyder et af argumenterne.Det er noget vrøvl, mener andre, som peger på, at kvadratmeterprisen er, ja, tårnhøj, og at en kreativ arkitekt vil kunne skaffe samme antal boliger, hvis man bygger lavt, men tæt. Andre igen mener, at højhusene ødelægger vores skyline, mens også det modsatte synspunkt - at bygninger, der rager i vejret, hører en fremsynet metropol til -florerer.Men i virkeligheden bør vi begynde et helt andet sted, mener direktør i Dansk Byplan laboratorium Ellen Højgaard Jensen.»Debatten bliver for meget for og imod højhuse. Det er langt mere relevant at diskutere, hvor højhusene skal være, og hvordan de møder resten af byen. Der er jo plads til nogle højhuse i Nordhavn - om de skal være så høje som det seneste forslag, er spørgsmålet, det er måske lidt voldsomt, men højhuse som sådan kan sagtens passes ind i bydelen.Vi skal bare hus ke at stille os selv spørgsmålet, om de skal være et vartegn for byen,« siger Ellen Højgaard Jensen, der blandt andet fremhæver Axel Towers som et eksempel på en høj bygning, der tilfører København noget særligt.»Den tilfører nye rum til byen. Du kan færdes på kryds og tværs. Så hvis du skal have et højhus, skal du kræve noget af dem, der bygger det. Det gør de for eksempel i New York, hvor der er klare regler om, at huse kun må være en vis højde, hvis du som bygherre sikrer, at der er et offentligt hjørne, som giver byen noget igen,« siger hun.Selv om debatten er noget nær rødglødende for tiden, er den langt fra ny, påpeger direktør for Arkitektforeningen Jesper Pagh.»Diskussionen om højhuse er tilbagevendende i opgangstider, når der er gang i økonomien og byggeriet. Så blusser den op,« siger han.Da Københavns første højhuse skød op på Bellahøj i 1950erne, var det heller ikke uden stridigheder.Dengang handlede det om at skabe funktionelle familieboliger, fortæller Ellen Højgaard Jensen.»Det var et frigørelsesprojekt, hvor man slap for vedligeholdelse i egen have, og hvor boligen i højere grad fungerede som et slags hotel.Det skulle i det hele taget indgyde til det lette liv i storbyen, hvor man kunne kigge ud i naturen frem for at færdes i den.« Langt de fleste valgte dog forstaden og parcelhuset, så snart de fik råd. Derfor endte højhuse med at være det stik modsatte af intentionen.De blev synonyme med noget koldt og fremmedgørende. Det blev også hovedargumentet for folk som Poul Erik Skriver, der var redaktør af fagbladet Arkitekten og en ihærdig modstander af højhusbyggeri.»Han mente, at højhuse er inhumane. De er ude af skala i forhold til, hvad mennesket kan begribe, og simpelthen for store til menneskekroppen.De rum, der kommer forneden, bliver for stormomsuste, og der er for få udearealer.Der er i stribevis af forskellige argumenter, men hovedargumentet har gennem alle årene været, at højhuset er inhumant,« siger Jesper Pagh, som mener, at det stadig er en aktuel problemstilling i dag, hvor den klassiske københavnerkarré fortsat er det, de fleste foretrækker.»Den er kendetegnet ved, at der er et rum indeni. Et hul i midten - som i en doughnout.Det rum er semioffentligt. Der er kun et begrænset antal mennesker, der har adgang, og derfor er der mulighed for at udøve en form for social kontrol - i positiv forstand. Samtidig har beboerne en stærk identifikation i forhold til gården. Højhuset er det modsatte. Det står op, og så er der et rum uden om det. Det defi-i højhusene henvender sig til lidt flygtige beboere.Nogle har mange penge, måske er de expats eller »dinks« (double income no kids, red.), som, når de får børn, flytter et andet sted hen. Derfor skal vi være meget opmærksomme på markedet. Hvor mange højhuse kan det bære? Danskerne elsker de boliger, der er nede ved jorden, og selv om folk flytter ind til det centrale København, vil der komme et tidspunkt, hvor mange flytter fra byen til forstæderne,« siger Ellen Højgaard Jensen, som også afviser argumentet om, at højhuse er den eneste logiske måde at skabe plads til flere mennesker i byen.»At bygge tæt behøver ikke være lig med at bygge højt. Frederiksberg er for eksempel den tættest bebyggede kommune i Danmark. Det er jo en kombination af villaer, rækkehuse og firefem etages ejendomme - man kan bygge meget tæt i en Kartoffelrækketypologi. Men for arkitekter er der prestige i at bygge højhuse. Man kan bygge et værk i et højhus og virkelig sætte sit aftryk. Det er der mange, som drømmer om, også blandt politikerne, der efterfølgende kan sige: »Det var mig, der grundlagde Turning Torso«. Det er jo noget andet end et rækkehus.« Højhusene er her, og de bliver uden tvivl ved med at skyde op. Men er de med til at gøre København til en rigtig storby? »For mange er højhuse med til at skabe en metropol - sådan har det været, siden man byggede de første på Manhattan. Det er jo derfor, man altid refererer til Manhattan, fordi det var der, højhuset blev født. Men her er det vigtigt at huske på, at New York jo ikke bare er en by af højhuse. Tværtimod. I store kvarterer som Upper East Side, Brooklyn, Queens og Harlem er der meget lavere end København,« siger Jesper Pagh, der også efterlyser, at politikerne lægger en plan for, hvor højhusene skal være og hvorfor.»Lige nu virker det, som om det er investorernes ønsker, der bliver til lokalplaner,« siger han.Byplanarkitekt Holger Bisgaard går så vidt som til at kalde debatten i København for provinsiel.»Debatten tager afsæt i, at der kommer nogle forbi med noget, de har kigget på nede i Dubai, og så siger de, at det vil de gerne bygge i København.Og så siger vi: »Wow det er højt. Nu skal vi bygge højt ligesom i alle de andre byer«. Men det gør alle byer ikke,« siger Holger Bisgaard, som mener, at vi bør se os om i Europa. Både for at blive inspireret og afskrækket.»I Barcelona har man besluttet, at man ikke ønsker højhuse andre steder end i to strategisk valgte knudepunkter i byen, og der skal højhusene have ekstraordinær arkitektonisk kvalitet.I Rom har man valgt slet ikke at have høje huse.Det samme gælder i Amsterdam, hvorimod man i Rotterdam og London har haft en anden strategi, og så kan man selv vurdere, om resultatet er harmonisk. Det at tro, at en by skiller sig ud ved at have et højhus, er en misforståelse, og hvis man ikke synes, at Barcelona, Paris, Amsterdam og Rom er metropoler, har man misforstået noget. En af verdens tætteste byer er Barcelona - og der er ikke bygget særlig højt,« siger Holger Bisgaard og tilføjer: »I en by som København bør man have en strategisk overvejelse over, hvor man vil have højhuse, og hvilken type det i givet fald er, man vil have. Er det de samme højhuse som i Dubai? Eller vil man have nogle, som føjer noget til den københavnske skyline? Man skal huske på, at den er bygget op over flere hundrede år. Først var det kirkerne, der ragede op. Bagefter var det demokratiets bygninger, Rådhustårnet og Christiansborg.Det er først nu, man er begyndt at gå over den højde. Når man vil bygge over 200 meter, så vil den københavnske skyline også blive påvirket, og her er spørgsmålet så, om de fine ældre tårne, spir og kupler i indre by ikke bliver så domineret af de nye bygninger, at de helt forsvinder.Det er det, der skal tages stilling til.« Overborgmester Frank Jensen (S) har i en email svaret på en række spørgsmål.»For mig er det helt afgørende, at vi bevarer Københavns unikke varetegn med byens smukke, historiske tårne, der stikker op over de øvrige bygninger i den indre del af København, men at vi også giver plads til at tænke nyt i andre bydele. Det gør ikke noget, at vi kommer lidt i højden, så længe placeringen er den rette,« skriver Frank Jensen, som afviser, at København mangler en klar strategi for, hvad byen vil med højhusene.»Vores kommuneplan beskriver helt tydeligt, at vi ikke vil have højhuse i bestemte dele af København, nemlig de gamle historiske bydele, men at vi er åbne for, at højhuse kan indgå i udviklingen af attraktive kvarterer andre steder i byen - såfremt de enkelte byggeprojekter har et politisk flertal bag sig. Højhuset skal passe ind i nærmiljøet og give området sit eget særpræg, skriver Frank Jensen, som har et par personlige favoritter blandt de nye højhuse i København.»Axel Towers over for Tivoli er et godt eksempel på, hvordan man med ny og spændende arkitektur kan bygge højhuse i nærheden af den indre bykerne, men med respekt for de omgivende ejendomme. Samtidig har ikoniske bygninger som Bella Sky i Ørestad og højhusene på Amager Strand været med til at skabe en særlig skyline og identitet til disse områder.« Eller som Ellen Højgaard Jensen udtrykker det: »Danskerne er bønder i hjertet og kan godt lide at være tæt på jorden og tæt på naturen.Vi elsker jo også byhaver.«.berlingske.dk kais@berlingske.dk »Diskussionen om højhuse er tilbagevendende i opgangstider, når der er gang i økonomien og byggeriet. Så blusser den op.« Jesper Pagh, direktør for Arkitektforeningen.Fakta: Københavns højhuse skal være smukkereTil gengæld optræder der forskellige udsagn om og målsætninger for, at hvad kommunen gerne vil. I Københavns Kommuneplan fra 2015 står der eksempelvis, at »Højhuse skal være med til at udvikle attraktive og tætte byområder, der understøtter brugen af kollektiv tra-fik. De skal placeres med blik for byens og stedets kvaliteter og understøtte bylivet og det nære miljø. De kan, som vartegn for byen og kvartererne, få stor symbolværdi og være med til at synliggøre byens særlige træk og kvaliteter«. Det er der tydeligvis flere, som ikke mener, at alt det nye byggeri i København lever op til. I april i år stemte et enigt teknik-og miljøudvalg desuden for et forslag stillet af borgmesteren på området, Morten Kabell (EL). I forbindelse med en ny arkitekturpolitik foreslog han, at alle fremtidige forslag til højhuse skal gennem en arkitektkonkurrence for at sikre en højere standard.»Der er nogle problemer i den måde, der bliver bygget højhuse på i øjeblikket, og den erkendelse er meget bred hos københavnerne og i det politiske miljø. Det, at der skal en arkitektkonkurrence til, når man bygger højhuse, vil give en langt højere kvalitet. Det er også noget af det, som arkitektstanden og byudviklere har råbt højt om. Det kan vi være med til at gøre nu,« siger Morten Kabell, som mener, at der er flere eksempler på både problematisk og vellykket højhusbyggeri i København.»Alle, som har kastet et blik på Bohrs Tårn, må jo konstatere, at alt, der kunne gå galt, gik galt. SEB Bank er derimod et højere og meget markant byggeri, som jeg synes er lykkedes umådelig godt. Det er jo lidt sjovt, at jeg skal sidde og rose en stor bank for, at de tænker kvalitet i byen, men det synes jeg faktisk, de har gjort. Axel Towers er et andet eksempel på, hvordan man har lavet et flot projekt.« Også i Venstre stemte man for at stille større krav.»Bohrs tårn er et skræmmeeksempel på, hvordan det går, når der ikke er ordentlig arkitektur og arkitekturforståelse til stede. Vi vil gerne undgå sådan noget miskmask i fremtiden.Det er sådan en firkantet klods, der nerer ikke et indre rum, som en karré gør det,« siger Jesper Pagh.Den årlige husleje i Bellahøj lå i begyndelsen på 36 kroner pr. kvadratmeter. Det var en leje, der var væsentligt højere end i andre almennyttige boliger, og derfor var det især faggrupper som advokater og politikere, der havde råd til at bo der - bebyggelsen fik tilmed tilnavnet »grødslottet«, fordi mange københavnere mente, at man næppe kunne have råd til andet end grød med den husleje.I de nybyggede højhuse, for eksempel Bohrs Tårn, får man også lov til at betale for udsigten.Prisen for en lejlighed i toppen ligger for eksempel på cirka 16 millioner kroner, men det har ikke holdt køberne tilbage. Priserne for boliger i højden vidner om, at efterspørgslen er der, mener Tommy Blindkilde, chefredaktør på sitet byensejendom. dk, som er en vidensbank om byudvikling og arrangerer konferencer om udvikling i byen.»Når man kommer over femte etage, stiger kvadratmeterprisen relativt meget, hvilket viser, at der er efterspørgsel på udsigten,« siger Tommy Blindkilde, som mener, at der er en række fordele ved at bygge højhuse.»Man kan fortætte byerne, hvilket er en fordel i den forstand, at tætte byer er lidt mere livlige byer, og det er jo grunden til, at folk gerne vil bo i byerne. Samtidig sparer man noget plads, der kan bruges til noget andet end boliger. Der er en fordel i, at byen ikke kommer til at sprede sig for meget, i den forstand, at vi skal have plads til landbrug og fri natur.« Han medgiver dog, at der også er udfordringer forbundet med højhuse.»Den åbenlyse ulempe her nordpå er, at solen står lavt på himlen i vinterhalvåret, og det betyder, at højhuse kaster lange skygger. Samtidig kan de skabe noget vindturbulens, hvilket man kan gøre noget ved på forskellige måder. Undersøgelser viser desuden, at folk på femte etage og derover ikke kommer så meget ud på gaden, fordi der virkelig er langt ned, så det er ikke givet på forhånd, at de giver mere liv i byen.« Et af de argumenter, der fylder for tiden, er, at flere højhuse skal være med til at løse boligmanglen. Nogle mener, at det vil få priserne til at falde, når udbuddet bliver større. Den logik holder dog næppe, mener Ellen Højgaard Jensen.»De højhuse, der bygges nu, er dyre at bo i.Det er udsigtslejligheder. En del af boligerne fremstår i det ellers fantastiske byggeri derude,« siger medlem af Teknik-og miljøudvalget for Venstre Flemming Steen Munch.Allerede nu kan politikerne nedlægge veto, hvis de ikke mener, at et byggeri lever op til standarden. Arkitektkonkurrencerne er mere en »vejledning til politikerne selv«, mener det radikale medlem af teknik-og miljøudvalget Mette Annelie Rasmussen.»Vi skal sikre en større kreativitet i byggemassen.Vi har mange dygtige arkitekter både herhjemme og i udlandet. Ved at gennemføre arkitektkonkurrencer eller såkaldte parallelopdrag, når der skal bygges højhuse, vil vi sikre, at højhusene får en højere kvalitet, end man eksempelvis har set med Bohrs Tårn på Carlsberg,« siger Mette Annelie Rasmussen.I beslutningen ligger også, at lokalplanerne skal gøres mere detaljerede, når de indeholder højhusbyggeri. Det skal sikre, at man kan holde bygherren fast på en høj arkitektonisk kvalitet, da lokalplaner typisk ikke beskriver facadevalg og andre detaljer.Et andet forslag stillet af Morten Kabell vandt dog ikke genklang. Han foreslog, at man i København skal udforme og placere højhuse, så de »som udgangspunkt er slanke og enkeltstående og fungerer som pejlemærker, der understøtter orienteringen i byen.« Kun Enhedslisten stemte for.Sommerserie: Hvad så, København?Hovedstaden er under forandring. I en ny serie ser vi på byens rum og arkitektur.Og på muligheder og faldgruber i fremtidens storby.Bortset fra reglerne om, at der ikke må bygges højt i indre by, findes der ikke en egentlig politik for højhuse i København.Højhusdebatter lige nuCarlsbergDen oprindelige masterplan for Carlsberg Byen blev lavet på baggrund af et konkurrenceprojekt. »Inden for Carlsberg ville man gerne bygge højt - endda ret højt. Det, som Entasis (som lavede den oprindelige plan, red.) tegnede, var højhuse, der stod helt særlige steder og havde helt særlige profi ler. De refererede til hinanden på en særlig måde i en særlig komposition, der havde en relation til det, der ellers foregår nede i byen. Det er præcis måden at gøre det på,« siger direktør for Arkitektforbundet Jesper Pagh. Planen blev dog kun til dels fulgt, hvilket har resulteret i et af de mest udskældte højhusbyggerier i København i nyere tid: Bohrs Tårn.»Great Northern«Magasinet KBH kunne i sidste måned afsløre tegningerne af projektet »Great Northern«. Det består af to sejllignende tårne, hvoraf det ene måler 330 meter. Projektet har som sit erklærede mål at blive Skandinaviens højeste bygning. Det største sejl vil dog i givet fald blive det højeste i hele Europa - hvis det bliver vedtaget, og ingen når at overhale indenom. Ifølge kommuneplanen er Ydre Nordhavn et såkaldt perspektivområde, hvor der tidligst kan bygges i 2027. I masterplanen for Nordhavn er udgangspunktet desuden, at der skal bygges lavere og lavere, jo længere ud mod Øresund, der bygges, skriver magasinetkbh.dk. Politikerne på rådhuset har imidlertid stemt for at gå videre med undersøgelser af muligheden for at bygge skyskrabere i Ydre Nordhavn.PosthusgrundenEt nyt kvarter er på vej der, hvor den gamle postterminal i Bernstorff sgade ligger. Danica Ejendomme, som er den del af Danica Pension, er bygherre på projektet, mens Lundgaard&amp;Tranberg Arkitekter og Danica Ejendomme står bag byggeriet. Området er inspireret af blandt andet den hævede bypark og promenade High Line i New York, den parisiske park Jardin de Luxembourg og midlertidige byrum i den brasilianske storby São Paolo.
Debatten om højhuse i København har stået på siden 1950erne - ja, endda endnu længere. Men i stedet for at tale for eller imod højhuse, bør vi diskutere, hvor de skal ligge, og hvordan de skal se ud, mener byforskere og arkitekter, der efterlyser en masterplan.
Det ringer på døren en kold decemberdag. 
Jesper Bove-Nielsen har i et lille hemmeligt forum udviklet Vigo, der gør det muligt for kunder i Rema 1000 at hjælpe hinanden med at handle. 
Da man fra 2012 udgravede store dele af det indre Odense, var arkæologerne koblet på fra begyndelsen.Blandt de mange fund dukkede også latrintønder fra middelalderen op. De havde været godt gemt under jorden, og da man åbnede tønderne, lugtede de endnu af datidens gøremål.Det fik en japansk forsker i naturvidenskab, Kouki Fujioka, til i 2014 at pakke sin kuffert og flyve til København, hvor han med et særligt apparat sugede luftpartikler op og kemisk genskabte middelalderens latrinlugt. Det blev en sensationel historie i alverdens medier.Men fundet af latrinerne er blot en lille del af det omfattende projekt, hvor Odenses centrale firesporede færdeslsåre, Thomas B. Thrigesgade, nu er udgravet og sammen med andre fundsteder har frembragt så mange fund og oplysninger, at berretningen om Odenses tidlige historie skal skrives om.Mads Runge er forskningsleder for projektet, der er det hidtil største udgravningprojekt i Danmark af en vikinge-og middelalderlig bykerne. Fundene udstilles nu i Odense Bys Museum under titlen »Knuds Odense -Vikingernes by«. Denne Knud er selvfølgelig Knud IV - den danske konge, der blev myrdet i Sankt Albani Kirke i Odense i 1086 og fik navnet Knud den Hellige. Knud blev nemlig helgenkåret i år 1100, og legenden om ham blev afgørende for Odense bys status og udvikling.Udgravningerne har kostet 25 millioner kr., og Odense kommune og RealDania har som bygherrer finansieret disse.Arkæologerne fra Odense har arbejdet tæt sammen med forskere fra bl. a. Syddansk Universitet om en lang række videnskabelige opgaver, som fundene har givet anledning til.Mads Runge foretæller om fundene: »Vi har fund fra 800-tallet, men hovedparten er fra 1000-tallet, og de slutter i 1500-tallet, så vi dækker både vikingetiden og middelalderen. Vi ved fra et kejserligt brev, Odenses såkaldte »dåbsattest« fra 988, at Odense opstår ihvertfald i slutningen af 900-tallet, men med de nye fund kan vi gå helt tilbage til begyndelsen af 800-tallet og dokumentere aktiviteter i byen.« Hvorfor blev det her, man så tidligt skabte en by? »Det blev det formentlig, fordi der var en hellig lund, der blev kaldt Odins Vi (= lund), hvortil fok valfartede og som gav navn til byen.Og så var det vigtigt, at den trafikalt lå centralt.De gamle gader i Odense - Overgade og Vestergade - har været vigtige veje allerede dengang og var del af det centrale landstrøg hen over Fyn. Endelig spillede fjorden en rolle, så skibe kunne sejle relativt tæt på byen.« Betyder fundene, at vi skal skubbe Odense bys historie 200 år tilbage i tiden? »Ja, det er min faste overbevisning, at vi nu kan dokumentere, at der fra slutningen af 700-tallet gradvist udvikledes en by her, og at vi på den vis kan skrive byens historie delvis om.« Arkæologerne har fundet keramik, bygninger og håndværksgenstande, som klart viser tidlig aktivitet. Desuden har man på Nonnebakken, der ligger centralt i byens midte, fundet en vikingeborg med vold og voldgrav. Anlægget kan ikke længere ses med det blotte øje, men det har i 900-tallet været en vigtig vikingeborg, som - mener Mads Runge - har været af samme type som Trelleborg ved Slagelse og tilhører de ringborge, som Harald Blåtand (911-987) lod bygge.I borgen fandt arkæologerne en lille sølvskat fra 900-tallets anden halvdel, og det er med til at placere borgen i Harald Blåtands regeringsperiode.Ringborgen på Nonnebakken er den eneste kendte ringborg fra Haralds Blåtands tid, der lå nær en by.I udgravningerne stødte man på andre opsigtsvækkende fund. Man fandt således en sølvmønt fra slutningen af 1000-tallet. Den er unik ved, at det er den første Knud IV-mønt, der vidner om, at Knud slog mønter i Odense.Det er vigtigt, da det dokumenterer, at Knud ikke blot var vigtig for Odense efter sin død og helgenkåring, men at Odense under Knud IV var en af kongens væsentlige byer.Danmarks ældste bryggeri dukkede også frem, og en brønd bestående af to tønder gav vand til ølproduktionen. Nu står de to tønder, efter at træet er blevet frysekonserveret, i museets udstilling. Arbejdet med frysekonservering blev finansieret af Albani Fonden, der er tilknyttet byens bryggeri Albani Bryggeri.Men det sensationelle fund var en stenkiste i nærheden af Albani kirke. Arkæologerne sendte først et mikrokamera ind gennem en sprække i kisten og kunne se, at der lå et skelet derinde. Derpå åbnede man under stor folkelig bevågenhed kistelåget og opdagede, at der ved skelettet lå et miniature-nadversæt, det bestod af et sølvbæger og en sølvtallerken.Skelettet var velbevaret, men alt tøj var forsvundet.Undersøgelser i skriftlige kilder fra den tidlige middelalder viste, at der var tale om biskop Eilbert, der var død i 1072 og da var biskop i Odense under ærkebispesædet i Hamborg-Bremen.Eilbert har været en bemærkelsesværdig høj mand på omkring 185-190 cm, hvor datidens mænd i gennemsnit var 160-165 cm. Han ragede kort sagt et hoved op i forhold til alle andre.Mads Runge siger: »Jeg formoder, at Knud flyttedes fra Albani Kirke, da man efter hans død byggede domkirken i Odense. Der ligger han endnu i en af de mest fantastiske grave i Norden, hvor 1.000-årige tekstiler og endda en pude, som hans hoved ligger på, er bevaret«. Ved man noget om magtspillet mellem konge og biskop? »Ikke fra skriftlige kilder, men det er en fristende tanke, at Knud og Eilbert, som var samtidige, må have haft en fælles historie, og at vi med opdagelsen af Eilberts grav har fundet en anden af de centrale personer i dette danmarkshistoriske drama, som var med til at forme eftertiden og Odense bys udvikling, for med Knud som helgen blev Odense centrum for en dyrkelse af Knud, og domkirken kom til at spille en vigtig rolle. Vi flyttede biskop Eilbert fra sit gravsted til museet, og nu ligger han på den nuværende udstilling.« Datidens Odense har ifølge Mads Runge været delvis selvforsynende, for man har fundet køkkenhaver og stalde.Der har været et fisketorv med træboder, og rester af disse træborde, der var tre meter brede, er fundet. I boderne fandt man dyreknogler, lædervarer og andet, som indbyggerne fremstillede. Flere af genstandene er nu udstillet på museet.Blandt de kuriøse fund, som kan ses på udstillingen, er tynde pinde, som Mads Runge kalder »pølsepinde«. Datidens borgere viklede stof omkring pindenes ender og brugte dem til at rense sig efter afføring. Man kan ikke umiddelbar identificere de tynde pinde som hygiejniske hjælperedskaber, men ifølge Mads Runge har man fundet afbildninger af lignende pinde i Rom, hvor deres funktion er identificeret.Blandt de mange andre fund er Albanis Kirkes kirkegård med cirka 500 grave, heraf blev de 200 udgravet i 2016. Skeletterne er nu til nærmere undersøgelse på Syddansk Universitet.Flere af skeletterne vidner om syfilis, og et par fællesgrave dokumenterer, at byen har været ramt af pest, så man har smidt ligene i fællesgrave. Man fandt en vippebro, der førte fra bispegården til indre by over en voldgrav og viste, at biskoppen boede afsondret fra byen, så Eilbert skulle over voldgraven for at møde sine medborgere. Men en biskop var ganske som i dag en politisk spiller, og der var nok grund til, at biskoppen beskyttede sig med en voldgrav og en vippebro.Mads Runge regner med, at der er fundet cirka 15.000 genstande, og museets udstilling viser blot en lille del af de rige fund. Efter at særudstillingen bliver lukket i marts 2018, vil flere af de opsigtsvækkende fund blive udstillet andre steder.Odense er kendt som H. C. Andersens hjemby, og det er dens store attraktion for mange turister. Mads Runge håber, at de nye spændende fund bliver en ny magnet for turister, for de viser vikinge-og middelalderbyen, og at Odense dermed også bliver Knuds og Eilberts by.bbl@berlingske.dk Fakta: De udgraver danmarkshistorienDer er en voldsom interesse for dansk historie og arkæologi. Og der forskes og graves som aldrig før. Arkæologer og private med detektorer finder nye skatte og fund, og ny teknologi tages i brug for at genskabe fortidens menneskeliv.Berlingske er i denne serie taget rundt til fire arkæologiske udgravningssteder og museer, hvor der er gjort opsigtsvækkende fund. Det er Holbæk i Vestsjælland, Odense, Ribe i Sydjylland og Skanderborg. Her er inden for de seneste år gjort opdagelser, der rykker ved vor viden om vikingetiden og middelalderen.
Arkæolog Mads Runge mener, at Odense nu har meget mere at vise frem end H. C. Andersen. De seneste fund fra 800-tallet kan fortælle en unik historie om en tidlig vikinge-og middelalderby.
Kære ThomasDer har været dommedagstoner i visse jazzkredse de sidste par år. Udviklingen af Jazzhouse ligner for mange en afvikling af jazzens hus. Nu forlader folkene bag Jazzhouse Niels Hemmingsens Gade 10 efter 26 år. Nogle siger, at det bliver jazzens dødsstød. Men betyder det ene spillested virkelig alt?.Kære SimonKøbenhavn har jo været en af Europas store jazzbyer siden 1960' erne. Dengang tiltrak det gamle Montmartre i Store Regnegade udenlandske giganter. Amerikanere som Ben Webster og Dexter Gordon slog sig ned her, og frem til klubben lukkede i 1976, boomede jazzlivet i byen.Montmartre fortsatte sin eksistens i Nørregade, men det var først med åbningen af Jazzhouse i Niels Hemmingsens Gade i 1991, at jazzen endelig fik det, jazzmiljøet med stolthed har kaldt for en nationalscene.Et sted, der kunne sikre genren rammer og overlevelsesmuligheder.Den scene forsvinder nu, efter den i de senere år har fraskrevet sig ansvaret for jazzen.Helt konkret er jazzen blevet pillet ud af rammebetingelserne under den nuværende ledelse.I dag er Jazzhus Montmartre tilbage i Store Regnegade, men deres økonomi er ustabil.Når Jazzhouse lukkes, drejes nøglen om til den offentligt støttede scene, der skulle sikre, at København stadig var en europæisk jazzby - også i de 355 dage om året, hvor der ikke er Copenhagen Jazz Festival. Verdensmusikken og den eksperimenterende avantgarde får vel mere fokus på det nye Global, men jazzen må luske tilbage til baggårdene.Hvad tænker du, der vindes ved lukningen af Jazzhouse?.Kære ThomasSat på spidsen og set skråt over gården fra min plads i popland kan man sige, at Jazzhouse med flytningen forsøger at redde de sidste levende rester af jazzen ud af den kulturelle tragedie, der er indre by i København. Der er ikke meget Ben Webster over en gåtur kl. 2 om natten fra Jazzhouse ad Vestergades sodavandsprut-minefelt til Rådhuspladsen. Og de nye lejere på adressen vil med det nye spillested, der kommer til at hedde Hotel Cecil, sandsynligvis også satse mere kommercielt. Det er nødvendigt.Lidt mere nuanceret formuleret: Romantiseringen af Københavns indre brostensgader og gyder som en af jazzens europæiske grundsten er også en måde at låse forestillingen om jazz på.Siden ledelsen blev skiftet ud i 2013, har jeg oplevet Jazzhouse som et spillested, der har brudt med romantikken. I et vist omfang har Jazzhouse tilgodeset den mere traditionelle opfattelse af jazzens mange væsener, men samtidig gjort plads til andre måder at eksperimentere med improvisationer og afsøge musikalske grænser på.Rent formelt har folkene bag jo levet op til deres forpligtelser, men hvad meget vigtigere er: De har fået skabt et miljø af yngre og nysgerrige mennesker, der har fyldt kælderlokalerne i Niels Hemmingsens Gade. Rammerne er flotte i Niels Hemmingsens Gade, men det er stadig mennesker, der skaber et spillested. Fri af den høje husleje og den planlagte ombygning af Globals nuværende lokaler har dét miljø vel mulighederne for at blomstre endnu mere på Nørrebro?.Kære SimonNørrebro er jo fint, hvis bare der igen bliver sat ordentlig plads af på det musikalske skoleskema til jazzen i dens forskellige afskygninger, inklusive mainstream jazz. Det kan man ikke sige, der har været i de seneste år på Jazzhouse.Jazzen er simpelthen ikke kommercielt bæredygtig, så hvis man vil have den, skal den lige som så meget andet i vores samfund værnes om. Men som vi har set den kunstneriske side af sagen forvaltet på Jazzhouse i de sidste år frem til lukningen, tror vel hverken du eller jeg rigtig på, at jazzen får mere undervisningstid på Global, eller hvad det nye spillested ved Skt. Hans Torv nu kommer til at hedde? Den københavnske jazznostalgi kan dyrkes i Store Regnegade, så længe vi har Montmartre. Men når mange i jazzmiljøet er triste over, at Jazzhouse - eller Copenhagen JazzHouse, som det tidligere hed - nu forsvinder, er det jo i erkendelse af, at jazzen ikke rigtig har et sted nu, som politikere, stat og kommune for alvor støtter op om. Ordet nationalscene kom i spil efter et folkemøde i jazzmiljøet, hvor flere hundrede aktører mødte op. Det var det møde i 1990, der førte til åbningen af Jazzhouse året efter.Måske er tiden i dag bare ikke til genremæssig kassetænkning, og der skal skabes rum til nyt. Men det er nu altså også mord, hvis barnet smides ud med badevandet.Jazzen har altid forandret sig, men synes ikke også du, at en genre skal støttes og bevares fra samfundets side, når den har slået dybe historiske rødder? Vi har jo en masse ekstremt dygtige jazzmusikere herhjemme, der fortjener opbakning, også selv om de stilmæssigt ikke arbejder ude på kanten?.Kære ThomasJo, vi skal have og gøre plads til jazz. Man kan dog give en skrantende jazzkultur ilt på to ret forskellige måder. Man kan holde en økonomisk hånd under musikerne med et statsstøttet spillested med en fast genreramme, eller man kan støtte et spillested, der skubber jazzen ind i nutiden.Det første kommer hurtigt til at minde om et museum over fortidens triumfer, et glyptotek.Det andet mere om et samtidsorienteret galleri.Det er den sidste model, Jazzhouse har udviklet sig til siden 2013. De har brudt med institutionaliseringen af jazzen.Selv om folkene bag det nu gamle Jazzhouse ikke længere har en forpligtelse over for jazzen, forlyder det, at der stadig vil være jazz på programmet på den nye adresse. Jazzen bliver bare ikke dominerende, men en af flere genrer på et noget mindre sted. På den måde ser det ud, som om at jazzen kryber lidt tilbage i undergrunden. Som du selv skriver, har jazzen en lang historie for at udvikle sig. Gerne i sammenstød med egne konventioner eller i udforskning af nye former uden for genregrænserne. I ånden er det jo faktisk, hvad Jazzhouse har søgt de sidste par år. Det efterlader måske den mere museale jazz uden et hovedkvarter, men stadig med mange små hjem. Rundt om i landet. Men ville det omvendte ikke være værre? Hvis der kun var blevet satset på den rodfæstede jazz, og nye musikalske podninger i samtiden var blevet trængt i baggrunden?.Kære SimonJeg tror, mange jazzmusikere herhjemme vil være rigtig kede af at få deres musik kaldt for museal, og der er mange store danske jazznavne, der hverken passer særlig godt ude på de små eksperimenterende scener i Kødbyen eller på det nye Global, hvordan det så end kommer til at manifestere sig på Nørrebro. En scene som den, der findes i pladebutikken Jazzcup, er heller ikke ligefrem stor.Men jo, jazzen kommer til at overleve.Man kan sige, at den med lukningen af Jazzhouse igen er sat på porten og må klare sig på virkelighedens barske betingelser, og det var, som man kan se her på siden, ikke jazzmusikere, der fik æren af at lukke og slukke i Niels Hemmingsens Gade.Men om ikke andet har vi da med vores samtale fået sat fokus på, hvad jazzens betingelser nu er. Det kan der forhåbentlig komme noget godt ud af for den del af den improviserede musik, der med rødder i de sidste hundrede års musikhistorie med stolthed kalder sig for jazz.simon.lund@pol.dk thomas.michelsen@pol.dk Man kan holde en økonomisk hånd under musikerne med et statsstøttet spillested med en fast genreramme, eller man kan støtte et spillested, der skubber jazzen ind i nutiden. Det første kommer hurtigt til at minde om et museum Simon Lund Når Jazzhouse lukkes, drejes nøglen om til den offentligt støttede scene, der skulle sikre, at København stadig var en europæisk jazzby Thomas Michelsen.
KOMMENTAR Jazzhouse lukkede og slukkede med sin sidste koncert tirsdag aften. Hvad kommer det til at betyde for jazzmiljøet iKøbenhavn? Politikens to musikredaktører for henholdsvis beat og jazz trækker linjerne op i denne dobbeltkommentar.
Det er nemmere at komme igennem til pave Frans i Rom end til overborgmester Jensen i København.Den lære må jeg drage af en halv snes dages forsøg. Jeg plejer ellers nemt at få fat i danske politikere, men socialdemokraten Frank Jensen er dygtig til at gemme sig.Det er umiddelbart ejendommeligt, for der er kommunalvalg 21. november, så man skulle tro, den 56-årige aalborgenser havde travlt med at besnakke vælgere og presse.Som nordjyde, der må spørge om vej i hovedstaden, er den tidligere banko-vært jo ikke noget indlysende førstevalg som byens politiske chef.Jeg tror, han ved det.EN AF DE MØGSAGER, Frank Jensen absolut ikke vil debattere med vælgerne, er parkeringsskandalen.Den går ud på, at folk, der er flyttet ud i Ørestaden på Amager, skal betale 985 kr. om månedenfor at parkere deres bil ved bopælen, hvor der ellers er endeløse hektarer at brede sig på.Til sammenligning koster det kun 735 kr. om åretat parkere for beboere i det indre København, hvor pladsen er trang. Har man en særlig energirigtig bil, er prisen endda kun 100 kr. årligt.Det er altså 16 gange så dyrt for københavnere at parkere en almindelig bil i nybygger-området, som det er midt i København.DET ER ØRESTADSBORGERNE rasende over.11.820 kr. årligt til parkering ved ens eget hjem er en kedelig ekstra udgift, når man er flyttet ind i en dyr lejlighed. Det gælder, uanset om man er ung pioner eller tilhører dem, som klummeskribenten Lise Rønnebæk kalder den kreative ældrebyrde.Beboerne har dannet en protestforening og gjort alt for at få Frank Jensen til at stille op til et møde, så de kunne konfrontere ham med urimelighederne.Han kunne selv bestemme datoen.Det skulle bare være inden kommunalvalget 21. november. Men desværre - overborgmesteren kan umuligt få tid.Så nu holdes mødet uden ham. I stedet kommer Jakob Hougaard. De øvrige partier i Borgerrepræsentationen møder i stærkeste opstilling.JEG SKAL IKKE SKJULE, at jeg har sagt ja til at være ordstyrer ved mødet 9. november.Det er heller ikke en hemmelighed, at jeg synes, parkeringstaksten i Ørestaden er urimelig - især når det er 16 gange billigere at parkere i indre by. Uvildig kan jeg ikke være med så iøjnefaldende urimeligheder. Men da jeg bor på Frederiksberg, er jeg ikke selv ramt af problemet.Jeg satte mig for at hitte ud af, hvilke tvingende grunde Frank Jensen har til at udeblive - bortset fra ulyst til at blive kritiseret.Det blev noget af en opgave.Først fik jeg efter en uges betænkningstid en formfuldendt juridisk fristil på to ark fra en konsulent Claus Schøsler i overborgmesterens sekretariat.Han fremhæver, at jeg ikke har ret til at læse med i overborgmesterens kalender: ' Efter en konkret vurdering kan der således ikke gives aktindsigt i Frank Jensens kalender, for så vidt angår dennes deltagelse i valgkamps-møder', skriver konsulenten.HAN NÆGTER OGSÅ at svare på, hvad Frank skal lave 9. november. Faktisk nægter han at svare på noget som helst..Claus Schøsler henviser mig til at tale med til Marie Borum Pedersen i ' overborgmesterens kampagnesekretariat'. Sådan ét findes altså.Marie er fast ansat partifunktionær. Men først efter en håndfuld dage lykkes det mig at ramme hende på telefonen. Hun undskylder sig med travlhed, for de er kun syv mennesker (!) i sekretariatet til den krævende opgave at få genvalgt Frank til Borgerrepræsentationen. Marie Borum lover at levere mig en oversigt over den del af kandidat Jensens valgkampaktiviteter, som ikke er hemmelige.Det tager sin tid at få den, men omsider dukker den op.HVAD ANGÅR HANS PLANER for 9. november, hvor parkeringsoprørerne mødes, kan hun kun oplyse, at han har et møde kl. 11 om formiddagen. Da det tidlige møde næppe varer over otte timer, kan dét dårligt være forklaringen på, at han ikke kan stille op kl. 19.I partifunktionær Marie Borum Pedersens liste til mig er der ikke anført én eneste aktivitet 9.november.I mellemtiden har Frank Jensen selv skrevet et brev til mig om, at han ikke kan komme den aften. Hvad, der hindrer ham i at deltage i pmødet, forbliver en gåde. Han forklarer heller ikke, hvorfor han har afvist tilbuddet om selv at vælge mødetidspunkt.Listen rummer i øvrigt ret få almene offentlige valgmøder. De fleste arrangementer foregår i trygge rammer hos vennerne i boligbevægelsen, partiet eller i den socialdemokratiske del af fagbevægelsen.FRANK JENSEN BURDE være bekymret.40 lister slås om byens vælgere.Ved 2013-valget opnåede Socialdemokratiet kun 76.524 stemmer ud af 281.821 afgivne krydser. Det gav 16 af Borgerrepræsentationens 55 mandater. Næststørste parti blev Enhedslisten, som sprang 30.119 frem til 53.672 stemmer og 11 mandater.Venstre blev største borgerlige parti med 31.442 stemmer, en fremgang på 11.916 og seks mandater.Fra højre til venstre har de øvrige partier i årevis drømt om at smide Socialdemokratiet ud af overborgmesterkontoret. Men der skal 28 mandater til et flertal, og dét har de ikke kunnet mønstre.OVEN I P-SAGEN ER balladen om byggeri af 2500 betonboliger på Ørestad Fælled eksploderet om ørerne på Frank Jensen. Tusinder af københavnere og naturfredningsfolk har protesteret imod at få plastret endnu et grønt område til med beton.Frank Jensen afviste længe iskoldt at lytte til kritikken: Byggeriet beroede på en 25 år gammel politisk beslutning, som ikke kunne laves om, hævdede han.Grundene på 19 hektar skulle i øvrigt gerne indbringe to milliarder kr., som kommunen allerede har brugt på det langsommelige metrobyggeri.Men da valget rykkede nærmere, kunne byggeplanerne pludselig ændres alligevel. Der er indløbet tusinder af protester. Nu vil Frank Jensen have undersøgt, om der kan bygges andetsteds.' Jeg lytter', siger han såmænd.OVERBORGMESTEREN kanaltså skifte mening, hvis det folkelige pres er stærkt nok.Men ikke om parkeringstaksterne i Ørestaden.Ikke om sit afbud til vælgernes protestmøde. Og ikke om den vanvittige forskelsbehandling af bilister i samme kommune.Der er imidlertid stadig 51 dage til valget, så han kan nå at ombestemme sig, hvis han vil undgå at gøre Socialdemokratiet endnu mindre.TEGNING: ALLAN BUCH.bf@eb.dk I ØVRIGT vil man jo helst stemme på den bedst egnede - men den pågældende er aldrig kandidat.Fakta: HELT INTERNTKøbenhavns Borgerrepræsentation er yderst sandhedskærlig.Derfor hører man aldrig et rosende ord om Frank Jensen.IKKE ET ORDFrank Jensen vil så gerne lede flertallet.Det må i så fald være det tavse flertal.

Den knyttede næve er svøbt i et nordkoreansk flag. Den hamrer med fuld kraft ned i næsen på et amerikansk missil. Raketten krøller ynkeligt sammen i mødet med den nordkoreanske råstyrke.Den bombastiske propagandaplakat er noget af det første, man får øje på, når man træder ind ad døren i det nyåbnede rejsebureau i Moskva. Ved siden af hænger et mere fredeligt billede af to glade skiturister, der smiler foran en nordkoreansk skibakke.Julia Mukhtasipova er salgsdirektør på det nordkoreanske bureau. Hun vil helst tale om den mere fredelige af de to plakater.»Det er et meget populært skisportssted.Sneen er virkelig god,« forsikrer hun om det lidet kendte skiområde i et af verdens mest lukkede lande.Det nyåbnede nordkoreanske rejsebureau ligger på fjerde sal i en anonym kontorbygning i udkanten af Moskvas indre by. Men siden det åbnede for bare to uger siden, har det fået gavmild opmærksomhed i de russiske medier.»Dagen efter fik vi mere end to hundrede henvendelser,« siger hun glædesstrålende om et nyhedsindslag om feriemulighederne i Nordkorea, der blev bragt i den bedste sendetid på den statslige TV-kanal Rossija.Umiddelbart skulle man ellers tro, at timingen for en rejse til Nordkorea dårligt kunne være værre.I juni døde en amerikansk studerende, efter han blev anholdt under en turisttur til landet.I sidste uge toppede Nordkorea flere ugers ordkrig mellem Pyongyang og Washington ved at sende et missil over japansk territorium. Og i weekenden kunne de chokerede nabolande se til, da en kraftig underjordisk prøvesprængning ifølge styret beviste, at Nordkorea nu også er i besiddelse af en brintbombe.I Rusland er krisen yderst nærværende. Russisk Fjernøsten grænser op til Nordkorea, og prøvesprængningen fandt sted omkring 150 kilometer fra den russiske og 50 kilometer fra den kinesiske grænse.Det russiske udenrigsministerium rykkede da også omgående ud med en fordømmelse af Nordkorea. Men den russiske præsident pegede samtidig en stiv finger i retning mod USA.»Trusler, pression og fornærmende og militant retorik er en blindgyde,« sagde Vladimir Putin.Reaktionen illustrerer Moskvas historisk set tætte men vanskelige forhold til det egenrådige styre i Pyongyang. Et forhold, der blev grundlagt under den Kolde Krig med Sovjetunionens uofficielle støtte til Nordkorea under Koreakrigen i 1950erne.Siden besøgte Nordkoreas tidligere leder Kim Jong-il flere gange Sovjetunionen rejsende i en armeret togvogn, eftersom han nærede dyb mistro til flyvemaskiner. Metroen i den nordkoreanske hovedstad blev i 1970erne bygget som en delvis kopi af metroen i Moskva.Også Kim Jong-ils søn, Nordkoreas nuværende leder Kim Jong-un, skulle have besøgt Rusland for to år siden, men besøget blev aflyst i sidste øjeblik.Betydelige båndI dag er Rusland indflydelse på styret mere begrænset, mener Oleg Kirjanov, der forsker i Nordkorea ved Moskvas Statsuniversitet.»De lytter ikke til nogen. De seneste to-tre år har Rusland haft ret gode relationer med Pyongyang. Men det omsættes sjældent i et kursskifte,« siger han.De økonomiske bånd er dog ikke ubetydelige.Mindst 13.000 nordkoreanere arbejder i Rusland under særlige statslige kontrakter inden for blandt andet skovdrift. Menneskeretsgrupper har rettet skarp kritik mod slavelignende arbejdsforhold.I 2014 annoncerede Rusland, at man eftergav Nordkoreas gæld til gengæld for en aftale om at bygge en gasrørsledning gennem landet videre til Sydkorea. Den aftale er dog nu skudt til hjørne.Rusland har tidligere tilsluttet sig FN-resolutioner rettet mod Nordkoreas atomprogram og deltaget i flerpartsforhandlinger om kon-flikten. Moskva ønsker nemlig på ingen måde en ny atommagt ved sin østgrænse.Men på det seneste har Rusland -i kølvandet af den diplomatiske krise med USA -skudt en god bid af skylden for udviklingen på Washington.USA har ifølge Moskva forpasset tidligere muligheder for en forhandlingsløsning, og nu gruer Rusland for en amerikansk oprustning i Sydøstasien.»Ruslands holdning er, at sanktioner og pres ikke vil få Nordkorea til at ændre kurs. Det vil kun forhandlinger med USA,« siger den russiske Nordkorea-ekspert Sergej Letun til Berlingske.Det nordkoreanske styre er mindre påvirkeligt end tidligere, vurderer de to eksperter.Blandt andet fordi den ekstreme fattigdom er reduceret takket være samhandlen med Kina.En sydkoreansk tænketank anslog sidste år, at landet tjente mellem 30 og 40 millioner dollar alene på de knapt 100.000 kinesiske turister, der i 2014 besøgte landet. Turisme er derfor blevet et indsatsområde for styret.»Nordkorea forsøger at tiltrække turister, ikke bare fra Rusland, men også fra Japan og Kina, fordi de er en kilde til hård valuta,« siger Sergej Letun.Også vestlige turister besøger hvert år landet.Men siden den 22-årige amerikaner Otto Warmbier blev anholdt i Pyongyang og senere døde af sine kvæstelser, har USA advaret mod turistrejser. Ifølge de amerikanske myndigheder holder Nordkorea fortsat tre amerikanske statsborgere bag tremmer.Nu forsøger landet målrettet at lokke russiske turister til, bekræfter Julia Mukhtasipova fra rejsebureauet NKorean i Moskva.»Vores nordkoreanske partnere er ivrige for at øge antallet af gæster,« siger hun, mens hun bladrer i en brochure med nordkoreanske festdage.En ølfestival for turister og det kommunistiske partis årsdag er på bureauets menu.Gæster gør dog klogt i at læse det med småt.Turister frarådes for eksempel at tage nogen former for læsestof med til landet. De bør heller ikke føre længere samtaler med lokale. De må ikke gå i shorts eller lårkort. Og hvis en lokal avis bringer et billede af den nordkoreanske leder, så må man under ingen omstændigheder krølle den sammen.Hvad sker der, hvis man gør det alligevel? »Så får du problemer,« siger Julia Mukhtasipova under billedet af den nordkoreanske knytnæve.simk@berlingske.dk Fakta: MELDING FRA USA Nordkorea tigger og beder om krig»USAs tålmodighed er ikke uden grænser.Vi må nu vedtage de stærkest mulige sanktioner mod Nordkorea i FNs Sikkerhedsråd,« sagde USAs FN-ambassadør, Nikki Haley, under et hasteindkaldt møde i FNs Sikkerhedsråd i aftes.De 15 medlemslande drøftede, hvordan de skal reagere på Nordkoreas seneste atomprøvesprængning. Men sikkerhedsrådet er splittet.»Nok er nok,« siger Nikki Haley. Ifølge Haley »tigger og beder« Nordkoreas leder, Kim Jong-un, om krig.»Vi ønsker ikke krig, men vores tålmodighed er ikke uden grænser,« siger hun og oplyser kort efter, at USA senere på ugen vil rundsende et forslag til en resolution mod Nordkorea.Donald Trump gjorde det søndag klart, at USA er klar til sanktioner mod lande, der handler med Nordkorea.Nordkoreas største samarbejdspartner er Kina. USA har dermed antydet, at sanktioner også kan komme til at ramme Kina.Nordkoreas atomprøvesprængningerNordkorea har gennemført sin sjette og til dato kraftigste atomprøvesprængning, idet landet angiveligt har bragt en brintbombe til sprængning.Atomprøvesprængninger, anslået kraft i kiloton*.Nordkoreas sprænghovederNordkorea har mellem ti og 25 atomladninger, som de forsøger at minimere for at kunne tilpasse dem et ballistisk missil. Nordkorea råder over 800 aldrende kampfly af typen H-5, som kan medføre atombomber. Sinpo-class ubåden kan affyre KN-11 ballistiske missiler USA anser endnu ikke den afprøvede mobile Hwaseong-13 (KN-08) raket, med en rækkevidde på mellem 5.000 og 6.000 kilometer, for at være operationel. Missiler Pyongyang har mere end 1.000 ballistiske raketter rækkende fra Scudmissiler til langtrækkende Taepodongraketter, som kan udvikles til at ramme USA. De tæller også Nodong-raketterne, der rækker 1.300 km, og Musudan-raketterne, der kan ramme mål 3.000 km væk.3. september 2017 100-120 Eksplosionen skabte en rystelse med en styrke på 6,3.Baseret på det seismiske chok, har våbnet haft en kraft på 100-120 kiloton.
Nordkorea lokker russiske turister med strandtur og skiløjper. Men den seneste atomprøvesprængning sætter Moskvas forhold til Kim Jong-un på en hård prøve.
- Du lytter fandeme ikke til os! Vi er 77 procent, der kraftedeme stemte NEJ! Sådan råber en vred stilladsarbejder foran scenen i Fælledparken til 1. maj. På scenen står LO-formand Lizette Risgaard og holder tale.Men hendes talestrøm er netop blevet afbrudt.En gruppe unge byggelærlinge har stormet scenen med et banner, og en rødhåret ung mand stjæler mikrofonen fra formanden.- Du er en klasseforræder, råber han ad Lizette Risgaard.Stilladsarbejderen giver ikke sådan lige op, da de unge mennesker bliver eskorteret væk fra scenen. Og LOformanden adresserer den vrede stilladsarbejder.- Vi er et fællesskab, siger LO-formanden.Fællesskab og fadølOtte timer tidligere: Klokken er otte om morgenen i det københavnske Nordvestkvarter, og her lugter det af fællesskab. De første er ved at samle sig til den årlige arbejder-kampdag i en baggård i den lokale 3F-afdeling.' Søstre, vi er socialister, søstre, vi er socialister', brager det ud af højttaleren fra bandet på den store scene i baggården.Størstedelen er nu klart mænd, men i forårssolen bliver der rocket med på de gamle kampsange. Bænket bag langborde sidder de fleste med rundstykker i hånden, altså rigtige rundstykker, som smuldrer i munden og aldrig har set skyggen af spelt. Rundstykkerne skylles ned med fadøl.Techno-infernoUde på vejen kører en kæmpe lastbil forbi. Fra den springer stilladsarbejder Thomas Strømholt ned. Seks timer senere vil han råbe ad LO-formanden.- De spurgte, om vi kunne komme med en stilladsbil og et anlæg, og det har jeg sørget for, siger Thomas Strømholt med et grin.Ti diskoteks-højttalere og to generatorer skal drive det mobile-diskotek, som troner på ladet. Den skal danne bagtrop i det optog, som medlemmerne i 3F vil gå i til Fælledparken.Første test af anlægget sprøjter så hård techno ud, at den første klage kommer prompte.- Vi vil se noget handling, de har jokket så meget på os, siger Jacob Skifter, der tydeligt er utilfreds med sin fagforening.Stilladsarbejderne er utilfredse med de nye overenskomster på det private arbejdsmarked.Politiet lukker festenOptoget sætter i gang, og små 200 3F-medlemmer går med røde faner mod Fælledparken.Foran lastbilen går Thomas Strømholt.- Vi har været på barrikaderne hele ugen, så vi vil ikke lave ballade i dag, men man ved aldrig, hvad der sker, siger Thomas Strømholt.200 bliver til flere tusind i optoget, som de forskellige faggrupper støder til paraden ned ad Nørrebrogade.Stilladsarbejdernes anlæg er det største, og det skaber også mest opmærksomhed, da de rammer græsplænerne i Fælledparken ved middagstid.- Politiet kom og sagde, at vi spillede for højt, og at vi ikke måtte spille techno så tæt på Rigshospitalet, siger chaufføren af lastbilen Oliver Arndt.Faglig kampPå scenen i Fælledparken kalder overborgmester Frank Jensen på sine kammerater, men stilladsarbejderne hører ikke på taler. De har nu rykket festen ned til 3F's øltelt.Thomas Strømholt står blandt kollegaer, men pludselig sætter han i løb, da han ser demonstrationen på den store scene under LO-formandens tale.- Du lytter fandeme ikke til os ude på arbejdspladserne! Du har ikke forhandlet på vores vegne, lyt til de unge, lyt til os, råber Thomas Strømholt foran scenen ad LO-formanden.LOzette: Jeg kan klare tæskeneEfter syv taler med start klokken 7.15 i Esbjerg kom dagens dramatiske højdepunkt for LO-formand Lizette Risgaard, da en flok demonstranter kortvarigt afbrød hendes 1. maj-tale i Fælledparken.- Jeg nåede ikke at blive bange, men jeg blev overrasket og tænkte: Hvad sker der her? fortalte hun efter optrinnet, hvor hun gjorde det klart, at man må acceptere en vis portion civil ulydighed.Fagbevægelsens førstedame mødte i det hele taget en del modstand på kampdagen.Mange har svært ved at forstå, at de skal æde dårligere vilkår som 42 timers arbejdsuge, fordi et flertal har stemt aftalen i hus. Derfor var sammenkædningen - som betyder, at forskellige faggruppers overenskomst vedtages under ét - det store samtaleemne. Lizette Risgaard er dog ikke i tvivl: - For mig er det én for alle, alle for én.- Men når så mange stemte nej, var I så gode nok til at forhandle? - Det spørgsmål skal du stille de forbund, som har sagt nej. Det er forbundene, der har forhandlet 92 procent.- Du er LO's formand og ansigtet udadtil? - Ja, jeg stiller gerne op til alle tæskene. Jeg samler sammen. Jeg samler det op; man ikke kan forhandle.- Men var I opmærksomme nok omkring de 42 timer? - Det skal du spørge forbundene om. Du skal ikke spørge mig, for jeg har ikke lavet den aftale.- Det ved jeg, men nu spørger jeg dig som LO-formand. Du bliver jo tvunget til at stå på mål for den her aftale? - Det gør jeg gerne. Jeg synes, det er et godt resultat.Gode overenskomster, som forbundene har lavet. Så tager jeg gerne tæskene.Antikapitalistisk røg og damp' Riv systemet ned.' Sådan lød bare en af parolerne, da omkring 2000 demonstranter fejrede 1. maj med en march fra Axeltorv i Københavns indre by under overskriften ' Antikapitalistisk 1. maj'.Tonen var rå og uforsonlig fra talerne på ladvognen.Selv Pia Olsen Dyhrs folkesocialister fik én på hatten, da demonstrationen passerede Nørreport. SF blev ligesom LO's formand skrålende stemplet som klasseforrædere.Ikke et udtryk, man hører hver dag nutildags.Men humoren fejlede heller ikke noget. På Nørrebrogade hang et banner med budskabet ' arbejdshad'. Den er vi vist flere, der kender til sådan en mandag morgen.Fra et vindue på Fælledvej hang sloganet ' fuldautomatiseret luksus-kommunisme til alle!'.En anholdtPolitiet var mødt talstærkt op, hvis slagord skulle udmønte sig i gadeuro.Da demonstrationen forlod Rådhuspladsen, meddelte ordensmagten, at demonstranterne skulle fjerne den maskering, en lille, hård kerne var iført.På Nytorv satte en gruppe civilbetjente handling bag ordene, da de hev en ung mand ud af demonstrationen og trak ham med ned ad Strøget. Anholdelsen var dagens eneste, oplyser Københavns Politi i går eftermiddags.Flere gange undervejs affyrede demonstranter pyroteknik i form af romerlys og røgbomber. Ved ankomst til Fælledparken buldrede kanonslag.Men politiet valgte at se igennem fingre med de forseelser.trs@eb.dk ;sahl@eb.dk Vi vil se noget handling, de har jokket så meget på os Du lytter fandeme ikke til os ude på arbejdspladserne! Du har ikke forhandlet på vores vegne.
UTILFREDSHEDEN: Stilladsarbejdere viste deres modstand mod den nye overenskomst.
»I hans straffetid var der tre tusinde seks hundrede og treoghalvtreds dage som den i dag, fra første til sidste gang skinnen kimede. De tre dage mere havde skudårene givet.« Sætningen slutter Solsjenitsyns korte, intense "En dag i Ivan Denisovitjs liv", der handler om en straffefanges dage, den ene lig den anden, dag ud og dag ind på den sibiriske tundra.Der er filosoffer, der vil sige, at vi alle på en måde er straffefanger, men lad det nu ligge og lad os nøjes med at konstatere, at de fleste af os lever banalt og ensformigt efter princippet life is hard and then you die; vi står op om morgenen, drikker kaffe, spiser det samme, som vi gjorde i går, børster tænder, går på arbejde det samme sted, som vi plejer, går hjem igen og ser fjernsyn fra de samme kanaler og falder i søvn i sofaen på et nogenlunde forudbestemt tidspunkt, hvis det da ikke er fredag, hvor vi falder i søvn tidligere, fordi det har været en lang uge, og fordi vi lige har spist en hel pose Haribo Mix, som vi plejer om fredagen, hvor vi rigtig skal hygge os.Javel, andre mennesker har andre dage, og jeg læste engang om en medarbejder hos Alternativet, der begyndte sin dag med en løbetur og en brainstorming, og hans liv var stillet op over for en anden mand, hvis dag begyndte med en pakke Cecil og et antal guldbajere nede på Café Delfinen, og jeg ved godt, hvem jeg helst ville være, men jeg er ingen af delene, bare kedelig, så jeg dyrker hverken brainstorming eller bajere, når jeg står op.Det er sagen, sådan er livet, og skulle det være noget at overvåge? Endsige skjule? Spørgsmålet blev aktualiseret, da Thor Seierø Mouritsen, pressechef i Forbrugerrådet Tænk og den stolte indehaver af en Android-telefon, stillede op i Jyllands-Posten.Det var ikke så lidt, hans telefon vidste om ham. Han cyklede de 3,9 kilometer fra Nordre Digevej i København S ind til Fiolstræde på 19 minutter, en pæn fart i morgenmylderet, og vi må formode, at der ikke har været svinkeærinder, ellers havde telefonen vel også noteret det. Eller et overvågningskamera.Efter at have fået fri kl. 16 bevægede Thor Seierø Mouritsen sig lidt rundt i Indre By, men vi kan gå ud fra, at en del af hans arbejdsdag er gået ved computeren, hvor hans færden er blevet kortlagt både af Google og måske også af hans chefer, som lige ville tjekke, hvad han var ude på der bag skærmen, bare for en ordens skyld. Thor Seierø Mouritsen gik også ind i en boghandel, og sandsynligheden taler for, at vi på boghandlens kameraer kan se, hvad han har gået og bladret i og dermed få en fornemmelse af, hvad der rørte sig i Thor Seierø Mouritsen denne dag, før han igen satte sig op på cyklen og drog hjemad. Vi har styr på ham, men det bliver værre endnu.Det svækker vores undersøgelse lidt, at Thor Seierø Mouritsen valgte en fysisk boghandel med det element af ustruktureret adspredelse, der ligger i den øvelse, men mon han ikke har googlet lidt i arbejdstiden først? Så ved vi noget. Google er personlig. Hvis Thor Seierø Mouritsen f. eks. søger på Egypten, får han et andet resultat end mig. Den ene kan få flybilletter, hoteller og turistguides, mens den anden får nyhedshistorier om uroen i 2011.Vi får ikke engang det samme antal resultater, for Google kender sine lus på travet og ved nok, hvad vi er ude på, hvert på vort sted; Google kender os, Google husker alt, registrerer alt, lægger to og sammen og får en persontegning, og den tegning er ikke til debat.Google bruger 57 forskellige parametre til at tegne billedet, og de er strengt hemmelige.Sådan ender internettet, der skulle være et vindue til verden, med at blive et spejl, hvor jeg hver dag kan se mig selv og blive bekræftet i, at verden hænger sammen, som jeg hele tiden har ment, den gjorde. Og min egen hjerne arbejder villigt med, for netop sådan prøver mennesket at overskue verden ved at reducere den til kendte klicheer, et postulat om sammenhæng. Undersøgelser har vist, hvordan seerne frimodigt lagde til og talte fra, når de så noget i fjernsynet, og sorterede de ting væk, der ikke passede ind i billedet, sådan er vi, ikke mindst derfor er vi lette ofre for falske nyheder, der passer ind i vores kram.Vi kan skemalægges. I den fremragende HBO-serie "The night of" er en del af drivkraften, at natten kan kortlægges; byen er fyldt med overvågningskameraer, mobiltelefoner og kreditkort sætter spor, og politiet kan uden de store anstrengelser følge et hvilken som helst menneske rundt i den forgange nat. Rart for politiet, fascinerende for seeren, men hvad, hvis det var os selv, der blev kortlagt? »Den her udvikling kommer til at tage fart.Der går ikke lang tid, før vi har køleskabe, som er forbundet til internettet, og som kan fortælle, hvad vi spiser, og vaskemaskiner, som kan fortælle om vores tøj. Hvis de oplysninger bliver ved med at tilfalde de offentlige myndigheder, så vil vi i princippet ikke længere have steder, som vi har for os selv«, sagde lederen af tænketanken Justitia, Jacob Mchangama, for et par år siden, Og hvad så, kan man spørge? Frisk mod, Antonius, du haver intet ondt bedrevet, og hvis du tilmed kan cykle 3,9 kilometer på 19 minutter, vælger vi at bære over med, at du drikker en øl på Café Langebro efter arbejdstid; vi nøjes med at notere os din vane, så vi i morgen kan komme med et relevant tilbud tidlig, f. eks. en anden café på din hjemvej.Det er digital markedsføring, og den er præcis. For når Thor Seierø Mouritsen går ind i en boghandel, er der en chance for, at han kommer ud igen med mindst én bog, han ikke vidste, han havde brug for, og som ikke havde noget at gøre med det, han oprindeligt ledte efter. Man kan stadig ose, også online, men hvad man mister, er denne vederkvægende fornemmelse af sjæl, skæbne og støv, og så noget mere: overraskelsen.Hvad der var tilbage af den forsvinder, når vi skemalægges, og hørte jeg Dem sige, at Thor Seierø Mouritsen bare kunne lade sin telefon blive hjemme? Det kan han ikke, det kan vi ikke, vi er slaver af den, ikke omvendt, og netop derfor er Google en drøm for folk som dem, der sendte Ivan Denisovitj til Sibirien. Det er helt nyt og omvendt og alligevel lidt det samme; kontrollen, overvågningen ligner sig selv. Hver dag.lillelund@jp.dk Fakta: PREMIUMLæs alle udgaverne af "Verdens gang" under "Kommentarer" på jp.dk/ premium.
Kommentar: Overvågningen ligner sig selv fra gamle dage, og vi kan ikke vælge den fra, det er bare noget, vi tror.
Kør. Brems. Kør. Sving. Pas på, der kommer en cykel. Rødt lys. Fanget i krydsets midte. Grønt fra modsatte side. Cyklister på vejbanen. Biler på vejbanen. Slalomkørsel mellem Ford, Fiat og Toyota. Flyt jer! Ragnarok.Scenariet er det samme hver dag i København, og særligt i morgen-og eftermiddagstimerne finder en kamp mellem cyklister og bilister sted i det københavnske byrum. Det er de bløde trafikanter mod de hårde, og det er pladsen på vejene, slaget står om. Snart er det tid til at finde en vinder.Ifølge tal og prognoser for beboer-og trafikudviklingen i København er der intet, som tyder på, at der i fremtidens København vil blive mindre rift om pladsen. Tværtimod. I dag er der 675.000 cykler i København og omkring 120.000 privatejede biler, og de tal vil stige betragteligt, fordi københavnerne bliver flere og flere. Frem mod 2027 er det således forventningen, at byen får 100.000 ekstra borgere svarende til 10.000 personer årligt, og det er særligt gruppen af københavnske bilejere, der vokser for tiden. Alene fra 2015 til 2016 kom der 4.500 flere biler i Københavns Kommune, og samtidig er stigningen i antal cykler fladet ud.Pladsen forbliver den samme, og derfor står København ved en skillevej i den forstand, at det er nu, der skal tages stilling til, om biler eller cykler skal tilgodeses fremover.Teknik-og miljøborgmester i København Morten Kabell (EL) har valgt side og vil prioritere den transportform, som transporterer flest personer på færrest mulig plads: »Det er cyklen og den kollektive trafik. Vi bliver mellem 10.000-12.000 flere københavnere år efter år, så hvis vi ikke gør noget, men blot siger: ' Kør bare bil, fyld bare byen op', sander København til. Det er den allerede i gang med, og så ser vi resultatet. Tænk på en motorvej i Los Angeles og vurdér, om det er effektivt,« siger Morten Kabell, som forleden foreslog, at det skal koste penge at parkere i hele København for at tvinge pendlerne ud af bilerne og sikre ren luft og ledige parkeringspladser til københavnerne.For borgmesteren er det ikke et spørgsmål om ideologi, men om at sikre en by, hvor det er muligt at komme hurtigt rundt. Nye tal viser, at mens 2016 var året, hvor der for første gang var flere cykler end biler i Indre By, var 2016 også året, hvor 500.000 flere biler end cykler kørte over kommunegrænsen.»Alle, der kan bruge cyklen og den kollektive trafik, skal bruge den. Det betyder ikke, at jeg vil lukke vores veje ned, for det vil skade en masse mennesker, som har en berettiget brug af bil - eksempelvis personer med bevægelseshandicap og erhvervsbilister. Men der er kamp om pladsen, og derfor skal al unødvendig trafik rykkes over på cyklen, i metroen eller i bussen,« siger Morten Kabell.Cyklisten og pendlerenDen linje er cykelentusiast og københavner 33-årige Astrid Maria Busse Rasmussen enig i. Hun elsker at cykle i København, fordi det giver energi og er en »rar måde at mærke byen på«, og en bil vil hun på intet tidspunkt eje.Hendes holdning er, at det bør være hævet over enhver tvivl, at København skal prioritere cyklisterne. Alligevel får bilerne lov til at fylde for meget, synes hun: »Over halvdelen af københavnerne cykler hver dag, men det er absolut ikke halvdelen af infrastrukturen, som er helliget cyklister.Selv om vi har nogle af de bedste cykelforhold i verden, er der stadig ikke plads nok, og byen har mange flaskehalse, hvor vi cykler for tæt,« siger Astrid Maria Busse Rasmussen.Hun mener, at politikerne bør besværliggøre livet for bilister og sløjfe snakken om flere parkeringspladser og grønne lysbølger.»Meget af bilismen er misforstået magelighed, fordi folk synes, at det er nemmere at holde i tomgang end at forholde sig til andre mennesker.De har brug for et skub, for der er ingen grund til, at sunde og raske personer med fem kilometer til arbejde tager bilen. Det er fuldstændig vanvittigt, og derfor må det godt blive mere surt at køre bil i København,« siger Astrid Maria Busse Rasmussen.Anderledes ser Henrik Rivold, der hver dag pendler i bil fra Hillerød til Amager, på debatten.Ifølge ham er det helt hen i vejret at prioritere cyklister over bilister.»Københavns Kommune skal tilgodese bilisterne, for så tilgodeser man hele København forureningsmæssigt. Jo hurtigere, man får bilerne igennem byen, desto mindre forurener de. Hvis du tilgodeser cyklisterne, skal du som cyklist indånde en masse os fra de biler, der holder stille,« siger han.Henrik Rivold mener ikke, at hurtigere fremkommelighed for bilerne vil betyde, at der kommer langt flere bilister til byen.»Hvis man ser på København som en helhed, er man nødt til at acceptere biler og fremkommelighed.Lige nu prioriterer Morten Kabell cyklisters fremkommelighed, og så skider han på alle andre. Jeg synes virkeligt, der må træde en voksen til snart og se på infrastrukturen i vores hovedstad,« siger han.»Vi sviner mindst og fylder mindst« Bilejernes forening, FDM, mener, det er helt fint at prioritere cyklister i brokvartererne.Men at kommunen gør det sværere at køre på de veje, som »egentlig er beregnet til biler«, vækker kritik.»Nørrebrogade er blevet lukket af, og inden længe vil det også blive sværere for bilister at køre på Amagerbrogade, fordi busser og cyklister skal tilgodeses. Her hopper kæden af for os,« siger Dennis Lange, juridisk konsulent i FDM.Både FDM og Henrik Rivold er enige om, at manglende fremkommelighed er det største problem for bilister i København.»Bilisterne har man bevidst skidt på ved at have seks lyskryds hen over Rådhuspladsen, som er ude af takt. Man skal holde stille hele vejen igennem byen,« lyder det blandt andet fra Henrik Rivold, som også påpeger manglende parkeringspladser.Og det er ikke alle, der kan skifte den firehjulede ud med en tohjulet, lyder det fra Dennis Lange fra FDM. Det er tilfældet for blandt andre pendlere langvejs fra, hvis transporttid med det offentlige bliver meget længere end med bil, nogle børnefamilier, fragtfirmaer og håndværkere med flere.Hos Cyklistforbundet mener man, at de penge og kvadratmeter, som er blevet brugt på nye cykelstier, broer og lignende, er små penge ved siden af det, der igennem tiden er blevet investeret til fordel for bilisterne. Og spørger man, hvem der bør prioriteres fremover, er svaret klart: »Cyklisterne. Vi har den transportform, der gavner byen mest. Vi sviner mindst og fylder mindst, og det viser sig gang på gang, at det er hurtigst at cykle til sine gøremål i København.Hvis københavnerne vil en miljømæssig forsvarlig by, og det vil de, er det også rimeligt, at man investerer mere i cykler end i biler i København,« siger Erik Hjulmand, formand for Cyklistforbundet i København.Morten Kabell selv ejer ikke en bil og har som den eneste af Københavns borgmestre også frabedt sig den borgmesterbil, som stod klar og ventede, da posten blev hans. I stedet prioriterer han cykel eller den kollektive tra-fik, når han skal omkring i København. Ligesom langt størstedelen af københavnerne: »91 pct. af københavnerne bruger ikke bil til og fra arbejde, og de 91 pct. prioriterer jeg.Jeg erkender gerne, at jeg er deres borgmester,« siger han.perd@berlingske.dk matg@berlingske.dk amth@berlingske.dk Transportmiddelfordeling for københavnernes ture til arbejde og uddannelse i København, 2016 62 %.
Hver dag er københavnerne vidne til en kamp om pladsen på vejene, og en vinder skal snart vise sig. Byen kan ikke rumme både mange biler og mange cykler.
MARTIN A. HANSEN FORTÆLLER et sted i forbindelse med et foredrag om et særligt møde med en kvinde af det mindre pæne selskab. Foredraget kredser om det at være fyldt af lidenskab for livet og om, at den lidenskab finder man ikke hos de pæne, dannede og rettroende, men måske snarere blandt de desperate, de ureflekterede, de udannede og de mindre polerede.Det gik sådan til, fortæller Martin A.Hansen i den pæne kirkelige forsamling, hvor han den 21. november 1945 holdt sit foredrag, at jeg på en lille gade i den indre by mødte en maskeret kvinde.Hendes maske var et tykt lag af tarveligt pudder. Det var hen på morgenen, men hun gik ikke på gaden med mælkespanden uden puddermasken, der skulle dække hendes ødelagte, ru ansigtshud, men ikke kunne det. Hun gik forbi mig, stirrede lige frem for sig med et stort, bart blik, som så hun noget, der enten var længere borte end enden af selve gaden eller var inden i hende. Det udtryk og mælkespanden, hun holdt foran brystet, kaldte et dunkelt billede frem, og jeg så efter hende. Og så tænkte jeg: " Skal hun virkelig hen at salve Guds søn?".OG JA, DET SKULLE HUN, Maria Magdalene, for alle fire evangelier i Det Nye Testamente fortæller samstemmende om hende, at hun sammen med Jesu mor og endnu en kvinde formentlig også af Jesu familie tidligt om morgenen den første dag i ugen gik ud til graven for at salve Jesus. Men ellers er Bibelen sparsom med oplysninger om hende ud over altså dette, at hun var en af de kvinder, som var blevet helbredt af Jesus, og som herefter fulgte ham på hans vandring rundt i Galilæa sammen med hans disciple. Hun, Maria fra byen Magdala, var der, som Lukasevangeliet fortæller det, faret syv dæmoner ud af.MEGET KUNNE TYDE PÅ, at der med Kaj Munks ord de facto har stået et sus af skørter omkring Jesus, og kun fantasien har siden sat grænser i forhold til at udfylde figuren om den storbarmede, prostituerede Maria Magdalene. For samme Lukas fortæller jo, at der i en unavngiven by var en kvinde, der levede i synd, og som alligevel eller måske netop derfor en dag vovede sig ind i et hus, hvor Jesus var til selskab og formentlig, som det dengang var skik, lå til bords med værten og de øvrige mandlige gæster.Og dér midt under middagen salvede hun den unavngivne kvinde Mesterens fødder. Ikke kun med sin medbragte salve.Nej, først vædede hun Jesu fødder med sine bodfærdige tårer og tørrede dem i sit lange, udslåede hår. Og skæbnen ville, at de to kvindeskikkelser, den dæmonbesatte Maria Magdalene og den syndige unavngivne kvinde, tidligt i den vestlige kirkes historie smeltede sammen og blev til én og samme skikkelse.Og den kvindelige discipel Maria Magdalene har siden kirkens ældste historie været husket ikke kun for sin kærlighedsgerning, men paradoksalt nok også for syndighed og hor.Vender man sig i stedet imod de apokryfe evangelier, skrifter fra kirkens ældste tid, som af forskellige grunde ikke kom med i den proces, hvor Det Nye Testamente blev samlet, tegner der sig et anderledes billede. De apokryfe skrifter lægger deres nuancer og forsiringer til både de bibelske fortællinger og traditionen og lader os ane konturerne af et langt mere helstøbt og nuanceret portræt af Maria Magdalene end som synderinde og prostitueret.Her møder vi Maria Magdalene som chefdiscipel, der ikke bryder sammen ved Jesu bortgang, men i stedet træder frem og trøster og formaner de øvrige disciple. Og hun har hos Jesus en særstatus frem for de mandlige disciple. Og Maria Magdalene fik tidligt i historien tilmed et evangelium opkaldt efter sig.DET VIDES IKKE PRÆCIS HVOR, af hvem og hvornår Mariaevangeliet er skrevet, men det ældste håndskrift, vi er i besiddelse af, menes at gå tilbage til det 2. århundrede. Det dukkede frem efter mange århundreders glemsel hos en antikvitetshandler i Kairo i 1896 og kom herfra til Det Egyptiske Museum i Berlin, men blev først udgivet i 1955. Og man har siden fået kendskab til yderligere to versioner af Mariaevangeliet, der også er fundet i Egypten.Desværre er Mariaevangeliet, som altså er bevidnet gennem tre forskellige håndskriftsfund, ikke bevaret i sin helhed.Men de papyrussider og stumper, som vi er i besiddelse af, giver os alligevel mulighed for at stykke historien sammen. Og giver frem for alt indblik i en tid, præget af konflikter om den rette og sande lære og hvem, der havde autoritet til at bringe den videre ud i verden.Og den proces gik ikke stille af. Både Mariaevangeliet og andre af de apokryfe skrifter beretter om stridigheder mellem Maria og Simon Peter. På trods af det gamle ord, " at kvinde er kvinde værst" er det Simon Peter især, men også andre mandlige disciple, der vredes over, at hun, en kvinde, foretrækkes frem for de mandlige disciple. Og skrifterne, som altså først er kommet til vores kendskab her i nyere tid, formodes at afspejle aktuelle kirke-og kønspolitiske stridigheder.Dertil har vi med skrifter som Mariaevangeliet, der altså stammer fra kirkens ældste periode, tydelige indicier for, at spørgsmålet om kvinders rolle i det religiøse, altså spørgsmålet om, hvorvidt kvinder kan besidde åndelig autoritet, ikke alene er et barn af nyere tid, vokset frem af den danske kulturarv, der ligger i kvindeoprøret og ligestillingskampen, som det indimellem hævdes i den hjemlige debat om kvindelige imamer og Mariam Moskéen. Nej, det spørgsmål blev debatteret også i Mellemøsten, længe før der var tænkt på islam allerede dengang i den ældste kirke.Men at det allerede dengang var kontroversielt og kunne bringe sindene i kog, er der ingen tvivl om.DER ER FOR MIG AT SE al mulig grund til fortsat at oversætte, læse, fortolke og lade sig inspirere af de gamle skjulte skrifter. De er, hvad enten man vil det eller ej, del af den oldkirkelige tradition, vi som kirke og kultur er rundet af. Og det er af de fleste i dag erkendt, at denne var langt mere mangfoldig end tidligere antaget. Nogle vil afvise de apokryfe skrifter ud fra den begrundelse, at de er kætterske. Men måske har Gud, som teologiprofessor Theodor Jørgensen har sagt det, et særligt rum i himlen for kætterne.Netop på grund af deres medvirken til at fremme en dybere erkendelse af evangeliet.Og Theodor Jørgensen fremhæver med udgangspunkt i den tyske teolog og filosof Friedrich Schleiermacher (1768-1834), at sand teologisk udtale altid ligger på grænsen mellem ortodoksi og heterodoksi, mellem den rette lære og vranglæren. Kætterske, gnostiske eller måske i virkeligheden slet ikke så anderledes end det, som møder os i Det Nye Testamente? I alle fald er det stemmer fra en svunden tid, som lyder her. Menneskelige stemmer i livtag med troen. Stemmer, som let kunne være gået tabt for altid, men som blev bevaret og har betydning også for os i dag, vil jeg mene.Skrifter som Mariaevangeliet vender gang på gang tilbage til temaer som at søge, finde, erfare og erkende, og de åbner på den måde for en dybere og mere spirituel tilgang til troen.Det kan naturligvis vendes imod dem, at en sådan udlægning af kristendommen kan blive både verdensfjern og navlebeskuende, og at de bedst giver mening læst fra det indvendige af en klostercelle.Men de kan også læses som en troens vitaminindsprøjtning ind i en verden og en tid, der ikke altid levner megen plads til den individuelle troserfaring og fordybelse i åndelige spørgsmål.Skrifter som Mariaevangeliet vender gang på gang tilbage til temaer som at søge, finde, erfare og erkende, og de åbner på den måde for en dybere og mere spirituel tilgang til troen.
kronik | Mariaevangeliet stammer fra kirkens ældste periode, og teksten, som netop er udkommet på dansk, vidner om, at spørgsmålet om kvinders rolle i det religiøse blev debatteret i Mellemøsten, længe før der var tænkt på kvindeoprør, ligestillingskamp eller islam.
I dag er København en af verdens førende cykelbyer. Cykelstierne findes på enhver gade med respekt for sig selv. Størstedelen af trafikken inden for Søerne klares på to hjul. Og cykelkulturen er blevet et af byens vartegn, der er berømmet verden over.Men sådan var det ikke for en menneskealder siden. Det net af cykelstier, der i dag kendetegner København, er et resultat af mange menneskers kamp for en sikker cykeltrafik. Det er resultatet af demonstrationer, aktivisters vedholdende indsats og fremsynede politikere, der indså, at mere og mere asfalt til bilerne var dræbende for byerne.En af dem, der var med til at slås for jernhestene i København, var Birger Andersen.Han var en af drivkræfterne i kampen for en ny, ubrudt cykelsti på den første af brogaderne. Den følger Amagerbrogade fra bygrænsen og ind til Christiansborg og bruges i dag af titusindvis af mennesker hver dag. Og lige ved hjørnet til Hollænderdybet minder en inskription i et par kantsten om den indsats, cykelforkæmperne for over 30 år siden gjorde for at få oprettet cykelstien på den store færdselsgade.»Dansk Cyklist Forbunds Cykelstipris 1983«, står der mejslet ind i kantstenen, som stenhuggermester Uffe Mohr og hans svend, Egon Albertsen, havde lavet.Den var en gave til kommunen som tak for den strækning cykelsti, der kom til at blive mønstereksemplet på den moderne bytrafik, cyklerne giver.Kantstenen var en, som ' Cykel-Birger' skaffede, da københavnsafdelingen af Cyklistforbundet ville markere indvielsen af stien.»Min fars ven var stenhugger. Vi fik den hentet fra stenhuggeren ved Vestre Kirkegård i en entreprenørvogn fra Falck, de stillede til rådighed. Vi betalte kun et eller andet symbolsk beløb per indhugget bogstav«, husker han i dag.Den blev givet til kommunen i forbindelse med en stor demonstration, hvor cykeloptog fra alle bydele var kørt ind til Rådhuspladsen med krav om bedre forhold.Modtageren var den daværende teknikborgmester, Villo Sigurdsson fra Venstresocialisterne.Weidekamp presset af konen Da kantstenen senere det år blev sat ned ved cykelstien på Amagerbrogade, var en af talerne overborgmester Egon Weidekamp fra Socialdemokratiet. Han var en kontroversiel leder af byen, men den dag holdt han ifølge Birger Andersen en fin tale.Weidekamp fortalte, at han var den af alle, der var under størst pres for at få anlagt cykelstier i den bilfyldte by: Hans kone var nemlig selv cyklist.Det var massevis af amagerkanere også.Og de brød sig ikke om at køre ad øens hovedfærdselsåre, der var ved at sande til i motortrafik.»Det var ubehageligt at køre ad Amagerbrogade, da der ikke var cykelstier.Især efter at sporvognene forsvandt. For da skulle busserne hele tiden ind til kantstenen for at standse. Det værste dengang var de mange nearmisses, hvor man var tæt på at blive kørt ned. Truslen var reel«, husker Birger Andersen.Sammen med andre lokale aktivister fra Cyklistforbundet gik han i gang med at forsøge at få forbedret forholdene for cyklisterne.»Vi var en flok almindelige mennesker fra lokalområdet, der kiggede på, hvad kommunen ville gøre. Vi skrev et teknisk notat om cykelstien, der var på vej langs Amagerbrogade, til trafikudvalget. Men i årene forud var det meget tys-tys, at forvaltningens folk mødtes med Cyklistforbundet«. Aktivisterne blev hjulpet af datidens høje ulykkestal. »I mangen en trafikdebat har lig på bordet været en god måde at få lyskryds på«, siger han i dag om den virkelighed, cykelforkæmperne arbejdede i.At det blev Amagerbrogade, der fik den første nye sti, skyldes efter hans vurdering den meget brede forståelse for nødvendigheden, som fandtes i bydelen.»En grund til, at vi kunne komme igennem med ønsket, var, at vi kendte de lokale erhvervsdrivende. Det lokale netværk betød meget. Man kunne i kraft af lokaltilhørsforholdet mobilisere kræfterne«. I hovedstadens andre bydele tog det længere tid at få kommunen i gang med at give ordentlig plads til cyklisterne. Det hænger sammen med aktivisternes baggrund, vurderer Birger Andersen.»Rekrutteringsmæssigt var der forskel. Mange i Cyklistforbundet var tilflyttere. Det var studerende og andre, der var kommet til byen. De aktive var ikke børn af byen. Det lokale islæt var stærkere repræsenteret her på Amager.Og så i øvrigt var det nemmest at lave en cykelsti på den brede Amagerbrogade.Hvorfor lave den sværeste cykelsti først?«. Med til billedet hører, at linjerne var trukket hårdt op i 1970' erne og de tidlige 1980' ere. De skarpe fronter stod i vejen for forståelsen: »' Bilerne ud af byen'-kampagner var imageskadende. Det hele blev pæret rundt«, siger ' Cykel-Birger' om fronterne i datidens lokalpolitiske debat. Han var selv modstander af den dogmatiske linje og mere interesseret i at finde løsninger end skurke.»Det var vigtigere at få cykelstier end at ende med ingenting«, siger han i dag.Amagerbrogade som løftestangAmagerbrogade blev efter hans mening en løftestang, der viste resten af byen, at det kunne lade sig gøre at etablere fornuftige cykelstiprojekter langs de centrale veje i byen.»Det, at man havde et demonstrationsprojekt, gjorde meget. Det har stadig været et langt træk. Se på Øresundsvej, en af de få tværgående veje på Amager. Den har først for nylig fået cykelstier. Det var et 25 år gammelt ønske«.Siden er stinettet bare vokset og vokset.»Stormgade langs søjlegangen ved Nationalmuseet har nu fået cykelsti. Før ville man sige, at den var umulig at etablere.Nu har vi fået Ørestaden. Der er cykelmæssigt ikke noget at komme efter. Men det er ikke sådan, at de andre nye boligområder løser det perfekt. Ørestad er bare den eneste gang, man har udvist rettidig omhu«. Birger Andersen ser flere bump på vejen for fremtidens fortsatte arbejde med at fremme den miljøvenlige cykeltrafik.»Daværende politidirektør Poul Eefsen var regelret. I dag er Københavns Politis trafikafdeling knap så håbløs. Den er stadig nogle gange en hæmsko for at gøre cykeltrafikken bedre. De skal ikke redegøre for, hvorfor de vender tommefingeren nedad i forhold til borgerrepræsentationens og forvaltningens ønsker og forslag til ændringer i trafikken. Den vetoret, de har, er svær at have med at gøre«. Noget andet er Cyklistforbundet. Det er gået fra at være en aktivistorganisation til at være en interesseorganisation, mener han. Der er ingen kamp i det mere, synes han. »Fra at være uønskede eller dem, man ikke ville lege med, er man i dag med i det fine selskab. Man er en velanskreven interesseorganisation. Cyklistforbundet lever i dag i stor udstrækning af at hjælpe med at markedsføre København som en international cykelby. Der er en hel del planlægning, man spørger cyklisterne om i dag. Dengang var de bare en besværlig, ydre faktor«. Den ' besværlige, ydre faktor' var de københavnere, der kastede sig ind i kampen for at sikre byens cyklister. Folk som Birger og de andre fra Amagergruppen. Og hvad synes han selv i dag om indsatsen dengang? Svaret er kort og klart: »Jeg har været med til at gøre det mindre ringe«.Det var ubehageligt at køre ad Amagerbrogade, da der ikke var cykelstier.Især efter at sporvognene forsvandt Birger Andersen, cykelaktivist.Fakta: FAKTA 678.000 CYKLER41 procent af alle ture til arbejde og uddannelse sker på cykel.Der køres hvert døgn 1,36 millioner kilometer på cykel i hovedstaden.230.620 ture ind og ud af Indre By sker på cykel.Københavnerne ejer cirka 678.000 cykler - 6,6 gange flere end antallet af biler i byen.
Cykelaktivister pressede Københavns Kommune til at gøre plads til cyklisterne ide bilfyldte gader.
Fri leg på 5eDet er ikke helt nemt at finde. Man skal ned ad Slagtehusgade i Den Grå Kødby, dreje til venstre lige før det store lindetræ og så kigge efter skiltet ' 5e'. Først dér kan man træde ind i den tidligere slagtestald, der i dag udgør mikro-spillestedet og forsamlingshuset 5e. Der er ikke gjort meget ved bygningen, siden den husede kreaturer. Lokalet har rå murstensvægge og betongulv, og de gamle staldvinduer er bevaret. Stearinlys og brændeovn udgør den primære belysning her, hvor der lige nøjagtigt kan knibes 50 personer ind foran scenen. 5e blev grundlagt for syv år siden af musikere fra jazzkollektivet ILK (Independent Label København), heriblandt trommeslager og multimennesket Kresten Osgood, der er kendt for sin frie, døgnåbne tilgang til musik.Som spillested er 5e ramme for noget af det mest eksperimenterende jazz - og avantgardemusik fra den danske og internationale musikscene. Men egentlig er det snærende at kalde stedets profil for jazz og avantgarde, for musikalske grænser kigger man forgæves efter her, hvor stort set alt kan ske på scenen. Fra bebop til hiphop og cirka alt derimellem.5e er især blevet kendt for det faste indslag Mandagsklubben, hvor Kresten Osgood inviterer en række musikere, internationale stjerner såvel som lokale undergrundsbands på scenen.Det er folk i alle aldre, der lægger vejen forbi. Under årets jazzfestival kan man for eksempel høre alt fra avantgardeensemblet All Too Human og saxofonist Laura Toxværd, der skaber improvisationsmusik ud fra 18 grafiske partiturer, til en gang japansk maraton-jamsession med 17 musikere på scenen i forskellige konstellationer.5e. Slagtehusgade 5e, 1715 København V.Varierende åbningstider.WWW facebook.com/forsamlingshuset Den gamle skole på La Fontaine Fra nyere undergrund til én af de gamle garvede på den københavnske jazzscene.Spillestedet og værtshuset La Fontaine har holdt til på Kompagnistræde 11 i indre by siden begyndelsen af 1960' erne.Før La Fontaine blev til La Fontaine, lå der et restaurant-og kabaretsted.Det var imidlertid først, da jazzviolinist og vibrafonist Finn Ziegler overtog stedet i begyndelsen af 1970' erne, at La Fontaine for alvor begyndte at markere sig som byens helt store jazzsted. Ziegler drev La Fontaine frem til 1986 og lod sin personlige begejstring for amerikansk swingjazz smitte af på omgivelserne.Gæstede man La Fontaine dengang, kunne man være så godt som sikker på at finde Ziegler tussende rundt derinde med en lille cerutstump hoppende rundt i mundvigen. Ziegler var selv en hyppig musiker på La Fontaines scene, hvor han spillede sin elskede swingmusik sammen med en lang række kunstnere - blandt andre Niels Henning Ørsted Pedersen og komponist og big band-leder Ib Glindemann.I dag er La Fontaines bordeauxrøde vægge pyntet med fotografier, der vidner om nogle af de flere tusind koncerter, der er blevet spillet der i årenes løb.Belysningen er afdæmpet, og et lille podie i det ene hjørne af lokalet udgør scenen.Her er plads til godt 100 gæster, og sidder man som publikum på første række, er man aldrig længere væk fra musikerne på scenen, end at man næsten kan trykke dem på næsen, hvis man strækker armene frem foran sig.Folk i alle aldre kommer på La Fontaine, og her bliver spillet koncerter året rundt - fra 1930' ernes swing over 1940' ernes bebop og frem mod 1950' ernes hard bop, modal jazz og cool jazz. La Fontaine har åbent alle ugens dage, og især de natlige jamsessions, som ofte først klinger ud tidligt på morgenen, er stedet kendt for. La Fontaine er også et populært spot for udenlandske turister og andre, der gerne vil have uhøjtidelig barstemning kombineret med old school amerikansk jazz.La Fontaine. Kompagnistræde 11, 1208 København K. Hver dag kl. 20-05.WWW lafontaine.dk.Blå Mojo og dansefestFå hundrede meter fra La Fontaine finder man spillestedet Mojo i Løngangsstræde.Her er det ikke jazz, men en af jazzens forfædre, bluesmusikken, som er i centrum. Mojo udgør lidt af en totempæl i det danske bluesmiljø, hvor sammenholdet er tæt, og de fleste kender hinanden på kryds og tværs.På Mojo er der ingen fancy indretning, avanceret barsortiment eller striks rygepolitik, for den sags skyld. Her er det musikken og festen, man kommer for. Som publikum kan man opleve så godt som alle nuancer af blues-og rootsmusik, og der er livemusik hver eneste aften. Torsdag er der desuden åben blues jam, hvor alle er velkomne til at indtage scenen, flankeret af Mojos faste rytmegruppe.Mojo er også kendt for at være lidt af et dansested, hvor duggen hurtigt får matteret ruderne ud til gaden - man kan ofte blive nødt til at danse helt tæt, for der er ikke plads til mere end godt 100 mennesker alt i alt. Under Jazzfestivalen kan man i år høre blandt andre den danske multiinstrumentalist Emil de Waal spille folk og soul-inspirerede kompositioner sammen med musikerne Gustaf Ljunggren, Dan Hemmer og Paul Banks.Mojo Blues Bar. Løngangsstræde 21C, 1468 København K. Hver dag kl. 20-05.WWW mojo.dk.Fire-i-én på GothersgadeMed udsigt til Kongens Have på Gothersgade 107 finder man Jazzcup - et lille venue, som kombinerer café, bar, spillested og pladebutik i ét. Bag Jazzcup står foreningen Jazzklubben, der har eksisteret siden 1987 og arbejder ud fra den enkle devise at få så meget god musik som muligt ud til folket. Der er livemusik på Jazzcup hver fredag og lørdag eftermiddag, året rundt.Under Copenhagen Jazz Festival holder Jazzcup dog åbent alle dage og stiller sin lille scene til rådighed for et væld af koncerter. Her bliver der stort set propfyldt, og Jazzcup formår især at tiltrække det ældre, jazzelskende kernepublikum.Den musikalske stil lægger sig ofte i strømmen af mainstream amerikansk jazz, men byder også på eksempelvis gospel, latinjazz og world music-inspirerede kunstnere. I år kan du eksempelvis høre The Danish Jazz Quartet med blandt andre trommeslagerveteranen Alex Riel, den dansk-zimbabwiske sangerinde Miriam Mandipira og den svenske jazzpianist Lars Jansson.Jazzcup. Gothersgade 107, 1123 København K. Varierende åbningstider alt efter arrangement.WWW jazzklubben.dk Luksuriøs intimitet på Montmartre Jazzhus Montmartre er et af byens mest historiske jazz-venues. Stedet åbnede første gang på sin nuværende adresse i Store Regnegade i 1959 og var frem til midten af 1970' erne et internationalt hotspot for jazzmusikken. Flere stjernemusikere lagde vejen forbi Montmartre i de år, og især jazzlegenderne Ben Webster og Dexter Gordon var fast inventar på stedet, da de begge boede i København i en årrække. I 1976 flyttede Montmartre til Nørregade, men måtte lukke igen i 1995.Spillestedet lå dødt frem til 2010, hvor mediemand Rune Bech og jazzpianist Niels Lan Doky besluttede at genåbne stedet i de oprindelige lokaler med en ambition om at genskabe stedets hjemlige, nære stemning. I dag befinder Montmartre sig i den mere luksuriøse ende af byens små jazzspillesteder. Her er plads til 80 publikummer, og der er kræset for lyden i det lille koncertrum, hvor man sjældent er mere end ti meter væk fra musikerne på scenen. Det sikrer, at man som publikum aldrig går glip af selv den mindste detalje i musikken. For en koncert på Montmartre må man typisk smide et sted mellem 100 og 400 kroner for en billet.Jazzhus Montmartre. Store Regnegade 19A, 1110 København K. Koncerter på varierende tidspunkter.WWW jazzhusmontmartre.dk.Jazz under kirkehvælvingenSomething Else er temaet for årets Copenhagen Jazz Festival, og det er noget, som Brorsons Kirke på Nørrebro tager til sig.Ikke kun under festivalen, hvor kirken danner rammen om en håndfuld koncerter, men også resten af året. Brorsons Kirke er en folkekirke målrettet børn og unge og med en erklæret rytmisk musikprofil.Brorsons Kirke er ganske vist stor af fysisk størrelse, men kirkerummet kan alligevel tilbyde et nærvær, som er helt fortættet og dybt koncentreret. Næsten som sad man alene med musikerne under kirkens store loftshvælvinger og smukke glasmosaikker.I løbet af de seneste par år har Copenhagen Jazz Festival-programmet budt på stadig flere kirkekoncerter. I år er ingen undtagelse, og her kan man i Brorsons Kirke opleve, hvordan jazzmusikkens nerve og kirkerummets andægtighed tilsammen skaber en særlig stemning.I år kan man eksempelvis høre Bowiefraklipkoncerten ' Bowie Instrumentals 1977-1979', hvor pianist Adi Zukanovic (IRAH, Bisse, Nikolaj Nørlund, Oh Land) står i spidsen for et orkester, der fortolker nogle af David Bowies indtil for nylig relativt ukendte, obskure instrumentalnumre.Brorsons Kirke. Rantzausgade 49, 2200 København N.WWW brorsons.dk ibyen@pol.dk.
Copenhagen Jazz Festival er kun få pulsslag væk, og det betyder en snarlig stormflod af koncertoplevelser i alle størrelser og former over hele København. Ibyen guider til syv intime spillesteder, hvor du kan opleve jazzen på allernærmeste hold. Både under Copenhagen Jazz Festival og resten af året.
Jeanette Ottesen var i sit livs bedste form, da hun måtte droppe drømmen om at vinde guld ved EM i Royal Arena til december. To lyserøde streger på en graviditetstest ændrede alt. Pludselig måtte hun sige et - i det mindste midlertidigt - uventet farvel til sin karriere som professionel svømmer. Overrasket og lykkelig. Men i modsætning til kæresten, Marco Loughran, også bekymret.»Det var meget forskellige reaktioner, vi havde. Jeg havde den dér »shit« -følelse - sådan »fuck, hvad gør vi?« Marco brød grædende sammen; han var så lykkelig. Det var nærmest den bedste dag i hans liv. Det var først bagefter, han tænkte: »Nå ja, så du kan ikke svømme«,« fortæller Jeanette Ottesen til BT.Jeanette Ottesens læge havde sagt, at der ville gå mindst et år, før hun kunne blive gravid, fordi hun aldrig havde haft en normal cyklus.På et tidspunkt havde hun ikke menstruation i tre måneder, hvilket er normalt for topatleter, og derfor havde parret ikke »passet på«, som hun formulerer det.»Der var ikke nogen tvivl om, hvorvidt vi skulle beholde hende eller ej. Men det var svært at finde ud af, hvordan jeg skulle klare mig uden svømning. Svømning er mit job, og jeg havde ikke set det komme, at jeg skulle blive gravid nu. Det gik meget fra det ene øjeblik til det andet. Hvad skal der ske i min karriere? Lige på det tidspunkt var jeg rådvild,« siger Jeanette Ottesen.De første fire måneder af graviditeten lå elitesvømmeren skiftevis i fosterstilling på badeværelset og i soveværelset. Kvalmen var utålelig. Siden Jeanette Ottesen var ti år, har hun brugt flere timer om dagen i svømmehallen og til træning. Hendes vilje og krop har hentet hende utallige medaljer. Nu svigtede kroppen hende.»Jeg havde det så skidt, og i den periode hadede jeg at være gravid. Jeg følte, jeg havde 24/ 7-madforgiftning. Jeg troede, det ville være nemmere at være gravid, fordi jeg var i så god form. Men det er jo en stor, fed løgn,« siger Jeanette Ottesen.Bryllupsmenu: Cheeseburger og fritterDer er kun få uger til Jeanette Ottesens termin, og kæresteparret har i mellemtiden sagt ja til hinanden. Bryllupsfesten blev holdt på en restaurant i Indre By med cheeseburgere, pomfritter og mayo. Samme sted møder BT den højgravide Jeanette Ottesen over en snak og en cæsarsalat. Maven er blevet så stor, at vi må trække bordet ud, så hun kan være der.»Jeg begyndte at vænne mig til at skulle blive mor, i takt med at min mave voksede, og jeg kunne mærke, at jeg var gravid. Moderinstinktet begyndte at vokse,« siger hun.Under graviditeten har Jeanette Ottesen lavet en blog, hvor hun flere gange om ugen skriver om sin graviditet og sit liv. Hun ville finde noget andet at tage sig til, nu når svømmebrillen og badedragten ligger i skuffen.»Skal jeg være husmor? Det kan jeg jo ikke, det skal jeg jo ikke. Kun at skulle gå på legeplads, lave mad og skifte bleer, det kan jeg slet ikke se mig selv i. Det er min store frygt at få et arbejde, jeg ikke synes er sjovt. Nu er jeg snart 30 år, og jeg har haft det så sjovt. Jeg har haft det pissehamrende hårdt, men jeg har haft det så fedt. Det drive, jeg har haft med min sport, skal jeg også have med noget andet,« siger Ottesen.Hvordan man passer på et lille menneske og er en god forælder, har Jeanette Ottesen gjort sig mange tanker om sammen med Marco Loughran.Men i parrets hjem på Østerbro er der ingen graviditets-eller opdragelsesbøger.»Jeg er ikke typen, der læser om, hvordan det er at blive mor, og hvordan det er at være gravid. Vi er allesammen forskellige, så jeg tror ikke på, at man kan skrive en bog eller en artikel om det. Jeg tror, det bliver »good cop - bad cop«. Marco kommer til at være så blød over for den lille pige,« fortæller hun.Jeanette Ottesens egen barndom havde klare retningslinjer, og et nej betød nej. Hun og hendes søster fik ikke lov at løbe om hjørner med deres forældre, og den opdragelsesstil vil Jeanette Ottesen føre videre.»Jeg har haft en fantastisk barndom. Min mor og far har aldrig været bange for at sætte os på plads. Børn skal vide, hvem der bestemmer.Det gør ikke noget, at de græder to minutter ekstra i vuggen, så finder de måske ud af, at det ikke betyder, at der er noget galt. Jeg synes, forældre i dag er for bløde og nussede.« Selv om den lille pige kommer til at blive hevet med i svømmehallen af mor og far, ønsker Jeanette Ottesen ikke, at hendes datter skal blive elitesvømmer.»Det er så hård en sport, at jeg tænker på, om jeg bør introducere hende til den eller lade være? Jeg ville elske, hvis hun lavede en eller anden form for sport, fordi det ville holde hende fra så mange andre ting. Når man er inde i sportens verden, får man så mange værdier, man kan tage med sig videre i livet,« siger hun.Drømmer om et comebackFordi det kom som et chok, at hun skulle give slip på bassinerne og medaljerne, har hun ikke kunnet affinde sig med tanken om, at hendes karriere sluttede uden et brag. Der var ingen klapsalver, intet fyrværkeri, ingen fanfarer.»Jeg troede, EM i Danmark skulle være dér, hvor jeg sluttede af her. Men det kan jeg jo ikke, nu når jeg skal være mor. Jeg synes, jeg fortjener at slutte ordentligt af. Når man har været på toppen i så mange år, er det svært bare at gå fra den ene dag til den anden: »Nå, så stopper jeg« Min drøm er at lave et comeback,« siger hun Jeanette Ottesen vil afslutte sin karriere på den helt rigtige scene: OL i Tokyo i 2020. Men hun vil ikke tilbage i systemet, i stedet skal det være et familieforetagende, hvor hendes mand er hendes svømmetræner.»Jeg går ikke efter at vinde medaljer eller en bestemt titel. Jeg har oplevet alt, hvad der er at opnå inden for denne her sport. Jeg går efter at svømme mit sidste løb på en scene, der betyder noget for mig. Der er så få mennesker, der får lov at opnå et OL,« siger Jeanette Ottesen og slår fast: »Jeg gør det ikke for Danmark. Jeg gør det ikke for pressen. Jeg gør det ikke for at tjene penge. Jeg gør det ikke for noget eller nogen.Jeg gør det for mit eget egos skyld.«.silu@bt.dk Fakta: Jeannette OttesenFødt 30. december 1987. Er vokset op i Lyngby. Bor nu på Østerbro.Gift med Marco Loughran (har tidligere været gift med Bobby Gray). Favoritdisciplinerne er fri og butterfly.OL deltagelser: Athen i 2004.Beijing i 2008. London i 2012 og Rio de Janeiro i 2016.Meritter: Har vundet 50 medaljer siden 2006.Fun fact: Har danset i 10 år, og var i 2012 med i »Vild med Dans« på TV2.
Svømmestjernen Jeanette Ottesen blev uventet gravid og måtte sætte karrieren på pause på ubestemt tid. For sin egen skyld vil hun tilbage i bassinet efter fødslen og slutte karrieren med et brag: OL i Tokyo i 2020.
VELKOMMEN OMBORDBanker ens hjerte for dansk skibs-og krigshistorie, bliver man næppe skuffet, hvis man slår et smut forbi kajen ved Den Sorte Diamant. Her har National Museet i år besøg af den russiske fregat Shtandart, der er en 1: 1 kopi af et 1700-tals krigsskib - endda med dansk islæt. Da det originale skib i 1703 blev søsat, var det nemlig med Henrik Wessel - Tordenskiolds bror - ved roret som kaptajn. »Det er noget af et scoop, at man har muligheden for at komme ombord på en så enestående kopi af et krigsskib. Her får både børn og voksne med garanti én på opleveren.Og når det er Nationalmuseet, der står bag, kan man være sikker på, de ikke gør noget halvt, hverken i forhold til udstyr eller udklædning af besætningen,« siger Marie Myschetzky. Derfor byder fregatten Shtandart alle interesserede landkrabber velkommen ombord til en aften, hvor man både kan hjælpe matroserne med at laste skibet med krudt, kugler og proviant, se en kanon blive ladt og et sejl blive sat.Og så kan man blive meget klogere på skibets historie, og hvad det vil sige at drive et flydende museum sammen med skibets kaptajn Vladimir Martus.Hvor: Fregatten Shtandart, Søren Kierkegaards Plads 1 1219, København K Kl. 18.00 til 00.00.BYENS LYS FRA OVENMed sine gamle smukke bygninger og grønne irrede tage, er København uden tvivl en visuel fornøjelse at spadsere rundt i. Men hvorfor ikke benytte sig af lejligheden til at se den fra oven, når flere steder i byen stiller deres tårne til fri afbenyttelse på Kulturnatten? »Nu ligger Kulturnatten i oktober måned, og det betyder, at det bliver mørkt allerede kl. 18.00.Og derfor bør man ikke snyde sig selv for at nyde byen med alt sit lys fra oven,« siger Marie Myschetzky.Hun påpeger, at selv om flere af stederne også til dagligt har åbent for publikum, er det alligevel en unik chance for at nyde byen fra højden efter mørkets frembrud. Og når man tager in mente, at Kulturnatten i år kan præsentere 22 lysinstallationer rundt om i byen, vil der være rigeligt at se på samtidig. Det højeste tårn på listen sidder på Christiansborg, hvor der på Kulturnatten også er åbent for besøgende efter normal lukketid. På turen op i Vor Frelser Kirkes ikoniske, snoede tårn kan man foruden det gamle urspil også gå ind på loftet og få et sjældent kig på kirkerummets store hvælvinger oppefra. Fra Rundetårn i Indre by kan man besøge observatoriet og stille skarpt på stjerner og planeter på en forhåbentligt skyfri aftenhimmel. Også det nybyggede forskertårn, Mærsk Tårnet ved det Sundhedsvidenskabelige Fakultet på Nørrebro, summer af aktiviteter, og samtidig kan man helt ekstraordinært besøge tårnets øverste sal, hvor man fra femten etagers højde kan nyde en formidabel udsigt over de københavnske hustage.Hvor: Christiansborg slotstårn, Rundetårn, Mærsk Tårnet ved det Sundhedsvidenskabelige Fakultet og Vor Frelser Kirke. Kl. 18.00 til 00.00.FAGNØRDERIETS BERMUDA-TREKANTMed så mange arrangementer at vælge imellem, kan det være svært at nå det hele. Men hvis man virkelig vil have value for money og samtidig gerne vil slippe for at skulle halse byen rundt for at nå at opleve flere ting på aftenen, er Universitetsparken på Østerbro stedet at besøge. Her har Institut for Matematiske Fag, Kemisk Institut, Biologisk Institut, Datalogisk institut og Niels Bohr Instituttet slået pjalterne sammen og byder indenfor til en aften med masser af sjov med naturvidenskabeligt fortegn. »Her er alt samlet på ét sted, og det bugner af aktiviteter, hvor man også er blevet klogere, når man går derfra. De har skabt en naturvidenskabelig trekant i et ydreområde, hvor man kan bruge timer på at nørde helt igennem. Så hvis man har en faglig interesse, så er Universitetsparken stedet, man skal tage hen. Og så er det de studerende selv, der viser frem - og deres engagement er smittende,« siger Marie Myschetzky, sekretariatsleder fra Kulturnatten. På Institut for Matematiske Fag kan man gå på mysteriejagt - a la Cluedo -eller blive klogere på kvantematematikken eller gambleres irrationelle adfærd, mens man på Niels Bohr Instituttet kan få en snak med forskerne om bl. a. nano-og partikelfysik. På Kemisk Institut kan man selv blive forsker for en aften, når de slår dørene op for skummende, brændende og eksploderende forsøg, publikum kan deltage i.Hvor: Universitetsparken, 2100 København Ø, Kl. 18.00 til 00.00.KOM MED IND BAG FACADENDet er ikke kun Københavns store museer og attraktioner, der er et besøg værd på Kulturnatten. Også mange af de små museer, der til dagligt er drevet af frivillige ildsjæle, byder velkommen indenfor. Her er der rig mulighed for at blive klogere på særlige nedslag i Københavns historie. Bl. a. kan man kigge forbi Nyboder Mindestue, hvor der vil blive fortalt om hverdagslivet i de små, gule sømandsboliger. Som noget særligt i år åbner en ny museumsudstilling om besættelsen af København under Anden Verdenskrig for offentligheden på Kulturnatten. På det hyggelige Brumleby Museum vil der være historiefortælling i alle rum, inden man slutteligt kan købe sig et måltid mad, som oldemor ville have lavet det. »Ved de små steder rundt om i byen kan man forvente at få en god historie, fordi de drives af frivillige, der virkelig brænder for stedet. Flere af stederne har normalt begrænset åbningstid uden for Kulturnatten. Derfor er det oplagt at besøge noget, man normalt ellers ikke kan se,« siger Marie Myschetzky. Hvis idéen om at besøge steder, der normalt ikke vises frem, tænder én, har man også mulighed for at aflægge Amalienborg Snedkerværksted et besøg. Her kan man få en snak med håndværkerne, der til dagligt pusler med at restaurere og vedligeholde møblerne fra de kongelige gemakker.Hvor: Brumleby Museum, Nyboder Mindestue, Amalienborg Snedkerværksted, Kl. 18.00 til 22.00.FODBAD I BIKSEMADSelv om det er over sengetid for de mindste, når Kulturnatten afvikles, skal de ikke snydes for en særlig oplevelse. Derfor inviterer Vesterbro Bibliotek og Kulturhus inden for til en aften ind i forfatter Jakob Martin Strids (billedet) univers. Han er kendt for bøger som "Mimbo Jimbo" og "Den Kæmpestore Pære" og er et garanteret hit hos de yngste. »Det er min erfaring, at bibliotekerne generelt er sindssygt gode til at få engageret ungerne. De ved præcis, hvad der tænder de små, og hvad der rører sig inden for deres målgruppe. Bibliotekarerne er rigtig gode til at tale med børnene, og lige med hensyn til Jakob Martin Strids univers vil genkendelsens glæde også gøre det til en rigtig god oplevelse for de mindste,« siger Marie Myschetzky. Hele biblioteket er lavet om, så man på alle måder træder ind i Strids univers. Her kan man tage fodbad i biksemad, bore huller i oste eller hygge i bamselæsehulen. Derudover vil der være énmands cirkus, et vaskeægte Stridorkester og kæmpe pæreskattejagt helt i tråd med bøgerne - for pæreren er endda i den rigtige størrelse.Hvor: Vesterbro Bibliotek og Kulturhus, Lyrskovgade 4 1, 1758 København V, Kl. 18.00 til 22.00.temasektion@jp.dk 
Efterårsferien står for døren, og traditionen tro bliver den skudt i gang af den årlige kulturnat. I alt er der mere end 220 arrangementer, og vi har fundet fem, der den 13. oktober viser København fra hver deres nye side.
Selv kalder de det for »verdens mest ideelt placerede Scientology-kirke«. På Nytorv i København, på en af hovedstadens ældste og mest ikoniske pladser, indviede den nyreligiøse bevægelse forrige weekend en ny kirke.Ifølge Scientology troppede flere end 2.500 op på brostenene for at fejre, hvad bevægelsen har opført på den anden side af ruderne i den nyklassicistiske, hvide hjørnebygning fra 1796 lige over for Københavns Byret: Et fire etager højt kirkerum, kursuslokaler og en hel etage reserveret til »den åndelige vejledning i Scientology-religionen«, som det hedder på Scientologys hjemmeside. Den nye kirke er »det næste trin i kirkens vækst«, lyder det fra bevægelsen.Peter Birkelund Andersen kalder det »en oprustning«. Han er lektor på Institut for Tværkulturelle og Regionale Studier ved Københavns Universitet og har siden 1997 forsket i blandt andet Scientology. Lektoren mener, at det ikke kun er på grund af bygningens flotte facade, som scientologer også ynder at gå op i, at den nyreligiøse bevægelse har valgt at erhverve de 3.700 kvadratmeter i Københavns indre by.»De er gået efter en central placering.Det er bevidst, at kirken åbner et sted tæt på Strøget, hvor der går rigtig mange af de mennesker forbi, som Scientology gerne vil i kontakt med«, siger Peter Birkelund Andersen.»Det her er et udtryk for, at de opruster til noget, som de satser på kan blive en ny ekspansion«, tilføjer lektoren.Det er også i København, at Scientologys europæiske hovedkvarter ligger.Kun få meter fra Rådhuspladsen kan du støde på scientologer fra hele verden, når de går ind og ud ad hovedindgangen til kursuscenteret i Jernbanegade. Især er der mange russerne og italienere, som rejser hertil, fordi de kan tage kurser på et højere plan end i deres hjemlande, forklarer Peter Birkelund Andersen. Ud over kirken på Nytorv har Scientology yderligere en kirke i København og en i Aarhus. Den nye kirke adskiller sig fra de andre: »Den har en offentlighedsflade, som byder indenfor. Til forskel fra de tidligere lokale kirker og eksempelvis højniveaukirken på Jernbanegade har den en facade, som lægger an til rekruttering ud mod gaden. Hidtil har det været karakteristisk, at du skulle henvende dig i en reception, når du kom ind, og hvis du ikke havde et ærinde, kunne du gå igen. I den nye kirke er der en åben udstilling i stueetagen, og receptionen er skubbet længere tilbage.Det mener jeg, er et strategisk valg, som er et ret godt billede på, hvad Scientology vil: få flere mennesker ind og vise, at man har flotte og nyistandsatte lokaler til forskel fra de gule udstillingstelte med klapborde ved eksempelvis Strøget, som de hidtil har inviteret folk ind i«. Kan vi forvente, at Scientology nu i højere grad bliver en bevægelse, vi kommer til at forholde os til i Danmark? »Hvor mange fast tilknyttede det her vil resultere i, det kan jeg ikke overskue. Men det vil med garanti få flere mennesker igennem og et stykke op ad broen«.Et par tusinde aktiveAt ' komme op ad broen'. Det er i høj grad det, Scientology går ud på.Scientologer følger den amerikanske grundlægger L. Ron Hubbards forskrifter, og de tilbyder og går selv til kurser, som de mener kan udvikle dem som åndelige væsener. Væsner, der kan opnå en slags frelse ved at genopleve livets og tidligere livs traumer. Derigennem kommer man ' op ad broen'. Målet er en ' fuldstændig frihed'.At blive en ' opererende thetan', som scientologerne kalder det.»Det er en, der bevæger sig frit mellem tid og sted og rundt i universet med eller uden fysisk tilknytning«, forsøger Peter Birkelund Andersen at forklare.Den første Scientology-kirke opstod i USA i 1954. I dag er bevægelsen en del af en generel udvikling af religion i samfundet, som bevæger sig væk fra den straffende gud og i stedet fokuserer på en åndelig, personlig kraft, forklarer universitetslektoren.»Scientology siger selv, at de har skubbet på med den udvikling. Men faktum er, at de kun er et hjørne af den«, siger Peter Birkelund Andersen, der har svært ved at give et præcist bud på, hvor mange scientologer der er i Danmark. »Et sted mellem 2.000 og 4.000«, lyder hans skøn.»Scientology vil selv sige, at de har en stor og stabil vækst i medlemmer herhjemme.De lægger vægt på, at der sker en ekspansion hele tiden. Men jeg har svært ved at få øje på den, selv om der rigtig nok hele tiden sker en nyrekruttering«. At de nu åbner en ny, stor kirke, taler vel imod, at der ikke har været medlemsvækst? »Det har du ret i. Det indrømmer jeg.Spørgsmålet er jo, hvor mange der ender med at tage en Scientology-identitet på sig. Hvor mange der har gjort det, det er enormt usikkert at sige noget om«. Scientology anslår selv at have flere millioner aktive medlemmer på verdensplan. I Gyldendals Leksikon lyder skønnet på mellem 100.000 og 200.000.Scientologys informationschef i Danmark, Anette Refstrup, angiver selv medlemstallet herhjemme sådan her: »Jeg plejer at måle det på antallet af folk, som har tilkendegivet, at de vil holdes underrettet via vores medlemsmagasin.Der bliver sendt medlemsmagasiner ud til cirka 25.000 personer. Jeg vil anslå, at der er omkring 4.000-5.000, der inden for den seneste tid har været aktive«. Anette Refstrup oplyser i øvrigt, at Scientology har omkring 1.000 medarbejdere ansat i Danmark. 170 af dem arbejder i den nye kirke på Nytorv. 250 af dem i Jernbanegade.Og 300 arbejder i Glostrup, hvor bevægelsens europæiske administrationscenter ligger, og hvor Scientology også driver et internationalt forlag.Peter Birkelund Andersen, hvorfor spiller Danmark en så særlig rolle i Scientology? »Danmark er vigtig for Scientology, fordi de har deres europæiske administration og ledelse her og i Jernbanegadecenteret leverer terapi op på et meget højt niveau.Der er en historie bag, men jeg har ikke kunnet samle den til noget klart og præcist om, hvordan det er havnet i Danmark.Men når det er sagt: Scientology arbejder også i Sverige, hvor de har fået lov at registrere sig som kirke. Og Tyskland, hvor de efter en periode blev afregistreret som trossamfund, men nu har vundet en retssag, så de kan genregistrere kirkerne«.Ikke anerkendt i DanmarkDer er ikke tal på alle de tidligere medlemmer, der offentligt har anklaget Scientology for bondefangeri, hvilket kirken igen og igen har benægtet. I medierne har afhoppere også fortalt om, hvordan de har følt sig presset til at betale flere og flere penge for kurser og er blevet mødt af mildest talt hårdhændede metoder fra den nyreligiøse bevægelse, da de først begyndte at kritisere den.I Danmark er Scientology ikke anerkendt som et trossamfund. Mindst tre gange har bevægelsen forsøgt at blive det, og en sidste ansøgning har Scientology selv stillet i bero, oplyser Peter Birkelund Andersen.Han vil ikke forholde sig til, hvorvidt Scientology bør anerkendes som et trossamfund i Danmark. Det er et emne for jurister, mener han. »Men jeg har klart sagt, at det, de udøver, det er religion«, siger lektoren.At tale om thetaner, at ville svæve rundt i universet og forsøge at rejse gennem fosterstadier lyder umiddelbart meget specielt? »På mig lyder det umiddelbart som noget religiøst. Det er jo svært at sige, hvad der er en sær religion, og hvad der ikke er.Nogle buddhister arbejder jo også med meditationsteknikker, hvor de arbejder ret målrettet på at komme ud af deres egen krop, og dem er du jo vant til høre beskrevet som intellektuelle«. Ser du nogen problemer ved Scientology? »Jeg vil sige, at deres liberale, antistatslige synspunkter er ude i det ekstreme.Hubbard mente, at vi ikke behøver stater, statskontrol og statsledere, og at det hæmmer mennesket i at udvikle sig optimalt.Det er jeg voldsomt uenig i«.kristian.corfixen@pol.dk Danmark er vigtig for Scientology Peter Birkelund Andersen, lektor.
NYRELIGIØSITET INTERVIEW Placeringen på Nytorv iKøbenhavn er ikke tilfældig, siger universitetslektor, der har forsket i den nyreligiøse bevægelse imange år: »De satser på ekspansion«.
Når du har ret til at få fradrag for vinduespudsning, er det så et godt tilbud eller en nødvendighed? Direktøren for vinduespudser-firmaet Spejl Blank, Fredrik Højer, er ikke i tvivl.For selv om han egentlig helst ser, at danskerne også i fremtiden får mulighed for at trække udgifter fra vinduespudsning fra i skat, er det ikke en tvingende nødvendighed for at få firmaets økonomi til at løbe rundt.Vinduespudserfirmaet med i alt ni ansatte har nemlig travlt, fortæller Fredrik Højer, da Berlingske mødes med ham i Indre By i København.»Jeg mener, at boligjobordningen er nice to have, men ikke et must. Mange af de private kunder, vi har, er typisk nogle, der har råd til at få pudset ruder. For dem betyder det ikke så meget, om de kan få fradrag eller ej, og det er ofte forbundet med for meget besvær,« siger Fredrik Højer.Siden 2016 har den nuværende boligjobordning - også kendt som håndværkerfradraget - gjort det muligt for danskere både at få fradrag for håndværksydelser, udvalgte energiforbedringer samt serviceydelser som vinduespudsning, rengøring, børnepasning og græsslåning.Aftalen udløber ved udgangen af året, men lige nu forhandler politikerne på Christiansborg om en ny boligjobordning.Regeringen ønsker at gøre ordningen permanent, men vil samtidig ændre den nuværende model, således at fradraget kun gælder for serviceydelser.Fradragssatsen foreslås hævet fra de nuværende cirka 27 pct. til 40 pct. Samtidig fastholdes det maksimale fradragsberettigede beløb på 6.000 kroner. Dette koster 180 millioner kroner årligt.Folk har flere penge mellem hænderne»Det er min forhåbning, at flere danskere i fremtiden vil gøre brug af ordningen. Omvendt tror jeg ikke, at vi vil mærke et kæmpe fald, hvis boligjobfradraget ikke er der. Det er jo en luksus,« siger Fredrik Højer, mens en af hans ansatte - vinduespudseren Robin Suhr - er i færd med at svinge en vinduesskraber, så ruderne hos modebutikken Han Kjøbenhavn fremstår spejlblanke.»Jeg synes generelt, man kan mærke, at folk har fået flere penge mellem hænderne. Når jeg går rundt i byen, ser jeg altid mange vinduespudsere, så det betyder vel, at vi alle sammen har noget at lave,« siger Robin Suhr.Hvis boligjobordningen ændres til den model, som regeringen lægger op til, vil et flertal af danskerne købe hjælp til hjemmet næste år.Det viser en ny måling, som YouGov har foretaget for Home.Her svarer 57 pct. af i alt 2.032 adspurgte danskere, at de har tænkt sig at bruge servicefradraget til mindst én ydelse. Og særligt vinduespudsning er i høj kurs, viser målingen.Konkret svarer 41 pct., at de vil betale for rene ruder næste år.Hos Venstre glæder skatte ordfører Louise Schack Elholm sig over, at så mange danskere vil gøre brug af boligjob ordningen.»Det viser, at danskerne har taget ordningen til sig,« siger hun og påpeger, at en ny boligjobaftale ventes at falde på plads i forbindelse med efterårets finanslovsforhandlinger.Som Berlingske kunne berette i august, er et politisk flertal klar til at forlænge boligjobordningen.Men hvad der præcis kommer til at stå i aftalen, er usikkert. Blå bloks største parti, Dansk Folkeparti (DF), er blandt andre bekymret over regeringens udspil.»Problemet med det, som regeringen vil, er, at ordningen kun er serviceorienteret. Den er hverken vedligeholdelses-eller forbedringsorienteret, og den sikrer ikke en eneste lærlinge praktikplads til murere, tømrere eller snedkere,« siger DFs erhvervsordfører, Hans Kristian Skibby.Vil I, Dansk Folkeparti, stå fast på, at fradraget også skal omfatte håndværksafgifter? »Ja, der har vi noget tilfælles med Lars Løkke.Det er jo det, vi begge er gået til valg på.Løkke vælger så bare at rende fra sit løfte ved at decimere ordningen til vinduespudsning, børnepasning og havearbejde,« siger Hans Kristian Skibby og henviser til, at statsministeren i 2015 gik til valg på at gøre håndværkerfradraget til en »permanent« ordning.»Når jeg går til valg på, at den her ordning skal komme igen, så er det ikke i en midlertidig form. Det vil jeg gerne understrege,« lød det dengang fra Lars Løkke Rasmussen i DRs Deadline.Mads Ellegaard, der er relationschef i Home, efterlyser muligheden for at få fradrag for håndværksydelser i en kommende boligjobordning.Han mener dog generelt, at servicefradraget er en kærkommen håndsrækning til mange familier og ældre - særligt de mange af første gangskøberne, der har fuld fart over hverdagen med børn og job.»Det er også et kæmpe plus for de mange boligejere, der skal sælge hus og lejlighed. En ren bolig med blanke vinduer sælger bare bedre, og en passet og overskuelig have trækker også op, mens en have, der har været overladt for længe til sig selv, kan virke totalt uoverskueligt for visse købere,« siger han.Foruden en højere salgspris viser en analyse fra Skatteministeriet, at den svenske boligjobordning, der også er målrettet serviceydelser, har væsentligt større positive effekter på arbejdsudbud og nedbringelse af sort arbejde end den nuværende danske ordning.Netop effekten på omfanget af sort arbejde har vinduespudserfirmaet Spejl Blank mærket til.»Et af de største problemer, vi har haft, var, at folk ville have pudset vinduer sort. Det har vi altid sagt nej til, og her har håndværkerfradraget gjort det nemmere at sige til folk, at de altså må leve med at få en kvittering. Til gengæld kan de trække cirka 33 pct. fra i skat,« siger direktør Fredrik Højer.sren@berlingske.dk Fakta: BOLIGJOBORDNINGEN Sådan fungerer denBoligjobordningen trådte første gang i kraft i juni 2011 som en midlertidig ordning. Siden er ordningen blevet både afkortet, forlænget og genindført med tilbagevirkende kraft.Den nuværende udgave af ordningen gælder for 2016 og 2017.Ordningen giver fradrag på op til 6.000 kr. pr. person for serviceydelser i hjemmet, mens det er muligt at få fradrag på op til 12.000 kr. pr. person til håndværksydelser med et grønt sigte.Regeringen lægger op til at fjerne det såkaldte håndværkerfradrag under boligjobordningen. Dermed vil det kun være muligt at få fradrag for serviceydelser, hvis regeringen får sit finanslovsforslag igennem. Flere partier er imod det forslag.Et politisk flertal har allerede meldt sig klar til at forlænge boligjobaftalen. Det er dog fortsat uvist, hvordan en eventuel aftale lander.Kilde: Skatteministeriet.RUNDSPØRGE Danskerne vil have en hjælpende hånd»Regeringen foreslår, at håndværkerfradraget (boligjobordningen) fremover kun skal gå til serviceydelser, som dækker over almindelig rengøring, almindeligt havearbejde og børnepasning. Hvilke serviceydelser vil du (evt. fortsat) benytte dig af, hvis fradraget i boligjobordningen hæves fra 27 pct. til 40 pct. af timelønnen?« Vinduespudsning Almindelig rengøring Almindeligt havearbejde Børnepasning Ingen af disse Ved ikke Berlingske Grafik: Henrik Kiær / Kilde: Home og YouGov Note: Ejendomsmæglerkæden Home har i samarbejde med analyseinstituttet YouGov modtaget besvarelser fra 2.032 personer. Respondenterne er blevet spurgt, om de har tænkt sig at bruge servicefradraget til mindst en af ovenstående ydelser i 2018. De adspurgte havde mulighed for at markere flere svar.
Næsten seks ud af ti adspurgte danskere har tænkt sig at gøre brug af boligjobordningen næste år, hvis den ændres til ren service, viser en ny måling. Dansk Folkeparti står dog fast på, at fradraget også skal omfatte håndværksudgifter.
I dag er Michelle Vesterby en af Danmarks største stjerner inden for triatlon, og hun er favorit til at vinde KMD Ironman i dag i København.Men det har ikke altid ligget i kortene, at den stædige jyde skulle ende som en professionel triatlet med et superseriøst mind-set.Da hun var i 20' erne, hvor de fleste er godt i gang med uddannelse og karriere, festede Michelle Vesterby løs som Ung Rejs-guide i det notoriske festparadis Lloret de Mar i Spanien.Men i 2006 ændrede Michelles liv sig. Hendes mulithandicappede bror døde, og selv om det ikke kom som et chok for familien, at Marks krop gav op til sidst, fik det alligevel den dengang 23-årige festløve til at stoppe op og tænke over livet.Når hun ser tilbage på hans død, mener hun ikke, at det er en sørgelig historie.Hun er glad for den positive tilgang til livet, han havde.Den har hun taget med sig i alle aspekter af tilværelsen.- Jeg har alle muligheder, så der er ingen grund til at klynke over noget. Det er en tilgang til livet, som min bror har givet mig. Han var en glad og positiv person, og han er min store inspirator i dag, fortæller hun.Løj sig til triatletFor at starte et nyt kapitel i sit liv rejste Michelle til La Santa, hvor hun også tidligere havde været rejseguide.Dengang var det drukturene til langt ud på natten, der trak mere i hende end tennis, svømning og alle de andre aktiviteter, der findes på sportsøen Lanzarote.Festen blev da også hurtigt en del af hendes hverdag igen, men ønsket om at prøve noget nyt var stadig en stor del af hende, og mødet med en gruppe triatleter hjalp hende godt på vej mod det nye liv, hun sådan sukkede efter.- Jeg skulle sætte mig et nyt mål. Så jeg skulle løbe et maraton. På La Santa faldt jeg hurtigt ind i min gamle rytme med at gå på diskotek, men så mødte jeg en gruppe triatleter, hvor min nuværende mand, Claus, var med, fortæller hun.Netop mødet med ham skulle vise sig at blive et tilfældigt startskud på en senere professionel karriere.- Jeg bilder ham ind, at jeg også er triatlet, men han boede tæt på mig i Odense, så han kunne ikke forstå, hvorfor han ikke havde set mig i den lokale klub.- Så jeg måtte fortælle ham, at jeg havde haft travlt med min bachelor, og så var der ikke så meget andet at gøre, da jeg kom hjem, end at begynde med triatlon.Ikke tid til festMens den 33-årige triatlet har brugt ungdomsårene på fest og ballade, har piben nu fået en anden lyd. i 2011 blev Michelle Vesterby professionel triatlet, samtidig med at hun lige havde afleveret sin kandidat i idræt og sundhed.Livet som topatlet har sine konsekvenser.- Der er rigtig mange fravalg.Jeg går glip af bryllupper og fødselsdage, ligesom jeg er nødt til at tage hjem klokken ti om aftenen, når jeg er til sammenkomster med vennerne.- Heldigvis forstår og bakker min omgangskreds op om mig, fordi de ved, hvor vigtigt triatlon er for mig, fortæller hun.Som professionel triatlet bruger den danske jernkvinde ikke meget tid på andet en træning.- Jeg træner op mod 30 timer om ugen. Alt, hvad jeg laver, handler om at optimere.Jeg står op om morgenen og starter et af mine daglige tre træningspas. Der foregår ikke meget andet i mit liv end træning, spise og sove.Hun vil dog ikke gå glip af den kæmpe fest, der bliver holdt, når årets største begivenhed, VM i ironman på Hawaii, afslutter sæsonen.- Når jeg kommer i mål på Hawaii, så giver jeg den gas.Det er vores superbowl, og man har sat sig 110 procent op til at performe mod de bedste der, så bagefter holder vi en kæmpe fest, fortæller hun.Michelle Vesterby er favorit til at vinde KMD Ironman i dag i København. Med 3400 deltagere er det den største ironman i verden, og du kan følge den store begivenhed her på Ekstra Bladet hele dagen. azk@eb.dk.Ingen tid at spildeMichelle Vesterby drømmer om at blive den første dansker på podiet nogen sinde, når sæsonen afsluttes med et brag ved VM på Hawaii om otte uger. Her er hun oppe imod verdens bedste triatleter, og derfor skal der den helt rette træning til, hvis hun skal realisere den drøm.Ud over KMD Ironman i dag, som Michelle bruger som den sidste opvarmnings-konkurrence, rejser hun igen i år et helt specielt sted hen for at forberede sig til VM.- Kigger man på vejret i Danmark, så er det ikke sammenligneligt med det klima, der er på Hawaii. Derfor rejser jeg til La Santa, hvor jeg har de optimale forhold at træne i, fortæller hun.Michelle Vesterby rejser direkte til den canariske ø Lanzarote, når hun er kommet i mål i dag. Der skal nemlig ikke spildes nogen som helst tid i bestræbelserne på at være maksimalt forberedt til Hawaii.Gode chancerTre træningspas om dagen bliver samlet til 20-30-timers træning om ugen. Den bliver styret hårdt af Michelles træner, den dobbelte verdensmester Luc Van Lierde.Hollænderen satte i 1996 rekord på Hawaii, da han løb hurtigste tid, derfor ved han også, hvordan man forbereder sig på den helt rigtige måde.På La Santa bliver hun forenet med veninden og konkurrenten Camilla Pedersen, der også bruger den sidste tid op mod VM på La Santa.Hun er ikke i tvivl om, at Michelle har gode chancer.- Michelle er megagod, når det er varmt, og hun har en klar fordel på Hawaii, fastslår hun.Begge danskere har som deres store mål at komme på podiet, når VM afslutter triatlon-sæsonen 14. oktober på Hawaii.Jeg træner op mod 30 timer om ugen. Alt, hvad jeg laver, handler om at optimere Jeg har alle muligheder, så der er ingen grund til at klynke over noget. Det er en tilgang til livet, som min bror har givet mig.Fakta: DET SKER I DAGJernmænd og -kvinder fra 50 lande har de seneste dage dystet i de forskellige triatlonkonkurrencer.I dag afslutter hoved-eventet KMD Ironman Copenhagen 2017 den store sportsuge.Hele hovedstadsområdet vil blive markant berørt af begivenheden, der med 3,8 km svømning, 180 km cykling og 42 km løb kommer til at påvirke trafikken i indre by, Amager og Nordsjælland.Ekstra Bladet er naturligvis med. Du kan opleve det hele og få alle reaktionerne fra det store event på ekstrabladet.dk. Vi går i luften kl.6.00 og følger begivenhederne hele vejen frem til kl. 24.00.Med mere end 3000 startende triatleter er KMD Ironman blevet en af de største af sin slags i verden.Det forventes, at der vil være mere end 200.000 tilskuere langs ruten, som starter ved Amager Strandpark og slutter ved Skuespilhuset.
MÅLRETTET: Da hendes bror døde i 2006, skiftede triatleten Michelle Vesterby kurs. Hun gik fra at være party-guide til at blive en af Danmarks sejeste jernkvinder.
Der står tre soldater i uniform.Med gevær i hånd hilser de forbipasserende godmorgen.Sammen med to politifolk står de foran synagogen i Krystalgade for at assistere politiet i bevogtning af den jødiske institution. På venstre arm bærer soldaterne et bånd med ordet »politi«. Soldaterne er allerede gået på gaden, da Berlingske i går morges var til stede i Krystalgade.Myndighederne ville af »sikkerhedsmæssige årsager« ikke på forhånd fortælle, præcist hvornår skiftet fandt sted. Men det er et historisk skifte.For ikke siden 1931 er soldater blevet sendt ud i danske gader i fredstid. Dengang havde kommunistiske arbejdere trængt sig ind på Nakskovs Rådhus og besat det. Et kompagni fra Vordingborg Kaserne blev sendt derhen for at rede trådene ud.I Krystalgade trækker en mand sin cykel forbi soldaterne, mens han betragter dem.49-årige Niels Løchte er ikke tilfreds med, hvad han ser: »Det er voldsomt. Jeg er faktisk gået denne her vej for at se, om det virkelig kunne passe, at der nu står soldater og for at se, om de så er diskrete - det er de godt nok ikke. Jeg ved ikke, om det er en bevidst forebyggende beslutning for at skræmme folk, men det kunne man godt forestille sig,« siger han.En politisk beslutning ligger til grund for dagens begivenhed. Det er tre uger siden, forsvarsminister Claus Hjort Frederiksen (V) og justitsminister Søren Pape Poulsen (K) sammen med rigspolitichefen og forsvarschefen fremlagde deres plan.»Politiet er under pres,« lød beskeden.Derfor skal 160 soldater aflaste politiet ved forskellige poster i Danmark. Ifølge planen skal cirka 55 af soldaterne nu have deres daglige gang i København for at varetage bevogtningsposter.Forsvaret skal bistå politiet, der som følge vil kunne sende flere folk tilbage til deres kredse.Ikke alle har været lige begejstrede for regeringens plan. Diskussionen begyndte i foråret 2016, da Dansk Folkeparti præsenterede et lignende forslag. Siden da har blandt andre formand i politiforbundet Claus Oxfeldt udtalt kritik: »Militæret er uddannet til at gå i krig, og så vidt jeg ved, er Danmark ikke i krig,« sagde han sidste forår til TV 2 og har efterfølgende kaldt det direkte »udansk«. Claus Hjort Frederiksen manede dog til ro, da regeringen fremlagde deres plan: »Det er jo ikke sådan, at folk fremover møder soldater, når de går i Magasin,« sagde han.Trods forsvarsministerens beroligende ord var folk i gadebilledet i går morges skeptiske.BISPEBJERG Mens en ung dreng abrupt stopper op på sit skateboard, tager det i hånden og stille går forbi soldaterne, låser en ung kvinde sin cykel overfor. 23-årige Emilie Bramsen bor i en lejlighed med udsigt til synagogen. Hun er vant til, at der står politi, men kalder alligevel også dagens begivenhed for »voldsom«. »Det er lidt ligesom at være i Sydeuropa.Tidligere har der stået politi med geværer, hvilket også var voldsomt, men normalt er det almindelige betjente, der står her. Jeg har aldrig haft en relation til militæret, så det er lidt meget, det her,« siger hun.»En kedelig tendens«Soldaterne foran synagogen i Krystalgade er et nyt fænomen, men behovet for bevogtning er langtfra nyt.Siden begyndelsen af 1980erne har sikkerhedsfolk bevogtet synagogen. Beslutningen om at indsætte sikkerhedsfolk dengang var baseret på en »vurdering af verdenssituationen«. Behovet blev bekræftet i 1985, da et terrorangreb ramte København.Søndag 22. juli 1985 eksploderede to brandbomber i København. Den ene ved det amerikanske flyselskab Northwest Orient Airlines' kontor ved Vesterport og den anden ved synagogen.En person mistede livet efter voldsomme forbrændinger, og 27 mennesker blev såret i terrorangrebet, der var planlagt og udført af en palæstinensisk terrorcelle med base i Sverige.Dengang var det private sikkerhedsvagter, som vogtede over synagogen. Men siden Omar El-Hussein i 2015 med et automatvåben angreb kulturhuset Krudttønden på Østerbro og senere synagogen i Krystalgade, har politifolk varetaget opgaven.I dag besøger omtrent 300 mennesker synagogen under en almindelig gudstjeneste.De vil nu blive mødt af soldater. Talsmand for Det Jødiske Samfund i Danmark Jonathan Fischer kalder udviklingen »ærgerlig«. »Vi sætter enormt stor pris på, at man fra regeringens og myndighedernes side tager sikkerheden alvorligt i det jødiske samfund - det skal der ikke herske nogen tvivl om. Men generelt er det en kedelig tendens, at der er behov for den sikkerhed, og at der er behov for, at militæret skal være i gaderne, som, jeg tror, vi alle gerne ville være foruden,« siger han.Tanken om at have soldater i gaden har aldrig været populær, mener Michael H. Clemmesen.Han er tidligere brigadegeneral, har forsket i militærhistorie og har skrevet bøger om samme emne.»Man vil ikke have soldater i gaden fra demokratisk side og specielt ikke fra arbejderbevægelsens side. Ved befrielsen kom den danske brigade ind og kæmpede mod de resterende tyskere og nazister. Men ellers har vi ikke haft hæren i gaden siden dengang i Nakskov, fordi vi ikke bryder os om det,« siger han og tilføjer: »Desuden handler det om politiopgaver, som politiet er trænet i. Så det bør også være politiet, der bliver upopulære, hvis noget går galt, og ikke forsvaret,« siger han.Tiderne skifterNår Bo Bendix skal møde op på sit arbejde på Københavns Universitet, går han forbi synagogen i Krystalgade. Og han føler sig lidt splittet ved synet af soldaterne.»Det er ærgerligt,« siger han.»Mest fordi det overhovedet er nødvendigt at skulle bevogte bygningen. Jeg synes også, at det er ubehageligt, at der står politi. Så det er egentlig fint, at militæret kan bidrage - det gør ikke nogen forskel for mig, om det er dem eller politiet. Det er bare synd, at det overhovedet er nødvendigt,« siger han.Men engang var det ganske almindeligt at se soldater i gadebilledet.I 1800-tallet var de danske byer hegnet ind for at beskytte byernes købmandsrettigheder.Som rejsende mødte man op ved byporten, hvor en tolder og en soldat holdt vagt for at tjekke alle personer, der rejste ind og ud af byen.Der er en væsentlig forskel på de soldater, der for 150 år siden vogtede byportene, og dem, danskerne nu kan opleve foran synagogen, mener Karsten Skjold Petersen. Han er museumsinspektør ved det militærhistoriske museum, Tøjhusmuseet i København.»Soldaterne dengang bar ikke våben. Dem skulle de hente, hvis der opstod en trussel.Teknologien har en afgørende indflydelse på trusselsbilledet. I dag kræver det ikke de store forudsætninger at skaffe et automatvåben og udvikle sig til en massemorder på få sekunder.Det kunne man ikke dengang med de våben, der var tilgængelige,« siger han og peger på endnu en årsag til at soldater i dag bærer våben: »Tidligere var der hverken religiøs fanatisme eller hypernationalisme i Nordeuropa, som antændte unge mennesker til at gøre noget meget voldsomt. Dengang var det fyrsterne, der bekæmpede hinanden. Det var ikke folkets krig. Tiderne skifter, og nu kan en potentiel fjende i princippet slå til når som helst,« siger han.Efter Treårskrigen, der sluttede i 1850, forsvandt flere og flere soldater fra gadebilledet.For byportene blev nedlagt, handlen blev fri, og det moderne samfund blev født, forklarer Karsten Skjold Petersen.»Vi er stolte af det civilsamfund, vi har i dag.Derfor ser mange regeringens beslutning som trist. Men hvad er alternativet? Hvis myndighederne ikke gør noget, og noget skulle ske, bryder helvede løs,« siger han.Ud over soldater ved synagogen i Krystalgade er der indsat soldater ved den lille synagoge på Ole Suhrs Gade i Indre by, ved den Israelske Ambassade i Hellerup og ved den dansk-tyske grænse, hvor soldaterne blandt andet skal hjælpe politiet med transportopgaver.Carolineskolen og Det Jødiske Museum vil fortsat bevogtes af politiet.amth@berlingske.dk Jeg har aldrig haft en relation til militæret, så det er lidt meget, det her.Emilie Bramsen, 23 år, bor i en lejlighed med udsigt til synagogen.Fakta: BEVOGTNING Her er soldaterne placeretI København bistår soldaterne politiet ved bevogtningsposter, mens soldaterne ved grænsen hjælper politiet med transportopgaver og bevogtning af tilbageholdte personer. Udlændingekontrolafdelingen, Toldbodvej 8, 6330 Padborg. Den Israelske Ambassade, Lundevangsvej 4, 2900 Hellerup Synagogen Machsike Hadas, Ole Surhs Gade 12, 1354 København K Københavns store Synagoge, Krystalgade 12, 1172 København K.Hvad har de på sig?I København står soldaterne tungere bevæbnet end dem, der skal bistå politiet ved grænsen.Alle har dog overtaget ét eller flere af politiets magtmidler.
For første gang i 86 år - i fredstid - er soldater blevet sendt ud i de danske gader. Ikke alle er tilfredse med regeringens beslutning.
Vil du helst have naboer, som er på din alder og tjener nogenlunde det samme som dig, eller vil du gerne bo i et blandet område? 
Siden krisen er forskellen på kvarterer med høj og lav gennemsnitsindkomst øget, viser ny analyse. 
Pelsforretningen Stampe har til huse i det mondæne Østergade i Indre København.Det er den del af Strøget, der ligger tættest på Kongens Nytorv, og hvor butikken er omgivet af dyre naboer som Hugo Boss, Burberry og Gant.Men Stampe ligger der på lånt tid, for adressen ligger i den næstdyreste del af strøgområdet i Indre København.Den konstant voksende husleje med årlige stigninger på mindst tre procent har presset pelsbutikken ud, så den er tvunget til at flytte.Med en årlig husleje, der nærmer sig tre millioner kroner, kan det gamle familieforetagende ikke blive boende. Det nostalgiske ved, at Stampe har været at finde på forskellige adresser i Østergade i 40 år, kan ikke længere retfærdiggøre den høje husleje.»Når huslejen bliver højere og højere, bliver det et problem, at vi mest tjener penge i vintersæsonen.Det er nemmere for modebutikkerne, der har produkter at sælge året rundt,« siger Michael Stampe, der er administrerende direktør og tredje generation i firmaet.»Beslutningen har været et par år undervejs.Udgifterne har været for høje længe. Når man driver butik, skal man gerne have mere ud af det end blot at betale til en husvært,« siger han.Pelsforretningen er historien om et familieforetagende, der begyndte i 1946, og som i dag er drevet af tredje generation af familien Stampe.Ud over Michael Stampe selv arbejder hans søster og bror i firmaet, og faderen kan ikke holde sig væk, selv om han formelt forlod firmaet for et par år siden.Firmaet blev stiftet af Michael Stampes farfar, Karl Viggo Stampe. Han stammede fra halvøen Salling ved Limfjorden og blev sendt på børnehjem i København, da hans mor døde, og hans far fandt en ny kvinde. Det var også i hovedstaden, at han begyndte i lære som buntmager - i Ny Adelgade, fortæller Michael Stampe.Da firmaet var på sit højeste, havde familien 30 butikker - i Indre By, i flere af brokvartererne og sågar også i Sverige, Norge og Tyskland.Nu er der fire tilbage i en kombination af nethandlens magt og kartoffelkrisen i 1980erne.Familien har koncentreret sig om forretningen i Østergade i de seneste 15-20 år.900 afgørende meterNu flytter forretningen 900 meter til Frederiksberggade i den betydeligt billigere ende af Strøget, der grænser op til Rådhuspladsen. For her skal Michael Stampe lægge under det halve i husleje om året.Han afviser, at flytningen skyldes, at der er mindre salg i pels, end da familieforetagendet var på sit højeste.»Vores omsætning har egentlig været stabil gennem de seneste ti år. Vi oplever størst fremgang i engrossalg til modebutikker i udlandet, men de har ikke samme serviceniveau og viden, som vi har. Der er meget gammel viden, der forsvinder,« slår han fast.Gennem årene i Østergade har Michael Stampe set, hvordan de udenlandske kæder er flyttet ind og har erstattet den klassiske, danske detailhandel. Det er en skam, mener han.»Der er nærmest ikke nogen butikker tilbage fra dengang. Måske nogle urmagere, Ole Mathiesen og Klarlund, og selvfølgelig også Birger Christensen. Der er ikke så meget personlighed tilbage på Strøget,« siger han og fortsætter: »Det er ligesom den lille købmand i firserne.De døde ud, og så kom supermarkedskæderne og tog over. Der er mange kunder, der siger, at alting bliver så kedeligt. Ligegyldigt hvilken by de rejser til, er der de samme butikker.«.Kasseapparatforretningerne i knibeMichael Stampe er sikker på, at lokalerne bliver overtaget af en stor kæde, når Stampe flytter til Frederiksberggade. Og det er med god grund.Stig Plon Kjeldsen, analysechef hos Nybolig Erhverv, har bidt mærke i, at de store interna- St.tionale og danske kæder er i kraftig opblomstring i strøgområderne i Indre København.»Der er højkonjunktur - i hvert fald moderat højkonjunktur -og mange af de her internationale flagship-butikker vil gerne ind. En hel del internationale brands er kommet til København i de seneste år, og der står mange på spring,« siger han.Han forklarer, at der er to former for butikker på Strøget, og den ene type har sværere kår.»Der er udenlandske og danske flagshipbutikker, som har et ganske anseligt reklamebudget proppet ind i deres villighed til at betale leje. Det er vigtigt for dem at ligge der i disse internettider. Butikkerne behøver ikke at give overskud. Den anden type butik er dem, der tænker med kasseapparatet. De skal tjene penge på at ligge der og have en drift til at køre rundt. Det går rigtigt godt for flagshipbutikkerne, mens kasseapparattypen har det mindre godt,« siger Stig Plon Kjeldsen.Lejepriserne har været på himmelflugt i de seneste år, men Nybolig Erhverv fornemmer, at der sker en stabilisering i topniveauet.»Der vil være delområder, hvor det lykkes at få sammensat butiksmiljøer og få etableret gode naboskaber, hvor man vil opleve løft i lejen. Det vil nogenlunde ligge i det samme spænd i de kommende år, men bundniveauet vil blive hævet, og flere vil ligge højere oppe i spændet,« siger Stig Plon Kjeldsen. Han understreger, at huslejestigninger vil ske som følge af kvalitetsløft i ejendommene.»Som tommelfingerregel er butikker villige til at betale 20 - måske 25 - procent af deres omsætning i husleje. Hvis det skal give rigtigt god mening for dem, hvis omsætning er helt afgørende for eksistensen, skal de opleve et tilsvarende løft i omsætningen,« siger han.»Det ligger i hjertet«Stampe er ikke bare en virksomhed for Michael Stampe. Det er en arv, han fører videre. Men det er nødvendigt ikke at have røde tal på bundlinjen.Så butikken må forlade Østergade, selv om det nager hans nostalgiske sjæl.»Det ligger i hjertet. Det betyder mere end bare en virksomhed. Jeg er ked af at forlade Østergade. Det har været min hjertebutik. Der er et eller andet specielt over den. Og bydelen er jo speciel,« siger Michael Stampe.Pelsvirksomheden har haft butik i Frederiksberggade før, men det er ikke helt det samme som den internationalt dominerede del af Strøget, der findes dels ved Amagertorv, dels i Østergade.»I dag er Frederiksberggade ikke nær så eksklusiv som den her ende, men det kan hurtigt ændre sig. Nu glæder jeg mig til at få det overstået og komme videre.«.madg@berlingske.dk Der er nærmest ikke nogen butikker tilbage fra dengang.Måske nogle urmagere, Ole Mathiesen og Klarlund, og selvfølgelig også Birger Christensen.Der er ikke så meget personlighed tilbage på Strøget.Michael Stampe, adm. direktør i pelshuset Stampe på Strøget i København.Fakta: STAMPE Pelsforretning i tre generationerStampe blev grundlagt i 1946 af buntmager Karl Viggo Stampe og drives i dag af familiens tredje generation med Michael Stampe som adm. direktør.Virksomheden havde på sit højeste 30 butikker i Danmark, Tyskland, Sverige og Norge. I dag er der fire - i København, Aarhus, Odense og Aalborg.Stampe indkøber materialer og producerer pelsene selv i Asien, hvor firmaet netop har åbnet et buntmagerværksted i Indien.Stampe har stadig et værksted på Mors, hvor produktionen fandt sted fra 1970erne. Den løntunge produktion flyttede udenlands i 1980erne. Det tager en medarbejder en halv til en hel måned at producere en pels.Stampe fusionerede for 15-20 år siden med pelsfirmaet Lewinsky, der var grundlagt i 1869.STRØGPRISER Store spring i butikslejepriser i Indre KøbenhavnButikslejepriserne i strøgområderne i Indre København varierer meget. Seks zoner fortæller, hvor høj lejen er i udvalgte områder. Kroner pr. kvadratmeter årligt. Leje 2.724.000 kr. årligt stigende med minimum tre pct. årligt. Stampe oplyser ikke den præcise husleje, men den er under det halve af huslejen i det andet lejemål. Berlingske Grafik: Hans Færch Tekst: Mads Bager Ganderup Kilde: Nybolig Erhverv.
En husleje, der nærmer sig tre millioner kroner om året, har presset pelsforretningen Stampe ud af lokalerne i Østergade i København efter årtier. Ejeren finder det trist, at Strøget bliver så ensartet. Prestigebrands med store reklamebudgetter rykker ind og presser huslejen op, siger analysechef.
Torsdag pløjede en psykisk syg 32-årig mand fra Afghanistan en menneskemængde ned i storbyen Melbourne i Australien. 31 oktober kørte en varevogn ind i cyklister og fodgængere i New York i USA, og 11 mennesker blev såret. Få måneder inden blev La Rambla i den spanske hovedstad Barcelona ramt 17. august, hvor 13 mennesker blev dræbt. Det er nogle af de angreb, der har været mod storbyer i verden i år.I disse dage strømmer danskerne til gågaderne i de store byer for at hente de sidste julegaver. BT har fået tre eksperter til at vurdere fire videoer, som BT har optaget i Indre By i København, hvor man kan se lastbiler og varevogne køre ubesværet rundt tidligt torsdag morgen.»Når jeg ser de her videoer, så tænker jeg, at det kan gå grueligt galt, hvis nogen virkelig vil lave et terrorangreb.Lastbilerne og varevognene kan få meget fart på og ramme rigtig mange mennesker, hvis de drejer nedad mod Købmagergade. Det ville potentielt være en katastrofe,« siger Tore Refslund Hamming, ph. d. i jihadisme ved European University Institute i Firenze.Gaderne er ikke lukket afBetonklodser er sat op i byen for at nedsætte hastigheden på køretøjer, hvis der skulle komme et terrorangreb.Al terrorsikring er lavet på baggrund af Politiets Efterretningstjenestes anbefalinger. Lastbiler, varevogne, personbiler, brandbiler, ambulancer og politibiler skal fortsat kunne komme ind alle steder i København, derfor er gaderne ikke lukket af.»Man behøver ikke at være tidligere operativ leder af PET eller sikkerhedsekspert for at se svaghederne ved betonklodser, dem kan enhver borger få øje på. Men der er dog gjort noget for en umiddelbar nedsættelse af hastigheden, men har du passeret betonchikanen, er der frit spil,« siger Hans Jørgen Bonnichsen, forhenværende operativ chef for Politiets Efterretningstjeneste (PET).Bremser ikke noget som helstDer er slet ikke nogen hastighedsnedsættende, mener Kasper Skov-Mikkelsen, der er direktør i SikkerhedsBranchen.Sikkerhedsbranchens direktør mener, at politiet og politikerne skal beslutte, hvorvidt man vil terrorsikre eller ej. Lige nu synes han, at politiet blot får det til at se ud som om en terrorsikring.»Sådan en dag som i dag, hvor folk står som en sild i en tønde på Strøget, vil jeg slet ikke tænke på, hvor galt det kan gå. På videoerne kan man se, at der ikke er noget i området, der virker hastighedsnedsættende.Ned ad Købmagergade, der kan man bare køre, som man har lyst. Der er jo ikke nogen sikkerhed.Det løber mig koldt ned ad ryggen,« siger Kasper Skov-Mikkelsen.Politiet er tryg ved klodserneKøbenhavns Politi mener, at betonklodserne fungerer hastighedsnedsættende, og at der er terrorsikret.»Vi er ganske tilfredse med de foranstaltninger. Vi laver det efter anbefalinger fra PET. Betonklodserne står ikke alene, det er en del af en større politiindsats, vi kører på området. Vi er sikre på, at de har en effekt, men vi ved godt, at betonklodserne ikke forhindrer nogen i at køre ned ad Strøget med høj hastighed,« siger Peter Dahl, ledende politiinspektør og chef for beredskabet i Københavns Politi. Han uddyber, at hvis politikerne eller PET skærper deres krav, er de klar.»Trafikken skal kunne flyde, men der skal være en hastighedsdæmpende foranstaltning. Vi er klar til at skærpe det, hvis det skulle blive nødvendigt.« Miljø-og teknikborgmesteren Morten Kabell ønsker ikke at kommentere.silu@bt.dk kawa@bt.dk Fakta: RUNDSPØRGE FØLER DU DIG SIKKER MOD ANGREB?UTRYGLise Holm, 73 år, pensionist »Jeg føler mig slet ikke utryg. Jeg tror nu godt, at der kunne ske noget, men hvis du hele tiden går og tænker over det, så kan du jo ikke leve.De eneste steder, jeg tænker over det, er ved synagogen (i Krystalgade, red.) fordi der er så meget politi, og lidt på Nørreport, og så afholder jeg mig fra at komme i Fields.«.SIKKERNina Beck, 42 år, skolelærer »Jeg føler mig sikker. Betonklodserne er jo i virkeligheden falsk tryghed.De er i alle storbyer med julemarkeder, men man kan jo være usikker alle vegne, og de lastbiler, der er her nu, kører pænt og stille og roligt. Det værste er, at de kører ind i blokkene og ødelægger deres biler.«.SIKKEREduardo, 35 år, selvstændig »Jeg tror, København er en meget sikker by. Der er måske sket et enkelt angreb (terrorangrebet af Omar El-Hussein i 2016, red.), men jeg mener, København er en sikker by. Jeg føler mig slet ikke usikker. Jeg kommer fra Caracas (hovedstaden i Venezuela, red.), som er den mest usikre by i verden.IKKE SIKKERCarsten Pedersen, 39 år, konsulent »Jeg føler mig ikke sikker, når du fortæller, hvad terroreksperterne og politiet har sagt, men det er ellers ikke noget, jeg tænker over.Jeg kan godt se, at de der små betonklodser ikke kan holde ret meget tilbage.«.USIKKERCaroline, 15 år, 9. klasse »Det er lidt foruroligende at barrikaderne bliver stillet op for at få folk til at føle sig sikre, men at vi slet ikke er det.«.TÆNKER IKKE PÅ DETChristine, 15 år, 9. klasse »Jeg tænker kun over det, når man kommer ned til enden af gaden, hvor barrikaderne står. Hvis betonklodserne ikke stopper lastbilerne, så tror jeg, de mest står der, så folk tror, de ikke kan køre ned.«.ANGREB MED KØRETØJER21. december 2017. Melbourne, Australien En 32-årig mand fra Afghanistan kørte ind i flere fodgængere i storbyen Melbourne. Over 20 mennesker blev kvæstet. Politiet mener, at der er tale om en psykisk syg mand, der ønskede at gøre andre ondt, men at der ikke er tale om terror.31. oktober 2017. New York, USA En 29-årige usbeker i en varebil dræbte seks mennesker og sårede adskillige ved at køre mod trafikken på Manhattan. Efterfølgende sagde gerningsmanden, at han handlede på vegne af Islamisk Stat.17. august 2017. Barcelona, Spanien13 mennesker blev dræbt, da en varevogn kørte ind i menneskemængden på La Rambla i Barcelona.100 personer blev såret, heriblandt tre danskere. Senere angreb de fem mistænkte gerningsmænd byen Cambrils, hvor de kørte ind i folk. De blev efterfølgende skudt og dræbt af politiet.19. juni 2017. London, StorbritannienEn britisk mand på 48 år kørte fodgængere ned ved en moské i det nordlige London. Én døde og ti personer blev kvæstet. Manden blev anholdt på stedet.3. juni 2017. London, Storbritannien Syv døde og 48 blev kvæstet, da en varevogn påkørte flere fodgængere og cyklister på London Bridge. De tre gerningsmænd kørte videre til Borough Market, hvor de overfaldt gæsterne med knive. Gerningsmændene blev skudt og dræbt af politiet.7. april 2017. Stockholm, Sverige På Drottninggatan blev en menneskemængde påkørt af en lastbil.Fire mennesker mistede livet og 15 blev såret under angrebet. En 39-årig mand fra Usbekistan blev anholdt af politiet.22. marts 2017. London, StorbritannienPå Westminister Bridge påkørte en 52-årig mand fodgængere, og derefter forsøgte han at tiltvinge sig adgang til det britiske parlament, men blev skudt og dræbt. Han dræbte fem mennesker og sårede omkring 50.
TERRORSIKRING Eksperter mener ikke, at København er sikret mod terrorangreb fra køretøjer.
At politikernes valgplakater får malet overskæg eller en lille tissemand på, er ikke nyt.Men når de fuldstændig oversprayes med sort graffitimaling eller helt rives ned, er det bare for meget. Det mener Folketingets formand, Pia Kjærsgaard (DF).»Min vurdering er, at der er tale om unge mennesker, der ikke gider mennesker i det hele taget, og derfor tyer til hærværk, optøjer og spraymaling. Efter min mening er de mere eller mindre autonome.Det er ualmindeligt ødelæggende og trist. Jeg forstår godt, at de lokale politikere er ærgerlige, for der ligger megen tankevirksomhed bag en valgplakat og de har gjort sig umage.Men de må ikke give op, for så er det bøllemetoderne, der vinder.Valgplakaterne er en vigtig del af valgkampen, og det er først, når de er oppe, at det er gået op for mange folk, at der faktisk er valg om lidt,« siger Pia Kjærsgaard.Det var Venstres kandidat til BorgerrepræsentationenS i København, Caroline Stage, der som den første, allerede søndag morgen, kunne konstatere, at de 500 valgplakater, der var blevet hængt op lørdag eftermiddag, allerede var fjernet eller ødelagt om søndagen.Lørdag middag kl. 12 var nemlig tidspunktet, hvor politikerne måtte begynde at sætte valgplakater op i lygtepælene forud for valget til kommuner og regioner den 21. november.Hærværk i hele landetCaroline Stages partifælle i Kolding, borgmester Jørgen Petersen, har også fået et stort antal plakater overmalet med grafitti og i det hele taget melder de fleste partier nu om lignende eksempler på hærværk fra hele landet. Caroline Stage fortæller, at hun først blev rigtig sur og bagefter ked af det. Også fordi så mange frivillige havde arbejdet forgæves for hende en hel dag.»Jeg var bange for, hvad det ville betyde for min valgkamp, hvis jeg slet ikke var synlig. Men jeg har modtaget massiv støtte, og har fået kampgejst til at indhente det forsømte.I dag er der også et trykkeri, der har ringet og doneret 500 nye plakater til mig og de vil levere dem allerede i denne uge,« siger Caroline Stage.Hendes plakater var hængt op på Nørrebro, Indre By og Christianshavn.Valgforsker ved Aalborg Universitet, Johannes Andersen, vurderer, at der kan være flere årsager til, at vi nu ser en optrapning af hærværk mod politikernes plakater.»En af årsagerne skal nok findes i den generelle mistillid til politikere.Her er det de unge, der har den største mistillid. Mange ser kommunalvalget som kedeligt, latterligt og en narresut, hvor politikerne alligevel ikke lytter til dem. Derfor benytter de lejligheden til at lave lidt rav i gaden i almindelig ungdommelig kådhed,« siger Johannes Andersen og fortsætter: »En anden forklaring kan være den manglende respekt over for de demokratiske spilleregler, som vi tidligere har set udmønte sig i trusler overfor både politikere og kommunalt ansatte embedsmænd.Det ser vi hos folk, som føler, at systemet ikke lader dem komme til orde og at de ikke får deres interesse, varetaget. I 68' ernes og 70' ernes ungdomsoprør spillede civil ulydighed også en rolle, men der var mere tale om en happeningkultur.Det vi ser nu bunder mere i manglende anerkendelse, frustration og afmagt.«.isk@bt.dk Fakta: HÆRVÆRKKøbenhavns Politi modtog fem anmeldelser om hærværk mod valgplakater lørdag 28/ 10-2017.1. En ukendt gerningsmand klipper og river 15 valgplakater ned på Åboulevarden 2. 12 valgplakater udsættes for spraymailing på Hans Tavsens Gade på Nørrebro 3. Ca. 500 valgplakater er ødelagt 4. Uanmeldt demonstration på Knippelsbro lørdag aften, hvor aktivister rever en række plakater ned og smider dem i vandet 5. Hærværk på broen ved Dybbølsbro Station, hvor en person river plakater ned og smider dem ned på banelegemet.Kilde: Københavns Politi.Caroline Stage (V), København»Jeg var bange for, hvad det ville betyde for min valgkamp, hvis jeg slet ikke var synlig. Men jeg har modtaget massiv støtte, og har fået kampgejst til at indhente det forsømte. I dag er der også et trykkeri, der har ringet og doneret 500 nye plakater til mig og de vil levere dem allerede i denne uge,« siger Caroline Stage.Jonas Bjørn Jensen (S), København:»Der en kollega, der ringede til mig søndag eftermiddag og fortalte, at mine valgplakater omkring Hans Tavsens Park på Nørrebro og ved min datters folkeskole var blevet sprayet over med sort maling. Der er som regel to grupper, man kan mistænke: De antidemokratiske med et religiøst islæt eller de antidemokratiske på venstrefløjen. Jeg bemærkede, at der var malet et anarkisttegn på min plakat, og at der var sat et klistermærke fra SUF (Socialistisk Ungdomsfront, red.) på en anden. Jeg har anmeldt det til politiet. Men hvis det virkelig er venstrefløjsaktivister, der kæmper mod den økonomiske magt, så er det da noget komisk, at de på denne måde begrænser os, der ikke har råd til dyre busreklamer,« siger Jonas Bjørn Jensen.Anders Burlund (LA), spidskandidat, Randers»Mens vi gik og hang plakater op i lørdags, fik jeg en opringning fra et af vores medlemmer, der kunne se en ung mand i jeans, trøje og jakke gå og hive vores plakater ned igen. Han tog et billede og sendte til mig. Jeg mistede 20-25 plakater på en halv time. Jeg ringede til politiet med det samme, men de fandt ham ikke.«.Sisse Marie Velling (SF), København:»Det var nogle af mine kampagnefolk, der sendte mig billeder af mine valgplakater omkring Hans Tavsens Park på Nørrebro. Der var blevet spraymalet henover mit navn. Jeg synes, det er skide irriterende, at folk ikke kan respektere, at i et demokrati er man enig eller uenig, men alle kan stemme på en, der repræsenterer ens holdning. Jeg tror ikke, det var noget personligt mod mig, det virker snarere, som om de lidt tilfældigt har ladet det gå ud over de plakater, de har kunnet nå. Det er rigtig ærgerligt.«.Ole Søbæk(K), borgmesterkandidat, Frederikssund:»Der er et par kandidater i Skibby, som sender mig et billede af, at der er nogen, der har spraymalet ' luder' hen over mine plakater. Det er ærgerligt, og jeg er da ked af det. Det er heller ikke særlig sjovt for min børn, min familie og mine forældre at opleve det her. I dag er mine børn heldigvis store, det var sværere for dem, da de var mindre. Jeg synes, det har været en trist tendens ved de sidste to valg. Fremover vil jeg da overveje, hvordan jeg skal føre politik fremover. Men valgplakaterne er en enorm hyggelig tradition i Danmark og derfor er det også ærgerligt. Alle har ret til at stå frit frem med deres holdninger, og derfor skal vi heller ikke ligge under for trusler.«.
STEMMER Hærværk mod valgplakater må ikke få politikere til at miste modet, siger Folketingets formand.
Paris, Bruxelles, Nice, Berlin, London, Stockholm, Barcelona og også København.Listen over europæiske storbyer, som i de seneste år er blevet ramt af terror, er lang.Og truslen mod danske byer har et niveau, der har fået PET og politiet til at anbefale landets kommuner at terrorsikre bedre.Ifølge borgmestrene i København, Odense, Aarhus og Aalborg lyder anbefalingerne fra PET og politiet, at gågade-arealer, større events og andre arrangementer skal terrorsikres.Og det er dyrt.Hvis kommunerne selv skal stå for finansieringen af terrorsikringen, går det ud over allerede planlagt byggeri som eksempelvis skoler og plejehjem. Og derfor skal kommunerne have flere penge til at investere i terrorsikring. Sådan argumenterer borgmestrene i et brev, som de i fællesskab har udfærdiget og sendt til kommunernes forening, KL. Borgmestrene mener, at penge til terrorsikring skal på bordet til efterårets finanslovsforhandlinger.»Terrorsikring er helt klart et nationalt anliggende, og det er netop derfor, vi tillader os at bringe problemstillingen op på dette niveau,« siger borgmester i Aarhus Kommune Jacob Bundsgaard (S), som bakkes op af borgmester i Aalborg Kommune Thomas Kastrup-Larsen (S).»Det er staten, som står for sikkerheden, og vi er med til at udføre det. Christiansborg må spæde til,« siger han.Deres kollega i Københavns Kommune, Frank Jensen (S), skriver til Jyllands-Posten, at skal kommunen selv finde hele finansieringen til øget terrorsikring, går det ud over kernevelfærden. Finansministeren har et ansvar, mener Frank Jensen.»Som kommune bidrager vi gerne til at terrorsikre vores by på baggrund af anbefalinger fra PET, men det er uhørt, hvis finansministeren frasiger sig ansvaret for nationens sikkerhed og pålægger de enkelte kommuner den opgave alene,« lyder det fra Frank Jensen.Landets kommuner har hvert år et vist beløb, som de må bygge for, det såkaldte anlægsloft.Og kommunerne skal fortsat finde pengene til terrorsikring inden for den ramme, mener finansminister Kristian Jensen (V).»Så sent som i juli måned hævede vi anlægsloftet, og det var kommunerne en del af. Det undrer mig, at de ikke tog sagen op der,« siger han og pointerer, at anlægsloftet bliver hævet fra 16,3 mia. kr. i år til 19 mia. i 2018.»Når vi har hævet anlægsloftet, giver det jo blandt andet mulighed for, at kommunerne kan investere i terrorsikring. Normalt frabeder kommunerne sig, at jeg blander mig i, hvad de bruger pengene på. Hvis det har ændret sig, stiller jeg mig gerne til rådighed,« siger Kristian Jensen.Skal drøftes ved finanslovsforhandlingerFlere partier på Christiansborg, inklusiv et regeringsparti, vil finde en løsning, hvor det ikke er kommunerne, der står med regningen for terrorsikringen.Således siger Naser Khader, retsordfører for De Konservative, at borgmestrenes brev gør indtryk på ham.Han understreger, at det stramt styrede anlægsloft i kommunerne skal bevares, men mener, at der skal findes en anden løsning, når det gælder terrorsikring.»Der må kunne findes en løsning uden at give slip på økonomistyringen. Der skal ikke laves om på det stramt styrede anlægsloft, men når det gælder terrorsikring, som er vigtig for hele nationen, må der kunne findes en anden løsning,« siger han.Og den løsning skal findes ved finanslovsforhandlingerne, mener Dansk Folkeparti.»Det duer jo ikke, at man i virkeligheden ikke får lavet den terrorsikring, som er nødvendig rundt omkring i de større byer, fordi svaret fra regeringen bare er, at det kan man ikke på grund af anlægsloftet, eller at man ikke vil prioritere det i en pulje på finansloven,« siger Peter Skaarup (DF), der er formand for Folketingets Retsudvalg.Retsordfører i Socialdemokratiet, Trine Bramsen, mener, at kommunernes investeringer i terrorsikring skal kunne dispenseres fra anlægsloftet. På længere sigt bør der oprettes en pulje, hvorfra kommunerne kan søge midler til terrorsikring, foreslår hun.Netop Trine Bramsen har i et folketingsspørgsmål spurgte Kristian Jensen, hvilken logik der ligger til grund for, at terrorsikringen ikke kan dispenseres fra anlægsloftet.Og her var svaret fra Kristian Jensen, at en sådan dispensation vil »indebære en overskridelse af det finansierede niveau for de offentlige investeringer«. Trine Bramsen mener, at det er »dybt urimeligt, at noget så vigtigt som terrorsikring skal ligge under for anlægsloftet.« »At man skal terrorsikre, må ikke gå ud over planlagte skolebyggerier,« siger hun.Men selv hvis staten skal finansiere terrorsikringen, er der tale om en prioritering, siger Kristian Jensen.»Hvis det er staten, der skal sætte penge af til terrorsikring, så er der bare andre ting, der skal nedprioriteres, f. eks. supersygehuse.Er det så mere rimeligt?,« spørger han.»Hvis det ved forhandlingsbordet viser sig, at der skal diskuteres en fremtidig pulje til terrorsikring, så må vi jo se på det. Jeg begriber bare ikke, hvorfor kommunerne ikke sagde noget, da vi forhandlede deres økonomi i sommer,« siger Kristian Jensen.100 mio. for ét projektAalborg-borgmester Thomas Kastrup-Larsen mener ikke, at der er tale om reelt valg, hvis kommunerne skal prioritere mellem terrorsikring og andet byggeri.»Vi kan jo ikke sidde lokalt og sige nej, når PET kommer og siger, at vi skal lave terrorsikring flere steder. Så ville vi jo spille hasard med borgernes sikkerhed. Det ville kræve en del mod. Når vi får sådan en henvendelse fra PET, så reagerer vi ved at gøre noget ved det,« siger Thomas Kastrup-Larsen.Og borgmester i Aarhus Jacob Bundsgaard er af samme opfattelse.»Vi er selvfølgelig nødt til at investerer det, det kræver i terrorsikring. Og derfor må man som minimum afskære investeringer i terrorsikring fra anlægsloftet,« siger han.Ingen af de fire borgmestre kan svare helt konkret, når der spørges til, hvor mange penge der i kommunerne skal bruges på terrorsikring til næste år.Men Jacob Bundsgaard siger, at der i hans kommune »i hvert fald er tale om et tocifret millionbeløb«, og at beløbet på landsplan vil blive et trecifret millionbeløb.Frank Jensen forklarer, at der på hans bord ligger et forslag til et større projekt om terrorsikring ved Indre By, og at alene sådan et projekt er anslået til at koste i størrelsesordenen 100 mio. kr. Og PET har anbefalet kommunen at terrorsikre også andre dele af byen.Finansminister Kristian Jensen efterlyser, at partierne uden for regeringen beslutter sig for, om de vil tilslutte sig specielt en del af den 2025-plan, som regeringen fremlagde i maj måned.»Her foreslog vi, at rammen for offentlige investeringer skulle stige med 5 mia. kr.frem mod 2025. Det er der ingen af partierne uden for regeringen, som klart har tilkendegivet, at de støtter. Deri kunne der være penge til terrorsikring,« siger han.michael.thykier@jp.dk jesper.kongstad@jp.dk Det er uhørt, hvis ? nansministeren frasiger sig ansvaret for nationens sikkerhed Frank Jensen, overborgmester, Københavns Kommune.Fakta: TERRORANGREB Storbyer rammesDen 13. november 2015: Paris rammes af seks samtidige terrorangreb mod et stadion, caféer og barer samt spillestedet Bataclan. 130 dræbte.Den 22. marts 2016: Bruxelles rammes af terror, da lufthavnen og en metrostation bliver angrebet. 32 dræbte.Den 14. juli 2016: I Nice kører en mand i en lastbil gennem en menneskemængde, der er forsamlet for at se fyrværkeri på Bastilledagen. 84 dræbte.Den 19. december 2016: I Berlin kører en lastbil gennem et julemarked i det centrale Berlin. 12 dræbte.Den 22. marts 2017: I London kører en 52-årig, britiskfødt mand ind i en folkemængde på Westminster Bridge ved det britiske parlament i London. 5 dræbte.Den 7. april 2017: I Stockholm kører en lastbil ind i en folkemængde ved stormagasinet Åhléns i det centrale Stockholm. 5 dræbte.Den 22. maj 2017: Mindst 22 mennesker meldes dræbt, og omkring 50 såres efter et selvmordsbombeangreb til en koncert i den nordengelske by Manchester.Den 17. august 2017: I Barcelona kører en varevogn direkte gennem byens populære gågade, Ramblaen.13 dræbte.Kilder: JP, Ritzau.
Borgmestrene i landets fire største kommuner beder regeringen om flere penge til den terrorsikring, som PET og politiet mener, der bør investeres i. Terrorsikring er et nationalt anliggende, lyder det. Men kommunerne må finde midlerne til terrorsikring i de penge, de har forhandlet sig frem til, mener finansministeren.
Mens verden skuer ud i en fremtid med indbyrdes forbundne, selvkørende biler, har denne universitetsby små 65 kilometer vest for Detroit profileret sig som et helt unikt laboratorium for de teknologier, der skal bane vejen for selvsamme fremtid.Her er det ikke usædvanligt at se en selvkørende Ford eller Lexus sno sig rundt i den indre bys gader og vejkryds, mens ingeniørerne i bilen synes mere optagede af bærbare computere og forsøgsudstyr end af trafikken foran dem.Snart vil studerende og lærere ved University of Michigan kunne færdes frit på universitetsområdet i fuldautomatiske, førerløse busser, som er stillet til rådighed af et fransk selskab.At firmaet har valgt netop Ann Arbor, skyldes universitetets prøveanlæg for førerløse biler, der går under navnet Mcity.Samtidig er cirka 1.500 biler, som tilhører universitetets ansatte, lokale beboere og virksomheder, i færd med at dele alle informationer om hastighed og retning med hinanden og med vejtekniske installationer såsom tra-fiklys og fodgængerfelter ude i trafikken. De er alle forbundet indbyrdes af universitetets forskere som en del af et stort pilotprojekt, der skal udvikle de teknologier, som en skønne dag vil kunne lette trafikbyrden og gøre selvkørende biler sikre.Det kan Glenn Stevens skrive under på. Han er direktør for en organisation, der søger at fremme Detroit-områdets aktiviteter inden for området selvkørende biler, og han havde for nylig besøg af interesserede fra Holland, Tyskland og Indien.»Vi får hele tiden besøg af grupper fra alle mulige lande og kontinenter,« siger han.Og Ann Arbor er ikke alene her. Takket være sin lange historie inden for bilteknologi er Michigan blevet stedet, hvor en bred vifte af forskning og udvikling af selvkørende biler og anden tilhørende teknologi har slået sig ned.Dertil kommer, at Michigan har vedtaget en lovgivning, som giver mulighed for vidtrækkende forsøg på offentlig vej - endog for selvkørende biler uden et rat - og staten har derudover forsynet flere end 100 offentlige veje med elektronik, som skal hjælpe forsøgene med indbyrdes forbundne, selvkørende biler og lastbiler.Et 13 hektar stort forspringDer er benhånd konkurrence om at føre an i ræset mod den nye æra med selvkørende biler.Silicon Valley samt områderne omkring byerne Phoenix og Pittsburgh i USA er nogle af centrene, og det samme gælder Singapore og Shanghai. I Europa har forskere især koncentreret sig om test af selvkørende lastbiler.»Vi gennemfører selv en lang række prøver i Holland med forbundne biler, og vi følger andre områder, der har de samme ambitioner,« fortæller Bram Hendrix fra den hollandske bilindustriforening. Han holder en kort pause i rundvisningen i Ann Arbor.»Vi er her for at se og lære, så vi kan samarbejde med denne region.« En af de vigtigste attraktioner ved Ann Arbor er Mcity - et knap 13 hektar stort køreteknisk anlæg, som åbnede i 2015. Området rummer kopier af byernes gadebillede med vejkryds og butiksfacader, hvor bilproducenter og andre kan afprøve deres selvkørende biler under trygge, men realistiske forhold. Talrige firmaer som General Motors, Toyota, Honda, BMW og Intel gennemfører her forskning i samarbejde med universitetet.Sidste år fik de så selskab af Navya, et nyt fransk firma, der har udviklet en lille, selvkørende shuttlebus. To af disse vil blive afprøvet ved universitetet fra september, og det bliver en af de første test af førerløse køretøjer, der er åben for offentligheden. Ved udgangen af året planlægger Navya at påbegynde produktionen af busserne i nærheden af Ann Arbor.Henri Coron, Navyas salgsdirektør, sagde, at beslutningen om at opføre en bilfabrik i Michigan var baseret på »den betydelige støtte« fra universitetets side.Universitetets rektor, Mark Schlissel, fortæller, at læreanstalten forsøger at sikre, at Michigan forbliver et levende centrum for bilindustrien og innovationen inden for branchen, selv om Silicon Valley og andre lokaliteter måske nok har tiltaget sig en betydelig rolle i udviklingen af selvkørende biler.»Vi vil gerne yde den forskning, der kan medvirke til, at staten med held kan deltage i konkurrencen om fremtidens samfærdsel,« siger han: »Det er helt afgørende for statens fremtidige økonomi, at bilindustrien også fremover har hjemme i det sydøstlige Michigan.« Den mindst synlige af universitetets forskningstiltag er imidlertid også det mest omfattende: Vejtest af køretøjer med indbyrdes kommunikation - den såkaldte vehicle-to-vehicle eller blot V2V - der omfatter 1.500 biler, lastbiler og busser. Bilindustriens topchefer siger, at de ikke kender til noget lignende forsøg noget sted i verden.Køretøjerne i testen er blevet udstyret med små radiosendere, som giver besked om deres hastighed og retning ti gange i sekundet. Ved anlæggets snesevis af vejkryds, trafiklys og fodgængerfelter er der tilsvarende sendere, som kan kommunikere med køretøjerne.Hensigten er at udvikle V2V-teknologier, der kan forbedre afviklingen af trafikken, siger dr. James R. Sayer, som er direktør for University of Michigans Transportation Research Institute.»Hvis en bil bliver stoppet 60 meter fra et trafiklys, ved man, at der er en lang kø,« siger han: »Derfor kunne man overveje at regulere det grønne lys dynamisk, så trafikafviklingen kunne optimeres.«.GM er her. Og Toyota. Og Fiat.En anden del af planen handler om at nedbringe antallet af ulykker. En eftermiddag demonstrerer forskerne på Mcity, hvad de arbejder på. I et testforløb nærmer en selvkørende bil sig et område, hvor udsynet i et sving er begrænset på grund af beplantning. Pludselig sænkes farten - hvorfor? Fordi en anden bil på den modsatte side af beplantningen har givet signal om sin position og dermed advaret den selvkørende bil om faren.I en anden demonstration bliver bremserne blokeret i en bil, som kører med noget nær motorvejshastighed.Den hårde opbremsning udløser et signal til en bagvedkørende bil om at sætte farten ned. »Man kan sagtens modtage det signal, selv om bilen bremser 300 meter længere fremme ad vejen, så man kan begynde at bremse, længe inden man kan se bilen,« siger Sayer.Universitetet regner med at kunne udvide antallet af forbundne biler i forsøgene til 2.500 i løbet af 2018.Derudover har Toyota valgt at placere sin udviklingsafdeling for selvkørende biler i Ann Arbor, mens andre bilfabrikanter har slået lejr andre steder i Michigan. General Motors udvikler selvkørende biler ud fra sin Bolt-prototype i Orion Township. Fiat Chrysler har slået pjalterne sammen med Waymo, et datterselskab af Alphabet, som er Googles moderselskab.Waymo selv er at finde i Novi, nordvest for Detroit.En halv snes andre fakulteter rundt om i staten har også iværksat projekter, der tager sigte på fremtidens transportformer.»Jeg synes, det er totalt cool at være en del af det her,« siger IT-direktør Paul Dolan om University of Michigans program.»Der er en helt klar forventning om, at de førerløse biler er på vej, men jeg tror ikke, folk har forstået, i hvor høj grad Michigans universitet er involveret.« Oversættelse: Lars Rosenkvist.Jeg synes, det er totalt cool at være en del af det her.Paul Dolan, IT-direktør, om University of Michigans program.Fakta: MCITYDe selvkørende bilers byMcity er et 13 hektar stort køreteknisk anlæg på University of Michigans område i Ann Arbor, hvor selvkørende biler kan testes under sikre forhold. Grundlagt i 2015.
En times kørsel fra Detroit har det lokale universitet lagt sig i selen for at sikre, at bilindustrien også i fremtiden kører på Michigan-plader. Også selv om folk i bilerne for tiden ser lidt nørdede ud og ikke altid vender den rigtige vej.
TORSDAG 9. MARTSUngdommen giver koncert Københavns Ungdom Symfoniorkester kaster sig over Sergueï Rachmaninovs ' Klaverkoncert Nr. 2' og Carl Nielsens ' Aladdin Suite', når de inviterer til årets forårskoncert.Jesper Ryskin dirigerer, og Alexander Ventegodt er solist. Koncerten finder sted i KoncertKirken på Blågårds Plads, men der er også mulighed for at opleve orkestret i DR Koncertsalen søndag kl. 11.Entré: 50 kr.Kl. 19.30. KoncertKirken, Blågårds Plads 6A, Kbh. N.WWW koncertkirken.dk.Festival med ny musikDet Kongelige Danske Musikkonservatoriums festival for ny musik, Pulsar, afholdes fra 8.-16. marts. Til åbningskoncerten opfører DR SymfoniOrkestret værker af Jeppe V. Ernst, Bára Gísladóttir, Mads Emil Dreyer, Anna Thorvaldsdottir og Ib Nørholm. Der er tale om uropførelser af alle værker, bortset fra Thorvaldsdottirs ' Aeriality'.Dirigent er Baldur Brönnimann.Hele festivalprogrammet findes på konservatoriets hjemmeside.Fri entré.Kl. 19.30. Konservatoriets Koncertsal, Julius Thomsens Gade 1, Frb.WWW dkdm.dk.FREDAG 10. MARTSStøttekoncert med Brahms I Unitarernes Hus er der fredag støttekoncert for Læger uden Grænser. Medlemmer af Det Kongelige Kapel, Odense Symfoniorkester, Juan-Miguel Hernandez fra Fine Arts Quartet, Emma Steele og Jean-Hee Lee, violin, Kim Bak Dinitzen og Anna Dorothea Wolff på cello samt klarinettist John Kruse opfører Johannes Brahms ' Klarinetkvintet, op. 115' og Franz Schuberts ' Strygekvintet, D. 956'.Entré: 90-150 kr.Kl. 19. Unitarernes Hus, Dag Hammarskjölds Allé 30, Kbh. Ø.WWW unitarerne.dk.LØRDAG 11. MARTSProfessorerne i front Et helt nyt værk af den danske komponist Poul Ruders lavet til Det Kongelige Danske Musikkonservatoriums Messingensemble uropføres lørdag som en del af festivalen Pulsar. ' Fanfares and Chorales', som værket hedder, er blevet til på initiativ af Det Kongelige Danske Musikkonservatoriums messingprofessor Jesper Juul Windahl.Slagtøjsprofessor Gert Mortensen fører derudover an, når Iannis Xenakis' ' Pléïades' fra 1979 opføres, mens der også vil være musik af H.Abrahamsen, nemlig ' Two Pieces in Slow Time' fra 1999.Fri entré.Kl. 15. Konservatoriets Koncertsal, Julius Thomsens Gade 1, Frb.WWW dkdm.dk.SØNDAG 12. MARTSCroissant og klassik fra morgenstundenKunne det friste med lidt Mendelssohn til morgenmaden? Så er det ' Morgensmadskoncerten' på Amager, du skal forbi søndag morgen. I Kvarterhuset står den på »en Brandenburg-koncert i nyt format, en kantate for bratsch, noget vidunderlig Brahms for klaver, lidt Mendelssohn« i den første udgave af den nye serie af koncerter, som finder sted tre søndage i foråret.Entré: 60 kr.Kl. 11. Kvarterhuset, Jemtelandsgade 3, Kbh. S.WWW kvarterhuset. kk.dk Årets største klassiske festdag for børn og unge. Sådan beskrives Orkesterfestivalen, der finder sted i Koncertsalen og Studie 1, 2 og 3 på søndag fra kl. 10. »Orkesterfestivalen er en stor, årlig koncertdag med orkestermusik for alle aldre.Her spiller store ungdomssymfoniorkestre, på op til 80 musikere, harmoniorkestre, strygerensembler og kor fra musikskoler landet over - i alt deltager over 25 orkestre og mere end 1000 musikere«. Der er gratis adgang til festivalen, og man kan komme og gå, som man har tid og lyst.Blandt andet kan man opleve SASO Sankt Annæ Symfoniorkestret, der blandt andet spiller Claude Debussys ' Clair de Lune' og Pjotr Tjajkovskijs ' Svanesøen', orkestret Bersærk fra Musikhøjskolen, som spiller både »impressionisme af Debussy og hed opera af Gershwin«, klarinetensemblet Gladiators of the Golden Lime og strygekvartetten Street Strings fra Albertslund Musikskole, som eksempelvis kaster sig over Mozart og Vivaldi.Ud over de musikalske oplevelser er der også mulighed for at få taget en instrument-selfie, at klæde sig ud som dirigent og få et eller flere af de mange instrumenter mellem hænderne. Hele programmet findes på hjemmesiden.Fri entré.Kl. 10. DR Koncerthuset, Ørestads Boulevard 13, Kbh. S.WWW drkoncerthuset.dk ' Farvel og Bach' er titlen på Enghave Baroks koncert på søndag, hvor de giver den sidste koncert i Enghave Kirke, før kirken skal ombygges.Det gør de med tre værker af Johann Sebastian Bach, nemlig kantate 6 ' Bleib bei uns, denn es will Abend werden', kantate 22 ' Jesus nahm zu sich die Zwölfe og kantate 104 ' Du Hirte Israel, höre'.Solisterne er sopran Klaudia Kidon, kontratenor Daniel Carlsson, tenor Mathias Hedegaard og bassist Jakob Bloch Jespersen. Sædvanen tro knytter Viggo Julsgaard Jensen en kort prædiken til værkerne, ligesom der også indbydes til at synge et par salmer sammen med orkestret. Koncerten var halvanden time.Fri entré.Kl. 15. Enghave Kirke, Sønder Boulevard 120, Kbh. V.WWW enghavebarok.dk.MANDAG 13. MARTSWolfgang Amadeus Mozarts ' Sonate nr. 17 i C-dur', Franz Schuberts ' Sonate for violin og klaver i A-dur (Duo)' samt Ludwig van Beethovens ' Sonate nr. 5 (Forår)' er på programmet, når violinist Pinchas Zukerman og pianist Yefim Bronfman gæster Mogens Dahl koncertsal tirsdag i næste uge.Entré: 295-395 kr.Kl. 20. Mogens Dahl Koncertsal, Snorresgade 22, Kbh. S.WWW mogensdahl.dk.TIRSDAG 14. MARTSHarpen er i centrum til, når DiamantEnsemblets giver koncert i Den Sorte Diamant tirsdag. Her får de selskab af Nina Schlemm, der er harpenist i Det Kongelige kapel, og som også tidligere har spillet med DiamantEnsemblet. De kaster sig sammen over de franske komponister Maurice Ravel, Claude Debussy og André Jolivet, der alle har skrevet værker for harpe. Blandt andet kan man tirsdag høre Ravels ' l'Introduction et allegro', Jolivets ' Chant de Linos' samt Debussys ' Préludes' -sidstnævnte har den danske komponist Niels Rosing-Schow arrangeret en række af til DiamantEnsemblet med harpe.Entré: 90-165 kr.Kl. 20. Den Sorte Diamant, Søren Kierkegaards Plads 1, Kbh. K.WWW kb.dk Pigekoret synger foråret ind DR PigeKoret med dirigent Phillip Faber i spidsen byder foråret velkommen med denne ekstrakoncert i »forårets og forelskelsens tegn« -koret synger også foråret ind til en udsolgt koncert søndag.Det foregår i Holmens Kirke, og skuespiller Natalie Madueño som gæstekunstner, når DR PigeKoret synger musik af blandt andre Edvard Grieg og Phillip Faber selv.Entré: 100-164 kr.Kl. 19.30. Holmens Kirke, Holmens Kanal 21, Kbh. K.WWW drkoncerthuset.dk.ONSDAG 15. MARTSPulsar på en onsdagHovestadens OnsdagsKoncert foregår denne gang i Skt. Petri Kirke i Indre By, og den er samtidig en del af konservatoriets festival Pulsar.Der vil være musik for to og tre instrumenter af Esben Nordborg Møller, James Ian Black, Matias V.Hansen, Jiri Slabihoudek, Arvid Hansell og Finnur Karlsson.Fri entré.Kl. 17. Skt. Petri Kirke, Sankt Peders Stræde 2, Kbh. K.WWW onsdagskoncerter.dk.Lutter LutherViolinist Elisabeth Zeuthen Schneider spiller værker for soloviolin af Johann Sebastian. Det er anden koncert af i alt tre, der alle er en del af fejringen af 500-året for den luherske reformation. Sidste koncert er 29. marts. Fri entré.Kl. 17. Vartov Kirke, Løngangsstræde 24, Kbh. K.WWW kvvv.dk malene. jensen@pol.dk.Kom til klassisk, børn og ungeMozart hos Mogens DahlMed harpen i centrumBarok, Bach og på gensyn

Seværdighederne ligger tæt, hvor Skagerrak og Kattegat støder sammen, så med blot én dag til rådighed skal der vælges ud.Men vi gør forsøget, hopper på cyklerne og sætter kursen mod dagens første stop, Råbjerg Mile.Med solen i zenit og en tåget varmedis, der bølger hen over det gule sand, føler man sig hensat til et eksotisk sted, hvor kamelkaravaner og fatamorganaer når som helst kan dukke op. Et sceneri, som svarer til Råbjerg Miles ørkenagtige landskab, oplever man ingen andre steder i Danmark.Milen, der er en af Europas største vandreklitter, er et unikt naturfænomen bestående af 3,5 millioner kubikmeter sand og en udbredelse på omkring en kvadratkilometer.Den vandrende klit er i færd med at bevæge sig tværs over Jylland, og det foregår med en hastighed på 15 meter om året, så der vil gå mindst et par hundrede år, inden milen blæser i Kattegat.Vi bevæger os op på toppen, hvorfra man på én gang kan se Skagerrak og Kattegat. På vandet er trafikken tæt. Mindst 300 større fartøjer passerer Grenen hver dag, og skibe, der er for store til at gå ind i Skagen Havn, ligger for anker nogle kilometer fra kysten.Men ellers ses sand alle vegne, og det nordligste Danmark er stærkt præget af, hvordan naturen konstant forandrer landskabet. Ved Rubjerg Knude æder vandet sig med stor hast ind på den op til 90 meter høje klint, og om få år forventes det, at det 118 år gamle fyr styrter i havet.Ligeledes vidner den tilsandede Sankt Laurentii Kirke lidt syd for Skagen om den ofte forgæves kamp, man gennem historien har ført mod elementernes rasen.Hugorme i solenI Skagen er der rigtig gode forhold for cyklister, så vi kommer frem mellem de forskellige seværdigheder på mountainbikes. I den indre by og på ruten til Grenen er cyklister afskærmet fra anden trafik, og skal man på længere ture, fører en nord-sydgående cykel-og gangsti gennem et smukt hedelandskab. De lokale advarer mod hugorme, som på varme dage ynder at sole sig på den varme asfalt, så vi tjekker jævnligt, om der kravler ubudne gæster rundt, men opdager intet.Cyklerne har et tyndt lag sandstøv på sig efter besøget på Råbjerg Mile, men det er for længst blæst af, da vi ankommer til dagens kulturelle stop - Holger Drachmanns Hus, Pax, der i dag er museum.Selv om Drachmann er mest kendt for Midsommervisen, var han også en dygtig maler med en svaghed for maritime motiver, og i de forskellige stuer ses hans mange malerier, skrivepult og møbler. En tennisketsjer samt et par håndvægte vidner om, at Drachmann også gik op i sit helbred, men asketisk kan man næppe betegne ham som.Den livsnydende Drachmann elskede champagne, kortspil og ikke mindst kvinder, og hans flamboyante fremtoning med stok, kappe og bredskygget hat gjorde den 1,95 meter høje kunstner særdeles ombejlet.I modsætning til flere af de andre berømte kunstnere, som kom til Skagen, involverede Drachmann sig i lokalbefolkningen. Han var stærkt medvirkende til, at fiskeren og redningsmanden Lars Kruse fik en fortjenstmedalje, som han først var blevet nægtet, og da jernbanen i 1890 kom til Skagen, var Drachmann igen på banen. I protest mod, at det kun var byens spidser, som blev inviteret til fest for den nyoprettede jernbaneforbindelse, indbød Drachmann for egen regning byens borgere til havefest med musik, dans, taler, fyrværkeri og sang. Han nød enorm popularitet, og der udbrød regulær landesorg, da han døde i Hornbæk i 1908.Tusindvis af mennesker dannede et 12 km langt sørgetog, og efter ligbrændingen blev urnen sejlet til Skagen, hvor et nyt sørgetog tog over. Drachmann ligger i dag begravet under en stor bautasten i klitterne ved Grenen.Hvidvin i glasset og delikatesserVores cykeltur ender ved de røde pakhuse på havnen. Husene er tegnet for mere end 100 år siden af arkitekten og kunsthåndværkeren Thorvald Bindesbøll, og de har været medvirkende til Bindesbølls optagelse i den danske kulturkanon.Smukke er de, og i det sidste af dem finder man en af Skagens populære fiskerestauranter, Wittco Fisk &amp; Skaldyr.Stedet er kendt for sin fiskebuffet, og det er ualmindelig svært at vælge mellem de mange lækkerier - laks, hummer, kaviar og rejer - men vi fylder hver en tallerken og går udenfor, hvor der er første parket til lystbådehavnen. På en varm dag er der trængsel på både vandet og kajen, og skal man spise, er det helt okay at dele sit bord med andre. Så vi klemmer os ned på en bænk og falder hurtigt i snak med et par norske lystsejlere. På tallerkenen er der friskfangede delikatesser, i glasset kold hvidvin, og omkring os summer det af liv.Ikke bare kulinarisk, men også kulturelt og aktivitetsmæssigt, giver et kort besøg i Skagen appetit på meget mere.rejser@bt.dk Fakta: REJSEINFO. SKAGENTransport: Fra København går den nemmeste vej til Skagen via færgen mellem Sjællands Odde og Aarhus. Der skal køres 340 km og sejles 71, i alt en transporttid på fem timer.Fra Aarhus er turen 225 km lang, og det tager knap tre timer. Rejses med tog, skal der skiftes fra DSB til Nordjyske Jernbaner i Frederikshavn.Regn med syv-otte timers rejsetid fra København og tre en halv time fra Aarhus.Ophold: Skagens gamle, klassiske hoteller er i en kategori for sig - under et ophold tager man på en rejse 100 år tilbage i tiden. Men Skagen tilbyder også moderne og bekvemme hoteller og lejligheder samt campingpladser.Rejsetidspunkt: Skagen er i høj grad en driftig by med skibsværftog en travl havn samt en lang række hoteller og spisesteder. Kulturlivet blomstrer, og sammen med byens museer og seværdigheder tiltrækker den årlige musikfestival og Food &amp; Designmarkedet masser af gæster.Især juli og august er populære måneder, men vær forberedt på, at byens faste indbyggertal på 8.500 personer øges til over 50.000 i sommerperioden. Kommer man lidt før eller lidt efter, tilbydes ofte attraktive priser på hotellerne.TRE ANDRE OPLEVELSER I OMRÅDETSkagens Kunstmuseer Museerne omfatter Skagens Museum, Anna og Michael Anchers Hus samt Holger Drachmanns Hus. I de tre museer, der hører sammen, præsenteres værker fra skagensmalernes blomstrende periode, der startede sidst i 1870erne og varede til århundredeskiftet. Da de var på deres højeste, opnåede skagensmalerne verdensberømmelse, og i dag kan man se ikoniske værker som ' Sommeraften på Skagens strand' og ' En strandpromenade'. Et besøg her er et must for enhver besøgende i Skagen.Grenen Vendsyssels yderste spids ligger nogle kilometer nord for Skagens centrum.Det sidste stykke er kun for gående eller passagerer med den traktortrukne passagervogn Sandormen. Gåturen er flot, og er man heldig, soler et par sæler sig i strandkanten. Hvert år vokser Grenen med omkring ti meter, og man er så langt nordpå, at årets længste dag er en lille time længere, end den er i Gedser.Skagen Bunkermuseum Som led i Hitlers Atlantvold, der strakte sig fra det nordligste Norge til Pyrenæerne, indgik Skagens mere end 300 bunkere. En af disse, en sanitetsbunker af Regelbau 638-typen, kan ses indefra, og historieinteresserede kan gå på opdagelse i bunkerens filmrum, operationsrum, mandskabsrum samt våbensamling.
DANMARK Skagen er et sandt overflødighedshorn af seværdigheder samt gode restauranter. På en cykeltur  kan man få en god appetizer til et ophold i Danmarks nordligste by.
Der har i den seneste tid været kritik af Aarhus Kommunes prioritering af landskabs-og parkrum i kronikker og debatindlæg i JP Aarhus samt i bogen "Alle Tiders Landskab - Moesgaard, et fortællende landskab" med arkitekt Kristine Jensen som hovedforfatter.Når sværvægtere blandt mine fagfæller rejser disse spørgsmål, er det min pligt at lytte og forsøge at svare.Aarhus Kommune har en helt ny kommuneplan på trapperne, hvor de gode tanker beskrives i planer og strategier for byens udvikling.Med udgangspunkt i Aarhus Byråds vision "Aarhus' Fortælling" handler kommuneplanen bl. a. om, hvordan vi forholder os til de vigtige blå-grønne strukturer: vores natur i landskab og i byerne.Aarhus Kommune har fokus på at øge samarbejdet mellem vores fagområder og skabe bedre forhold for at implementere visionerne fra kommuneplanen i vores byggesager og lokalplaner. Debatten om vores natur er vedkommende for alle i kommunen, og det er igennem kommuneplanen, som er til behandling lige nu, at der er god mulighed for at påvirke indholdet med aktiv deltagelse, f. eks. ved foretræde i Teknisk Udvalg, hvor debatten foregår, og hvor vi som borgere har mulighed for aktiv medindflydelse.De blå-grønne strukturer bør understøtte en by, som flettes sammen med landskabet, og hvor den indre bys komplekse miljø sætter mennesker i centrum.Natur i byen bliver en del af vores klimatilpasningsstrategier, som i højere grad integreres som bynatur - i mellemrum mellem husene, og hvor parker, gaderum, pladser og aktive kantzoner tænkes sammen for at skabe den største mulige grad af liveability.Et af de nævnte kritikpunkter handler om Aarhus Golf Clubs golfbane, som er nabo til Moesgaard Museum. Kristine Jensen kalder det en temapark op mod Moesgaards smukke, historiske kulturlandskab. Et andet kritikpunkt er, at golfbanens afgrænsenende bevoksning er for lukket, og at man har sløjfet vigtige diger i området.Man kan som udgangspunkt diskutere, om ikke Moesgaard Museum og parkanlægget i lige så høj grad er en temapark, som også sætter sit aftryk i landskabet? Museets store succes betyder store parkeringsanlæg i terræn og øget trafik, og på den måde er der ved alle anvendelser af vores natur og kulturskatte en logistik, som skal adresseres.Hvor museet skaber en kulturel og historisk formidling til alle borgere, henvender golfbanen sig til et andet og mindre publikum. Under alle omstændigheder er Moesgaard et herregårdslandskab og en del af vores arvesølv, og vi må derfor forvalte det på bedste måde, så det kommer os alle til gode.Jeg vil gerne nævne, at næsten hver gang jeg holder et oplæg om Aarhus, har jeg to eller tre billeder med, som beskriver byens smukke placering ved Aarhus Bugt og det smukke østjyske landskabs betydning for byens særlige egenart og identitet. Vi ved fra sidste undersøgelse af Aarhus-målene, at i næsten hver tredje af de åbne svar (32 pct.) fremhæves kvaliteten af byens tæt forbundne byliv, skov og strand. Så det er vigtigt og meget godt, at vi diskuterer, hvordan vi udvikler Aarhus by og omegn i forhold til vores kulturlandskab.Golfbanens område bliver af Jesper Laursen i "Alle tiders Landskab, Moesgaard" kritiseret for at have fjernet jorddiger og lukket af for vigtige kig i landskabet: »Idet kobberdiger er delvist sløjfede, og dele af arealet er tilpasset med træer og buske, således at det nu fremtræder lukket og uoverskueligt.« Jeg har besøgt Moesgaard og golfbanen og forsøgt at undersøge, hvordan golfanlægget fungerer i landskabet.Landskabet ved herregården Moesgaard, som vi kender det i dag, blev formet i sidste halvdel af 1700-årene. Landskabet blev omlagt til kobbelbrug med store marker, som var opdelt med smukke retlinede jord-og stendiger. Området mellem Oddervej og Ny Moesgaardvej og nord for Moesgaard Allé blev i 1980' erne omdannet til golfbane med afsæt i Lokalplan nr.076, og i 2014 blev det nye Moesgård Museum med endnu et tilhørende stort parkeringsanlæg i terræn integreret i kulturlandskabet.Aarhus Golf Clubs bane ved Moesgaard er et åbent, offentligt, rekreativ areal, som er tilgængeligt for alle, fik jeg at vide i Proshoppen ved banen: »Færdsel foregår på golfspillets præmisser. F. eks. er det bedst at følge banens spilleretning, så man undgår at få en golfbold i hovedet!« Jeg fulgte det gode råd og startede ved banens første hul på det højeste sted på banen. Her har man et fabelagtigt panorama over området.Det svarer næsten til at stå på taget af Moesgaard Museum: Man kan se Aarhus Bugt mod øst, Fuldens bakketerræn, cykelklubbernes mareridt, mod syd, og Brabrand Sø mod vest.Jeg kiggede efter vigtige, historiske kulturlandskabelige træk eller mangel på samme og havde kritikpunkterne fra avisartikler og debatindlæg i baghovedet.Lige her opleves områdets stærke, historiske øst-vestgående jorddige fra den tid, da kobbelmarkerne blev etableret, og trærækker, som aftegner det smukke kuperede landskab. Jorddiget adskiller klubbens offentlige aktiviteter, som klubhus, p-arealer og øvebane, fra selve golfbanen mod syd. Det er en meget fin og klar landskabsdisponering.Hele golfbanens område er underlagt bestemmelserne i Lokalplan 076 fra juni 1980. Man arbejder i løbende dialog mellem Aarhus Kommunes specialister inden for de blå-grønne fagområder, golfklubbens særlige udvalg for banen og dens bestyrelse. Her diskuterer man lokalplanens intentioner.Golfbanen er ved at blive klimasikret ved genetablering af et gammelt bassin ved hul 13, som i fremtiden også skal fungere som nyt bæredygtigt vandingsbassin for hele golfbanen.Samarbejdet ser ud til at lykkes her, da bassinet er meget flot indpasset i landskabet. En af kommunens seneste anbefalinger har været at skabe to større åbninger mod Oddervej for at skabe bedre indkig til golfbanens parkanlæg. Det er sket og fungerer meget godt fra Oddervej, men kan opleves forstyrrende for golfspillerne.Når man bevæger sig langs første huls par 4-fairway, parallelt med Ny Moesgårdvej, viser det sig hurtigt, at den lave bevoksning langs kanten gør det svært at få god visuel kontakt på tværs af banen mod øst og delvis mod vest.Længere mod syd er der god fysisk og visuel kontakt på tværs. Områdets nok vigtigste historiske punkt er gravhøjen Borup Høj, som ikke ses særligt tydeligt pga. den lave, tilfældige bevoksning. Der burde tyndes ud på alle sider for at synliggøre det vigtige og smukke kulturhistoriske monument.Midt på anden fairway ses igen flere, smalle spor efter endnu et historisk jorddige og træer. Her kommer jorddiget i konflikt med golfbanens indretning, som løber nord-syd. Jorddiget er, her på den vestlige del af banen, fjernet for at give plads til anden, sjette og syvende fairways, som løber parallelt med hinanden.Jeg talte med bestyrelsesmedlem, arkitekt Michael Traasdahl Møller om forholdene. Han forklarede, at oplevelsen af digerne var blevet ret sløret af poppeltræer, som var ammetræer for nye egetræer, som blev plantet i 1990.Med tiden havde poppeltræerne taget overhånd og lukkede for kig på tværs af landskabet.Poppeltræerne er for nyligt blevet fældet for at skabe mere luft til egetræerne, som nu står frit og underordner sig jorddigets særlige betydning. Det er efter min mening en klog beslutning, men som Michael Traasdahl Møller tilføjede: »Vi er også meget opmærksomme på biodiversitet og vil gerne passe på områdets dyreliv, hvor der er rovfuglepar og ca. 24 stykker dyrevildt, som bevæger sig mellem Jelshøj og Moesgårds skovarealer.« På hjørnet ved Ny Moesgårdvej og Moesgård Allé er par 3-hullet placeret. Her får man et fint kig over ankomstvejen til Moesgaard Museum og det gamle herregårdsmiljø.Men man må sige, at teestedets plateau virker voldsomt og som et landskabeligt forstyrrende element set fra Ny Moesgårdvej.Her kan man diskutere, om man har tolket lokalplanens bestemmelse om »skånsom terrænregulering« til landskabets bedste.Ved den sydlige grænse langs Moesgård Allé, det laveste sted på golfbanen, møder man den smukke allé på ankomstvejen til herregården.Fairway 4, som nok er banens sværeste hul, fik jeg at vide af et par ældre herrer, løber parallelt med alléen. Her kan man mærke den øgede trafik, som er fulgt med Moesgaard Museums succes. I lokalplan 822 fra 2009, som er udarbejdet i forbindelse med det nye museumsprojekt, er der tænkt på de mulige udfordringer her, og den beskriver muligheden for etablering af sti og vejudvidelse, dog med mest muligt hensyn til den eksisterende beplantning.Allétræerne er nok et af de fineste landskabstræk ved Moesgaard, og her skal man være ekstra opmærksomme på, hvad en moderne trafikregulering vil betyde og lytte til kritikken fra Kristine Jensen, Jesper Laursen m. fl. om, at vi skal værne om vores kulturarv.
Hvordan ønsker vi naturen i Aarhus? De overordnede retningslinjer fastlægges i kommuneplanen, som er til behandling lige nu, og der er god mulighed for at påvirke indholdet.
Dagen derpå i London vågner vi op til den slags udtalelser, som vi er blevet så vant til - både i dette land og i andre europæiske lande - i de seneste år: »London er verdens bedste by. Vi vil aldrig lade os kue af terrorisme. Vi står sammen imod dem, som ønsker at skade os og ødelægge vores levevis. Det har vi altid gjort, og det vil vi altid gøre,« sagde Londons borgmester, Sadiq Khan, mens borgerne steg ombord på ' tuben', busser og tog med retning mod indre by, sådan som de gør hver eneste dag året rundt.En bemærkelsesværdig forskel fra de tidligere angreb er, hvor hurtigt det har syntes i orden at offentliggøre satiriske tegninger og udtalelser efter angrebet, som denne ærkebritiske besked på en informationstavle i Undergrunden: »Vi minder venligst alle terrorister om, at dette er London, og ligegyldig hvad I gør mod os, drikker vi te, og vi fortsætter skam livet. Tak.« Terror vil ikke kue indbyggere i byer som London og slet ikke fratage dem deres humoristiske sans. Det er ikke et slogan, men et faktum, som de seneste års angreb har bevist.Skoler holdt fast i planlagte skoleture til Londons teatre, gallerier og andre attraktioner.Politikerne vendte tilbage til Westminster-parlamentet, som gerningsmanden så direkte havde angrebet dagen før.»Underhuset er i øjeblikket i gang med at debattere effekten af handelsregler for walisiske fåreavlere efter Brexit, så det er utvivlsomt business as usual,« tweetede Buzz Feeds politiske redaktør, Jim Waterson.Forsvarsminister Michael Fallon udtalte, at »London tager det i stiv arm«. Naturligvis er hensigten med disse udtalelser til dels at udvise trods. Potentielle terrorister - nu hvor den egentlige gerningsmand er død - skal ikke tro, at de kan ' vinde' og på nogen måde pådutte os deres forskruede verdenssyn.Men udtalelserne er mere end trods - de er en konstatering. For livet i London vil gå videre, folk vil på ingen måde ændre vaner og livsstil, og de vil slet ikke begynde at hade deres nabo, som følge af et angreb som dette. Det ved vi, for Londons nyere historie er præget af en konstant terrortrussel.Terrorens historieSadiq Khan blev i går kritiseret af ingen mindre end Trump Jr. for i et tidligere interview at have udtalt, at »terrorisme er en del af pakken«, når man bor i en storby.Det er klart, at det ikke lød så smart netop i går, men sandheden er, at vi, der bor i London udmærket ved, hvad han mener.I 1970' erne og 80' erne var der konstante evakueringer af undergrundsstationer og bygninger på grund af IRA-bombetrusler.Jeg husker stadig med hvilken ro og professionalisme, en sådan evakuering foregik, da jeg selv blev fanget i en på en skoletur. Og jeg husker, hvordan alt var normalt igen dagen derpå.Det samme var tilfældet efter de senere års islamisk inspirerede angreb og forsøg på angreb.7/ 7-angrebet i 2005 på tre undergrundstog og en bus, der kostede 52 mennesker livet, rystede unægtelig London, og os, der boede der på det tidspunkt.Det var nyt og chokerende, at unge mennesker, der var født og opvokset i landet, kunne finde på at bruge deres kroppe som våben mod deres medborgere for en fremmed ideologi. Angrebet førte til en lang række tiltag for at modvirke radikalisering og undgå splittelse i samfundet, men der var unægtelig en opblomstring i antallet af hadangreb efterfølgende.Alligevel førte det ikke til nogen dybere splittelse mellem religiøse og etniske grupper i samfundet, for London er en af verdens mest multikulturelle byer; alle kender repræsentanter fra stort set alle religiøse grupperinger og ved instinktivt, at det ikke giver mening at generalisere og pege fingre ad en bestemt gruppe.Så folk steg ombord på det sårbare transportsystem dagen derpå - inklusive mig selv, som to uger senere oplevede at blive evakueret fra Green Park Undergrundstation, da en ' copy-cat'-gruppe forsøgte at gentage det tidligere angreb.Heller ikke det har fået mig og hovedparten af mine medpassagerer til at ' ændre livsstil'.Siden var der angrebet i 2013, hvor to britiskfødte, al-Qaedainspirerede ekstremister angreb og dræbte den britiske soldat Lee Rigby på åben gade i det sydlige London, og i 2015 forsøgte en taxachauffør, inspireret af Islamisk Stat og begivenhederne i Syrien, at halshugge en passager. For ikke at tale om en række angreb på parlamentarikere - senest mordet på Labours Jo Cox under EU-valgkampen begået af den nynazistiske Thomas Mair.Hærdet befolkningSkiftet i de seneste år - i takt med at sikkerhedstjenesterne er blevet bedre til at forpurre angreb, der kræver planlægning og adgang til avancerede våben - har været fra massedrab mod uskyldige civile til mere lavteknologiske og fokuserede angreb begået af ' ensomme ulve' med et simpelt politisk budskab repræsenteret i ofret såsom ' soldaten' og ' politikeren'.Men som kommentatoren Simon Jenkins rigtigt skriver i en kommentar i The Guardian, så er Westminster-angrebet - og lignende angreb - »en tragedie, men det truer ikke vores demokrati«. Og han minder om, at »terroristen er hjælpeløs uden assistancen fra medierne og dem, som fodrer dem ord og opfordrer til ugerninger«. I det lys er det særlig interessant, hvordan dækningen af onsdagens angreb nok var intens - sådan vil det være i en tid med nyhedskanaler og sociale medier - men ikke desto mindre langt mere afdæmpet sammenlignet med tidligere angreb.Det hænger sandsynligvis sammen med politiets bevidste tilbageholdelse af gerningsmandens identitet og mulige motiv, udover at han sandsynligvis var inspireret af »islamisk ideologi«. Resultatet er velkomment.Mindre spekulation og mindre reklame for gerningsmandens budskab.Om det er årsagen til, at Londons indbyggere efter dette angreb synes at komme sig endnu hurtigere over chokket end normalt - det blev knap nævnt i mit lokalområde i går - er svært at sige.Læs kommentar side 15.mrod@information.dk Vi minder venligst alle terrorister om, at dette er London, og ligegyldig hvad I gør mod os, drikker vi te, og vi fortsætter skam livet. Tak Informationstavle i Undergrunden.Rettelse: 25.03.2017Torsdag den 23. marts skrev Information i kommentaren »London har lært 
at leve med terror«, at »en bemærkelsesværdig forskel fra de tidligere 
angreb er, hvor hurtigt det har syntes i orden at offentliggøre 
satiriske tegninger og udtalelser efter angrebet, som denne ærkebritiske
 besked på en informationstavle i Undergrunden: ' Vi minder venligst 
alle terrorister om, at dette er London, og ligegyldig hvad I gør mod 
os, drikker vi te, og vi fortsætter skam livet. Tak'.« Det har vist sig,
 at tavlen var skabt online og har cirkuleret på twitter. Den står som 
anført i artiklen ikke i Undergrunden. Vi beklager. 
Trusselsniveauet i London har i årevis været ' alvorligt', hvilket betyder, at et angreb er ' meget sandsynligt'. Alligevel er det chokerende, når det sker. Men London har altid levet i terrorens skygge, og det bør ikke overraske, at livet går videre allerede dagen derpå.
De gør det på besøg i kirkerne sydpå i ferierne, og nu gør de det også i kirkerne herhjemme.Danskere har gennem årene taget den katolske skik med at tænde et levende lys eller to i kirken med hjem fra Sydog Mellemeuropa, og nu er der for første gang blevet sat spot på omfanget af lystænding i danske folkekirker.Således når en ny opgørelse foretaget af Københavns Stift frem til, at der i cirka halvdelen af stiftets 106 kirker er mulighed for som besøgende at tænde lys. Nogle gange bliver de levende lys ledsaget af en bøn, måske for en pårørende, andre gange afløser lysene bønnen, og andre gange igen bliver de tændt for at mindes afdøde.I en kirke som Jesuskirken i Valby i København er besøgende ifølge sognepræst Sørine Gotfredsen mere end velkomne til at tænde et lys, hvilket de i øvrigt har haft mulighed for at gøre i flere år. Ofte gør de det i forbindelse med gudstjeneste, men folk finder også vej til kirkerne i København på andre tidspunkter.Sørine Gotfredsen ser skikken med at tænde lys i kirken som udtryk for en større tendens, hvor det ellers så protestantiske og lutheran ske Danmark lader sig inspirere af katolicismens mere farverige og sanselige skikke.Samme vurdering kommer fra Københavns domprovst, Anders Gadegaard. Han taler om, at »vi tilbageerobrer nogle af de fromhedsudtryk, der tidligere fandtes, og giver dem et protestantisk indhold«. Ifølge Sørine Gotfredsen »har man i katolicismen en meget gammel tradition for, at budskabet også skal sanses«. »Gennem udsmykning, røgelse og dermed også den udbredte brug af levende lys. Det har man ikke i vores kirke, den lutherske, her er traditionen, at forkyndelsen alene skal ske gennem ordet - her skal man ikke sidde i kirken og blive distraheret af alle mulige indfald og indtryk,« siger hun: »Det handler ikke så meget om en teologisk forskel, mere om forskelle i, hvordan troen skal forkyndes i kirken.« Var det ikke alt dette, Luther og Reformationen gjorde op med? En reformation, som vi i år fejrer 500 års jubilæum for? »Jo, men der er flere tegn på, at det vender tilbage. Der er lystænding, der er pilgrimsvandring, hvor mennesket vil ud at mærke det religiøse - ikke bare få det fortalt, men sanse det,« vurderer Sørine Gotfredsen.»Der er måske ved at opstå en mæthedsfornemmelse i forhold til den intellektuelle forkyndelse.Det vil vi komme til at se mere af de kommende år - væk fra den nøgne og intellektuelle forkyndelse som hos Luther, mere sanselighed. Brødet til nadver skal være lækkert, altervinen skal smage godt, den slags,« tilføjer hun.Anders Gadegaard forklarer, at »religiøsitetens synlige udtryk har fået en genkomst«. »Det er ikke længere tilstrækkeligt, at udtrykket udelukkende ligger i ordet. Det skal suppleres med synlige tegn og udtryk,« vurderer han.Kirken reagerer på folkets behovKirkeekspert og lektor ved Københavns Universitet Hans Raun Iversen ser udviklingen som udtryk for, at kirken som folkets kirke reagerer på de folkelige behov.»Og i folkedybet er der to ting, der hersker i øjeblikket. Det ene er, at det skal være til gavn for mig. Det andet er, at man skal kunne gøre det selv. Altså individualisering og participation.Man vil ikke bare sidde på sin flade i kirken og høre på præsten,« siger han: »Alle de nye initiativer i folkekirken, og dem er der godt nok mange af, lige fra jazzgudstjeneste til meditation, handler om, at kirken stiller et rum og en ramme til rådighed og måske også en løs liturgi. Her kan du så gå ind og gøre det på din måde. Som når du går ind i kirken og tænder et lys.« På den måde minder folkekirken ifølge Hans Raun Iversen om så mange andre store statslige kulturinstitutioner i dag. Engang stillede de ting til skue, nu er de mere deltagerorienterede.»De har hver især et formål og et budskab.Det Kongelige Teater tror på den klassiske kunst, balletten og så videre. Det vil teatret gerne ud med og berige os med. På samme måde som folkekirken vil berige os,« fortæller Hans Raun Iversen: »Læg mærke til, hvordan mange i dag behandler kirken, som de behandler en udstilling.Når de kommer i den, tænker de, at det var da meget godt, men det betyder ikke, at de kommer igen næste gang. Man kommer jo heller ikke på Louisiana en uge efter, at man var der om søndagen. Vi bruger folkekirken som et eksistentielt, kulturelt tilbud. Derfor reagerer kirken på mange måder som en kulturinstitution.« Kirkeeksperten oplyser, at det ikke er udtryk for en egentlig kirkelig strategi eller plan, når nye skikke og initiativer bliver taget i brug.Det handler alene om praksis, som først den ene, så den anden synes godt om, og til sidst bliver det praksis.»Det er ikke sådan, at vi nu skal til at være halvkatolske eller noget,« siger Hans Raun Iversen.Hele kirken fyldt med levende lysI Eliaskirken på Vesterbro i København fortæller præsterne Birgitte Kvist Poulsen og William Salicath, at mens nogle besøgende blot stikker hovedet forbi for at tænde fyrfadslys, der som i så mange andre købehavnske kirker er gratis, gør andre det i forbindelse med gudstjeneste.»Teologisk er der ikke noget i vejen for det,« forklarer William Salicath og tilføjer, at hele kirken bliver fyldt med levende lys, når der er natkirke.Birgitte Kvist Poulsen forklarer, at Eliaskirken i forbindelse med novembers allehelgensgudstjeneste tilbyder besøgende uden sognemæssig tilknytning til kirken, at de inden gudstjenesten kan aflevere navne på kære, de har mistet i løbet af året, hvorefter disse navne vil blive læst op i løbet af gudstjenesten sammen med navne på lokale sognebørn, som er gået bort det forløbne år.Ifølge Birgitte Kvist Poulsen er det endnu et eksempel på, at nye skikke finder vej til kirken.Domprovst Anders Gadegaard forklarer, at lysene fandt ny vej til de danske kirker for omkring 30 år siden. Han erindrer, hvordan der i sin tid var stor debat og diskussion om den første såkaldte lysglobe i Vor Frue Kirke i Indre By. Senere var han selv med til at få opstillet en i Sions Kirke på Østerbro, og i dag er de levende lys »bredt accepterede«, som han siger.»Der er en tendens til, at når man kommer ind i en kirke, vil man gerne foretage sig noget.En måde at ytre sit gudsforhold eller sit religiøse forhold på. En synlig ytring i stedet for, at man blot vender sig ind i sig selv og beder en bøn for sig selv,« fortæller Anders Gadegaard.Domprovsten forklarer, at der i Danmark ikke som i landene sydpå bliver tændt lys for helgener. Men det kan, som han siger, »være for en afdød, en kær ven, eller hvad man lægger i det«. »Luther sagde, at man skulle bruge de fromhedsudtryk, der gavnede troen,« siger Anders Gadegaard.Hvor går grænsen for dig i en protestantisk kirke? »Man kan godt bede til et ikon af Jesus. Hvad er forskellen mellem et ikon og en altertavle? Så længe der er tale om Kristus-symboler, må de gerne komme fra den katolske eller ortodokse verden. Men for mig går grænsen ved helgener og Jomfru Maria,« siger domprovsten, der har svært ved at se en fremtid med røgelse og processioner for sig i folkekirken.Samme melding kommer fra Sørine Gotfredsen.»Der vil måske være nogle få lutheranere, der kan have noget imod det her, men langt de fleste har det fint med det. Det er ikke en tilbagevenden til den store og sansende katolicisme,« siger hun.ejs@berlingske.dk Brødet til nadver skal være lækkert, altervinen skal smage godt.Sørine Gotfredsen, sognepræst i Jesuskirken, Valby.Fakta: LYS Lystænding i kirkerne i Københavns StiftProvstier og andel af kirker i hovedstaden, hvor lystænding er mulig: Vor Frue-Vesterbro Provsti: Mere end halvdelen.Amagerbro Provsti: Cirka halvdelen.Amagerland Provsti: Cirka hver tredje.Frederiksberg Provsti: Mellem 25 og 33 procent.Bispebjerg-Brønshøj Provsti: Ni ud af ti kirker - samt Emdrup Kirke, hvor det dog kun kan lade sig gøre én dag om året.Nørrebro Provsti: Syv ud af ti.Valby-Vanløse Provsti: Otte ud af ti.Holmens-Østerbro Provsti: Ikke oplyst.Bornholms Provsti: Ikke oplyst Kilde: Københavns Stift.
Det er nu muligt at tænde et levende lys for afdøde i rigtigt mange af de københavnske kirker. De levende lys vidner om, at de mere sanselige og fysiske elementer kendt fra katolicismen i stigende grad finder vej til den danske folkekirke.
Det er sommeren 2015, og Christer skal flytte. Cirka tre kilometer mod øst. Han har pakket alle de løse ting, der stod i huset, sammen i kasser, som nogle flyttemænd hentede tidligere på aftenen.De større ting og mange af møblerne er blevet stående, for Christer skal ikke flytte til et nyt hus. Det er selve huset, der skal flyttes: Om et par timer kommer flyttemændene og løfter det hele op på en sættevogn, en stor anhænger spændt bag på en lastbil, der kører hen til den nye del af byen. Her bliver huset sat ned på et fundament, der er bygget i forvejen. Hele operationen tager ikke mere end et par timer og foregår om natten, da der ikke er så meget trafik til at forstyrre på den tid.Mørke er heller ikke noget problem, for i Malmberget i Nordsverige, hvor Christer bor, er der lyst hele natten på denne årstid.Byen Kiruna ligger små 2000 kilometer nord for København og har omkring 18.000 indbyggere. Gennem de næste par år skal omtrent en tredjedel af dem flytte. Kiruna ligger nemlig klos op og ned ad verdens største malmmine. Klokken halv to hver eneste nat året rundt kan man ane et svagt drøn og en fjern rumlen fra undergrunden. Det er mineselskabet LKAB, der sprænger med dynamit under jorden. Selskabet bryder jernmalm ud af fjeldet, og malmen sælges over hele verden.Minen i Kiruna har gennem flere århundreder været en del af rygraden i svensk økonomi, men sprængningerne er også årsag til, at store dele af byen Kiruna nu skal flyttes. Flere steder omkring byen er jorden blevet så undermineret, at der er fare for, at husene vil synke i jorden. Derfor besluttede man for ti år siden at flytte byen, så sprængningerne kunne fortsætte.I alt skal omkring 6000 mennesker flyttes i den første etape. De fleste har fået tilbud om at få et helt nyt hus i den nye bydel, men en del indbyggere har valgt at beholde deres gamle hus og i stedet få det flyttet til det nye kvarter.Samme hus, nyt stedDet er ikke første gang, en hel by er blevet flyttet på grund af minedrift. Bare lidt over hundrede kilometer mod syd fra Kiruna ligger Malmberget, der gennem de sidste 30-40 år er blevet flyttet lidt efter lidt. Christer fra indledningen blev flyttet for snart to år siden, og han har ikke haft nogen problemer med det nye sted. Jo, hans terrasse har ikke så meget sol, men til gengæld er udsigten bedre fra køkkenvinduet, fortæller han. Minen ved Malmberget ejes også af LKAB, så de mange erfaringer med at flytte huse dér kan bruges i Kiruna. Og det er der god brug for, for det, der er særligt ved flytningen af Kiruna, er antallet af bygninger, der skal flyttes, og hvor hurtigt det skal gå.Specielt er det vigtigt, at byens centrum kommer til at fungere med det samme, og derfor skal alle de nye bygninger dér stå klar på samme tid. Det har byen fået Göran Cars til at hjælpe med. Han er professor i byplanlægning i Stockholm og har været med til at planlægge det nye Kiruna i snart fem år.»Vi skal nok få bygningerne til at være klar. Faktisk er der sat en helt præcis dato i foråret 2020, hvor forretningerne kan begynde at flytte ind.« Og at få forretningerne til at flytte ind bliver faktisk den største udfordring, fortæller Göran Cars.»Der er ingen, der har lyst til at være den første butik i et helt nyt område, hvor der måske ikke er så mange mennesker lige med det samme. Og hvis man har haft forretning i en gammel bygning, hvor huslejen har været lav, så er det svært at rykke hen til et helt nyt lokale, der koster en del mere.« Alligevel satser Cars på, at hele byens centrum med butikker er flyttet til de nye omgivelser i løbet af bare et par måneder, når det bliver tid til at rykke i 2020.»Vi giver en god rabat på huslejen det første stykke tid, og de fleste forretninger har været meget interesserede, så det skal nok gå,« fortæller Cars.Bymidte uden bilerDet er ti år siden, jeg har været i Kiruna sidst, og byen ser helt anderledes ud, når man kommer kørende fra lufthavnen. Et helt nyt kvarter er skudt op, et kæmpe indkøbscenter i amerikansk stil med masser af butikker og store parkeringspladser.Det er ærlig talt hverken særlig hyggeligt eller kønt, men det er sådan, indbyggerne i Kiruna har valgt, at det skal være. De blev spurgt om, hvordan de godt kunne tænke sig, at deres nye by skulle se ud, når den nu skulle bygges op helt forfra.Og de fleste stemte for at have de store forretninger liggende i udkanten af byen, med gode muligheder for parkering. Så kunne man få bilerne væk fra den indre by.I det nye centrum skal til gengæld ligge alle de små, hyggelige specialforretninger lige omkring torvet. Her er man også i gang med at opføre det nye rådhus, Kristallen, der er designet af det danske arkitektfirma Henning Larsen, der også tegnede Operaen i København.I det hele taget tager indbyggerne flytningen fra den glade side. Jeg taler med Ingrid, der netop har bestilt en kop kaffe på cafeen i hotel Bishops Arms i centrum.Hun har boet i Kiruna hele sit liv og synes, det er fantastisk at få mulighed for at være med til at indrette en helt ny by fra grunden.»Det bliver en helt anderledes by. Vi har i alt for mange år set på, mens bilerne har taget over, og byen har spredt sig ud, så man ikke længere kan gå fra den ene ende til den anden. Det bliver lavet om nu, det bliver et fint og tæt kvarter med forretninger, cafeer og kulturhus lige rundt om hjørnet. Og da der er sne heroppe det meste af året, skal man bare kunne tage et par ski i hånden og spadsere fra centrum hen til en piste.«.Ny by, gammel sjælKlokketårnet på det gamle rådhus skal pilles ned og flyttes til det nye centrum, hvor det skal stå foran Kristallen. Tårnet har været et vartegn for byen og skal være med til at forbinde det gamle og det nye Kiruna. Det er planen at skille det ad i seks stykker, renovere delene og sætte tårnet sammen igen på den nye plads. Jeg er heldig nok at være i byen, da den første etape går i gang.Jeg har sat mig på bakken ved rutebilstationen, der ligger lige over for rådhuset, hvor det vrimler med nysgerrige kiruanere og enkelte turister. Rådhuset er helt spærret af, og to enorme kraner står med deres lange girafhalse og venter på at løfte den øverste del af det 30 meter høje tårn. Det går ikke helt så hurtigt som planlagt, toppen vil ikke rigtig af, så jeg går hjem på motellet lidt over midnat.Til gengæld står jeg tidligt op og når lige at se klokketoppen blive læsset på en kæmpe sættevogn og køre af sted inden morgentrafikken.En ældre herre, Hjalmar, klapper, da sættevognen sætter i gang. »Jamen, er det ikke fantastisk. Jeg var en ung mand, da tårnet blev bygget i begyndelsen af tresserne. Jeg husker det lige så tydeligt, jeg stod præcis der,« siger han og peger mod pladsen bagved, hvor busserne nu holder. »Klokketårnet har været med til at vise verden, at Kiruna er noget specielt. Så jeg kommer, når de andre dele skal pilles ned også. Og selvfølgelig når tårnet bliver samlet igen på det nye torv. Det bliver en stor dag, jeg skal have mine børnebørn med, så de kan mærke, at det er en helt ny by, men med en gammel sjæl.«.Fakta: KirunaKiruna blev anlagt som en helt ny by i år 1902. Navnet betyder »fjeldrype« på samisk. I Kiruna kommune ligger også Europas største rumcenter, hvorfra der blandt andet kan sendes raketter og satellitter op. Siden 1990 er der hvert år blevet bygget et ishotel i Kiruna kommune med 100 værelser, bar, reception og en kirke, hvor man kan blive gift.Sådan flytter man en byFlytningen af Kiruna foregår i etaper.Man forventer først at være færdig med at flytte hele byen i år 2100 - altså om over 80 år.Når en bygning skal flyttes, begyndes der med at frigøre fundamentet og skubbe metalbjælker ind under bygningen fra siderne og enderne.Bjælkerne danner et net under bygningen, som bliver løftet med kran over på en lastvogn.
Redningsmission. Jorden under den svenske by Kiruna er ved at styrte sammen, så nu flytter man byen tre kilometer mod øst. Indbyggerne håber, at deres nye by bliver endnu bedre end den gamle, men samtidig beholder sin sjæl.
Dødsmasken af Jeppe Aakjær, som Holger Winther fik lov til at lave.Videnskabens, litteraturens og filmverdenens danske superstjerner ligger på stribe på arbejdsbordet i et værksted på Det Nationalhistoriske Museum på Frederiksborg i Hillerød.Når man bøjer sig over dem, føles det, som om man trænger ind i en intimsfære.Hver en rynke og fure er synlig i ansigtet hos forfatter og nobelpristager Johannes V.Jensen.Hans forfatterkollega Karen Blixen lader et lille smil spille om munden. Skuespilleren Bodil Kjer ser til ud, som om hun ikke er helt tryg ved situationen. Og bordets anden nobelpristager, atomforskeren Niels Bohr, tager tilsyneladende situationen med stoisk ro.Yderst til venstre ligger manden bag det hele. Tandlægen Holger Winther. Hans sidemænd og -kvinder på bordet var patienter på hans klinik i København, og når de lå i tandlægestolen, fik han dem ofte overtalt til, at han måtte lave en afstøbning af deres ansigter.I dag gemmer samlingen af gipsafstøbninger sig på et magasin på Frederiksborgmuseet, men Ekstra Bladet har ganske eksklusivt fået lov til at møde et udvalg af de kendte ansigter.- Vi har maskerne, fordi vi er et nationalhistorisk museum og Danmarks nationale portrætgalleri. Derfor passer de godt ind i vores sammenhæng. Man kommer utrolig tæt på, hvem personerne var, når man betragter maskerne, siger museumsinspektør på Frederiksborg Per Seesko.Sugerør i næsenHolger Winther blev som 25-årig i 1922 uddannet tandlæge.Efter nogle år i Norge flyttede han med sin kone og sønnen Mogens til Struer. På det tidspunkt var han blevet fascineret af de aftryk, han lavede af tænder i sit arbejde.Fascinationen udviklede sig til, at han begyndte at lave masker i det gipslignende materiale Negocoll.Et par sugerør i næsen på modellerne sikrede ifølge journalisten Poul Pilgaard Johnsens bog ' Tandlægens masker', at de kunne trække vejret og slappe af, så der var god tid til at lave en perfekt afstøbning.I 1930 dukkede en enestående mulighed op - en mulighed, der ikke krævede sugerør.Digteren Jeppe Aakjær døde pludseligt i sit hjem nær Struer, og gennem en bekendt fik tandlæge Winther lov til at lave en afstøbning af den døde digter bag blandt andet Jens Vejmand.De kendtes tandlægeHolger Winther flyttede til København sammen med hustruen og de nu tre børn i 1930' erne. Her etablerede han tandlægeklinik i indre by, og snart var han hele byens kendis-tandlæge.Når de prominente patienter lagde sig i stolen, formåede han ofte at charmere dem, så de gik med på at lægge ansigt til en afstøbning. For Holger Winther var det ikke blot et hobbyprojekt. Han anså både maskerne og processen bag dem som en form for kunst.' Man må indgyde den, der skal have taget en livsmaske, så megen tillid, at ansigtsudtrykket bliver naturligt', sagde han i et interview i Berlingske Tidende, der er gengivet i ' Tandlægens Masker'.På flugt fra GestapoMen ikke alt gik op i kunst og kendisser. I 1943 blev Holger Winther kaldt til afhøring hos det tyske politi Gestapo.Den charmerende tandlæge skjulte jøder i sit sommerhus, men formåede at snakke sig fri af tyskernes kløer. Gestapo slap dog ikke sporet, og familien Winther flygtede til Sverige, hvor han blev omrejsende tandlæge.Familielivet holdt ikke til eksilet, og efter et selvmordsforsøg meddelte han sin hustru, at han ville skilles.Han blev dog sammen med hustruen indtil 1947, hvor han flyttede hjem til sin elskerinde.På det tidspunkt var hans praksis for længst kommet i gang igen, men Holger Winther var så småt begyndt at drosle ned for produktionen af masker, blandt andet fordi Frederiksborgmuseet havde afvist at købe flere afstøbninger.En mediedarlingDen usædvanlige tandlæge var fortsat en mediedarling op gennem 1950' erne. Hans bramfri stil - patienterne kunne blive mødt med et ' op med kæften' - kombineret - Vi har af og til en maske med på en særudstilling, og enkelte har også indgået i de faste udstillinger i perioder.Men det er altid en vurdering.Genstandene skal jo indgå i en sammenhæng, og det er forskelligt, om de enkelte genstande passer ind.kvalitet, fortæller museumsinspektør Per Seesko.med det fornemme klientel, maskerne og en prispolitik, hvor rige patienter betalte mest, mens studerende ofte blev behandlet gratis, gjorde ham til et kulørt indslag i aviser og blade.Masker på magasinetI dag er maskerne på Frederiksborg et vidnesbyrd om et usædvanligt livsværk - og liv. Ud over kulturpersonligheder lagde blandt andre politikere og teknikere ansigt til Holger Winthers afstøbninger - for eksempel ingeniøren Valdemar Poulsen, der vandt berømmelse på at opfinde båndoptageren.At Holger Winthers livsog dødsmasker befinder sig på magasinet i stedet for at være udstillet, skal ikke ses som udtryk for manglende.Jalousidrab knuste hamI januar 1961 havnede Holger Winther igen i aviserne, men sammenhængen var knap så flatterende.En søndag aften blev hans elskerinde Grethe Grundtvig fundet død på femte sal i Dronningensgade 69 på Christianshavn i København.Myrdet med 17 knivstik og et slag i hovedet med en malmlysestage af Holgers fra-separerede hustru Violet, som selv havde været hans elskerinde under hans første ægteskab.Holgers liv faldt fra hinanden.Hans patienter flygtede, og plaget af skyld og sorg flyttede han fra København.Da Violet kom for retten i december samme år, tegnede forsvareren hende som et offer.Violet havde i årevis kendt til Holgers forhold til den fælles veninde Grethe.Hun var igen og igen blevet ydmyget og blev behandlet som en husholderske, ikke en hustru, lød argumentet.Flyttede sammen med morderHolger blev indkaldt som vidne - og bekræftede påstandene.Han havde været en tyrannisk og grum ægtemand, der havde drevet sin hustru til at dræbe. Dommen blev helt usædvanlig: Violet var skyldig i Grethes død, men skulle ikke bag tremmer, fordi hun havde handlet i affekt.Dommen var, hvad Holger Winther havde håbet på.Han flyttede sammen med Violet, men hun var psykisk ustabil, og tandlægen blev mere og mere bange for hende.Efter et mislykket fælles selvmordsforsøg flyttede de fra hinanden, og Violet fik et polititilhold om at holde sig væk fra Holgers klinik. Få år senere begik hun selvmord.Et år efter Violets død var Holger Winther selv døende af kræft. Den 71-årige tandlæge tog sagen i egen hånd.8. februar 1969 begik han selvmord med kloroform i det værelse på klinikken i Skindergade, som havde været hans hjem siden det endelige brud med Violet.Man kommer utroligt tæt på, hvem personerne var, når man betragter maskerne Man må indgyde den, der skal have taget en livsmaske, så megen tillid, at ansigtsudtrykket bliver naturligt.
LIV: På magasinerne ved Frederiksborg Slot findes en samling af ansigtsmasker af kendte danskere - manden bag hed Holger Winther.
V ictoria er blevet angst for terror. Hun er bange for at gå alene på gaden, bange for mennesker, hvis de larmer, nogle gange låser hun helt og er nødt til at gå over på den anden side af gaden.« Det fortæller Rikke Sonne om sin 12-årige datter, der også kan have problemer med at sove om natten.Angsten begyndte for to-tre år siden at fylde så meget, at Victoria ikke altid kunne fungere i sin hverdag. Den kom snigende i kølvandet på terrorangrebet mod Charlie Hebdo i Paris i januar 2015 og angrebet i København måneden efter.»Victoria skulle pendle fra sin far, der på det tidspunkt boede i Køge, og ind til Frederiksberg, hvor hun skulle ind over hovedbanegården.Hvad nu, hvis der var terrorangreb dér? Vi kom uden om det ved, at hun blev i toget og tog det direkte til Vesterport og så videre med bus. Men det hjalp ikke.« Derfor besluttede Rikke Sonne at sende Victoria til psykolog, hvor der blev talt om sandsynligheden for at blive ramt af et angreb.»Han arbejdede med hendes følelse af tryghed.Man skal lære at rumme angst, det er naturligt, men det må ikke tage over. Angsten må ikke fylde så meget, som den gør nu,« fortæller Rikke Sonne, der har set sin datter åbne sig ud mod verden i de seneste år som en del af hendes naturlige udvikling i at forstå, hvorfor verden skaber indtryk hos hende.»Kerneproblemet er en manglende følelse af tryghed. Hun er simpelthen blevet skræmt af verden,« siger Rikke Sonne.De ringer efter angrebTerrorangrebet mandag aften ramte Manchester Arena efter en koncert med teenageidolet Ariana Grande, og blandt de 22 dræbte og 59 sårede er flere børn. Terrororganisationen Islamisk Stat (IS) tog skylden for angrebet, og iagttagere peger på, at det er første gang, IS er gået så målrettet efter børn. De øvrige angreb i Europa, siden satiremagasinet Charlie Hebdo i Paris blev ramt i januar 2015, har fundet sted på eksempelvis restauranter, spillesteder, en lufthavn, en synagoge og et julemarked.Mens terroren de seneste år har sendt angst ind i stuerne, har angsten også bevæget sig ind i børneværelserne. Det har man blandt andet mærket ved børnetelefonen, der er Børns Vilkårs tilbud til børn, som har brug for en snak.»Hver gang, der har været terrorangreb, kommer børn til os - gerne efter nogle dage - som er blevet rigtigt bange,« fortæller Bente Boserup, der er seniorkonsulent i Børns Vilkår og tidligere chef for Børnetelefonen.På Børnetelefonens hjemmeside kan man også læse en 11-årig piges spørgsmål til Børnetelefonens brevkasse: »Der har været terror i London og flere lande, jeg tænker - hvad med Danmark, hvad hvis det kommer i Danmark?« Bente Boserup fortæller, at terroren sætter tanker i gang, som børnene ikke kan styre.»Nogle gange kan de ikke sove. Når børn bliver bange, går de gerne ind og søger på internettet for at få mere viden, men det kan gøre dem mere bange. Og hos nogle trigger angsten for terror noget andet, som de så også bliver bange for. Børn får simpelthen de her angstreaktioner, som mange voksne også har af terror,« siger hun.En afgørende forskelBørn i dag påvirkes af terrorangreb fra flere fronter, mener professor i socialpsykologi og tidligere formand for Børnerådet Per Schultz Jørgensen. Børn mærker de voksnes reaktion og afmagt, de ser avisforsider, og de læser og ser på online medier, at helt uskyldige, tilfældige mennesker bliver ramt.»Så det bliver en enorm og diffus angst, der sætter ind,« siger han.Men har der ikke altid været noget at frygte? Sult, pest, krig og atombomber? Jo, erkender Per Schultz Jørgensen, men han peger på en afgørende forskel i dag: Nye medier.»De sociale medier og vores medialiserede verden spreder alt det her med en enorm forestillingskraft i form af tekst, billede og video, og det sker med en voldsom hast og intensitet,« siger han.Tidligere fik børn meget af deres information fra voksne, som kunne hjælpe dem med at forholde sig til det. I dag er børn og unge eksponerede på en anden måde, og de nye medier gør det sværere at skabe »en barriere af rationel tro på, at det her kan vi klare«, mener den tidligere børnerådsformand.Udsatte teenagereSærligt børn i 12-18-års alderen er udsat. Per Schultz Jørgensen forklarer, at de 0-5-årige relativt let kan afledes, så de ikke påvirkes så voldsomt. Men fra skolealderen begynder børn at få en anden forståelse for deres omgivelser, og fra otteårs-alderen og opefter udvikler de empati, som får dem til at forstå, at »det kan også ramme mig«. Det giver angsten en dybere karakter.»I teenageårene skal man træde ud af forældretilknytningen og skabe en ny intim forbindelse til et andet menneske, kærlighedsrelationen, og den bygger på en ekstrem åbenhed og indlevelse i et andet menneske. Derfor bliver man her ramt meget voldsomt,« siger Per Schultz Jørgensen.Efter at have passeret de 20 år begynder man at finde de rationelle forsvarsmekanismer frem, hvor man sætter tal på og tænker i sandsynlighed, ligesom man prøver at lægge låg på og fortrænge, så terroren ikke får lov til at fylde.Det vigtige som voksen er at tale med børn om terrorangrebene. Men uden at fortælle mere, end barnet har brug for at høre. Lyt til de spørgsmål, barnet stiller, lyder anbefalingen.Og husk at føje håb til samtalen: »Børn skal ikke efterlades i afmagt, du skal altid ende med at give et håb, ellers svigter du.I forhold til terrorangreb kan du for eksempel sige, at vi får fat i gerningsmanden, at vi er i gang med at inddæmme Islamisk Stat, og at britisk politi er nogle af de dygtigste i verden.Fortæl, at vi er i gang med at løse det, og at vi står sammen i hele verden,« siger Per Schultz Jørgensen.Børn og unge med angstAngst er i dag en af de mest almindelige psykiske lidelser hos børn og unge ifølge Socialstyrelsen, som henviser til en dansk undersøgelse fra 2009, der viser, at fem-ti procent lider af angst.Nyere tal viser, at der de seneste år generelt har været en stigning i antallet af børn og unge, som er i psykiatrisk behandling. I 2001 var antallet cirka 22.800, mens det i 2015 var steget til omkring 30.400 børn og unge ifølge tal fra Danske Regioner.Skolepsykologer i København og Aarhus mener helt klart, at terrortruslen spiller en rolle i forhold til børnenes angstniveau. Men angst er en kompleks størrelse, og de har ikke oplevet en markant stigning i angstproblemer på grund af de seneste års terrorangreb, fortæller Jan Kirkegaard, pædagogisk chef for PPR og Specialpædagogik i Aarhus Kommune, og Jette Lentz, teamleder for PPR-psykologer i Indre By og Østerbro i Københavns Kommune.»Der er ingen tvivl om, at terror fylder noget.Men det er ikke noget, der i særlig grad indgår i de indstillinger, vi får med børn, som lider af angst,« siger Jan Kirkegaard.På Frederiksberg spiller terroren imidlertid en stor rolle for 12-årige Victoria, der går i 6.klasse. For at dæmpe hendes angst ser familien ikke længere nyheder på flow-TV, i stedet har Rikke Sonne vænnet sig til at læse nyheder på sin telefon.Det hjalp i en periode, men så begyndte angsten at komme tilbage, og nu skal terrorangrebet i Manchester håndteres.»Nogle gange kommer det dage efter, andre gange flere uger efter, når det har forplantet sig. Jeg ved bare, at der kommer en »aftermath« nu,« siger Rikke Nørdum Sonne, der oplever, at udfordringen med angst og terror generelt tager om sig blandt børn og unge.»Det er min oplevelse i min omgangskreds og i skolen, at flere og flere børn føler angst i forhold til terror. Børnene føler, at de står i en præ-krigstilstand,« siger hun.matg@berlingskemedia.dk ,pbu@berlingskemedia.dk Når børn bliver bange, går de gerne ind og søger på internettet for at få mere viden, men det kan gøre dem mere bange.Bente Boserup, seniorkonsulent i Børns Vilkår.
Med angrebet på et teenageidols koncert i Manchester fik børns eksponering for terror et nøk opad. 12-årige Victoria fra Frederiksberg udviklede angst for terrorangreb i 2015.
Vi propper vores poder i dem på årets koldeste dage over store sweatre og uldne undertrøjer, og vi tumlede selv ned ad sneklædte bakker i dem, da vi var små.Flyverdragter.Men hvor den praktiske heldragt, der blæste bagdelen syv numre op i størrelse og gjorde det svært at lægge armene helt ned langs siderne, tidligere blot var et nødvendigt onde for at holde varmen, er beklædningsgenstanden nu gået hen og blevet et modefænomen.Særligt én specifik flyverdragt har vundet indpas i danskernes garderober - den armygrønne Svanekehabit, som den så passende er blevet døbt. Dragten kom nemlig første gang til Danmark i efteråret 2014, da det bornholmsk-bosatte par Jørn Grønbech og Per Avsum bestilte dem hjem til deres butik, Roger, i Svaneke fra et tysk overskudslager.»Vi åbnede butikken på Bornholm på vores gamle dage for at prøve noget andet. Her er vi begyndt igen lidt for sjov, og så dukkede flyverdragten op via nogle gamle forbindelser til et overskudslager. Den så spændende ud, så det prøvede vi,« fortæller Per Avsum, som sammen med Jørn Grønbech tilbage i 1977 på hjørnet af Studiestræde og Larsbjørnsstræde i København åbnede den første Roger-butik, som i dag er lukket.Han har flere gange oplevet, at umiddelbart ordinære beklædningsgenstande er blevet til et hit i butikken. Nu er det sket igen med Svanekehabitten.»Der var engang, hvor vi købte lange underbukser, som blev farvet i rød, grøn og orange, hvorefter Sanne Salomonsen gik på scenen i den, og så var alle solgt. Jørn har sans for det,« siger han.Jenni Jet er ejer af virksomheden Jenni Jet PR, som beskæftiger sig med mode-og musikindustrien.Det var hende, der i 2014 fik den første Svanekehabit til Danmark. Hun havde længe tænkt, at en army-heldragt kunne være fed at eje, og da hun kendte Jørn Grønbech og Per Avsum privat, spurgte hun dem, om de ikke kunne få fat i et eksemplar til hende fra et af de militære overskudslagre, de ofte bestilte tøj til butikken fra.»Jeg havde set, at nogle high fashion-brands havde lavet flyverdragter, men jeg syntes, at tanken om en mere autentisk version i armystof var så cool. Da den så kom hjem, tog jeg den på, og ret hurtigt begyndte mine veninder på kryds og tværs at spørge, hvor jeg havde købt den, og om jeg kunne skaffe dem én. Og så spredte det sig,« siger Jenni Jet.Kort tid efter at have fået flyverdragten hjem i butikken kontaktede Jørn Grønbech og Per Avsum deres københavnske samarbejdspartner Mads Nørgaard for at høre, om han kunne være interesseret i at få en stak af dem hjem til sine kunder i hovedstaden. Og derfra tog det fart. Salget af flyverdragten fløj af sted, og alene i 2016 og starten af 2017 har Mads Nørgaards butik på Strøget solgt 3.500 eksemplarer af den militære modehabit.TV-vært, foredragsholder og modeekspert Chris Pedersen mener, at der er flere grunde til, at flyverdragten er blevet så populær. Blandt andet har det noget at gøre med den trend inden for buksedragter, der er spiret de seneste år. Og så er army altid en sikker vinder.»Armytøj er en let trend at gribe. Det er en tendens, der dukker op hvert 5. til 6. år. Flyverdragter er som udgangspunkt kiksede, men armytøj er sejt. Og hvis man så ikke kan lide armytøj, kan man altid undskylde sig med, at Svanekehabitten er varm,« siger han.Vigtigst af alt er det dog, at danskerne er et folkefærd, der godt kan lide, når tingene er lidt praktiske.»Danskerne er dovne på den måde, at vi tænker meget funktionelt, når vi køber tøj. Danmark er et af de få lande, hvor gule regnfrakker og gummistøvler kan blive fedt. Vi er glade for tøj, der er let at tage på. Desuden har militærtøj noget coolness. Og så er Svanekehabitten slidstærk og funktionel. Den er perfekt.« Det var også Jenni Jet, der sammen med Jørn Grønbech til en påskefrokost over en Linie Akvavit i et godt, gammeldags grineanfald navngav den folkekære flyverdragt Svanekehabitten.De sad og talte om fiskerdragten fra Nexø, der larmer, når man går, og som i daglig tale går under navnet »Nexøhabitten«. Og da Svaneke og Nexø stort set er nabobyer, var det oplagt at lade dragten adoptere Nexøs kaldenavn.J ørn Grønbech og Per Avsum købte i første omgang ikke flyverdragten hjem med henblik på, at den skulle blive så populær. Sådan blev det bare. For bevæger man sig rundt i Københavns indre by i øjeblikket, kan man da næsten ikke undgå at spotte en armygrøn cyklist på Dronning Louises Bro eller en barselsmor, der med hue, vanter og Svanekehabit spadserer af sted i gadebilledet. Og aldersmæssigt er der tilsyneladende ikke grænser for, hvem der hopper i dragten.Ifølge Chris Pedersen er netop det faktum, at vi cykler meget i Danmark, en af de primære grunde til, at Svanekehabitten hitter hos os danskere og mere specifikt i indre København.»Problemet med en flot buksedragt er, at den skal sidde ordentligt. Og man kan ikke designe en one size fits all-buksedragt. Derfor er det smart med Svanekehabitten, som sidder lidt løst. Den kan man cykle med,« siger Chris Pedersen.Nogle køber den lidt for stor, så de kan bevæge benene frit på den tohjulede. Andre køber den i en mindre størrelse og tager den på med et bredt bælte om maven, så habitten, samtidig med at være varm, fremhæver et par former.Jenni Jet bruger mest sin flyverdragt, når hun skal lufte hunden, Buddy.»For mig er det rart at have den på, fordi den både er cool og afslappende på samme tid. Det er ikke sådan, at jeg kun går i den, når jeg skal ligne røv og nøgler. Jeg synes personligt, at den er fed. Men det er klart, at den også er varm og har en praktisk effekt, som gør, at jeg føler mig afslappet. Og så er der den bonus, at du som kvinde helt ærligt frit kan vælge, hvad du har på indenunder,« siger hun.Jenni Jet har selv præsteret at tage sin på over natkjolen på en gåtur med hunden.»Det er der jo ingen, der ved,« siger hun.Svanekehabitten består af let, vatteret armyfoer.Den minder lidt om bomberjakken i materialet, som også har tradition i armytøj, og som ligesom flyverdragten popper frem i gadebilledet i stor stil.Svanekehabitten koster 399 kroner og kan blandt andet købes i butikken Roger på Bornholm og i Mads Nørgaard på Strøget i København.»Lige som vi snakker, cykler der en pige forbi i den her i min gade,« siger Jenni Jet, som bor på Nørrebro. Det er sjovt, synes hun. Og det gør hende glad at se, at andre også har fået så stor glæde af flyverdragten.alju@berlingske.dk Fakta: FAKTA OM FLYVERDRAGTENFlyverdragten var oprindeligt beregnet til fortidens piloter, der ofte fløj i åbne fly, hvilket godt kunne være en kold fornøjelse.De mange lommer med knapper og lynlåse var nødvendige for, at piloternes udstyr ikke fløj sig en tur ud af kabinen, når piloten lavede manøvrer i luften.Den første flyverdragt, som vi kender den i dag, blev udviklet af den australske pilot Sidney Cotton i 1917 under Første Verdenskrig. Dragten fik navnet »The Sidcot Suit« efter sin opfinder.Inden Sidney Cotton designede flyverdragten, brugte piloter ofte todelte sæt i læder, når de fløj.
Flyverdragten har fået en renæssance. Det er blevet smart at være praktisk, og så elsker vi danskere bare, når mode og dovenskab får lov at følges ad.
CisternerneDen japanske arkitekt Hiroshi Sambuichis ' The Water' har skabt »en helligdom for mødet mellem luften, lyset og vandet under jorden i Søndermarken på Frederiksberg«. Totalinstallationen er en fortolkning af den japanske helligdom Itsukushima, der også er på Unescos verdensarvsliste.Hiroshi Sambuichi: The Water.Til 2. februar. Cisternerne, Søndermarken, Frb.WWW cisternerne.dk.Copenhagen Contemporary' For Louis-Ferdinand Céline: Voyage au bout de la nuit' er titlen på tyske Anselm Kiefers monumentale installation, der kan ses hos Copenhagen Contemporary på Papirøen. Installationen, der består af fire malerier og fire enorme blyskulpturer formgivet som fly, har aldrig været udstillet før. De fire fly, der indgår i installationen, er ladet med allegoriske betydninger, og Anselm Kiefer har ladet sig inspirere af historiske begivenheder, litteratur, digtekunst, alkymi, astronomi, kemi og religion.Anselm Kiefer: For Louis-Ferdinand Céline: Voyage au bout de la nuit.Til 6. august. Copenhagen Contemporary, Trangravsvej 10-12, Kbh. K.WWW cphco.org.Dansk Arkitektur CenterDet danske bidrag til den seneste arkitekturbiennalen i Venedig kan frem til oktober opleves i Dansk Arkitektur Center. Udstillingen, der består af mere end 130 arkitekturmodeller, videoinstallationer og talks med blandt andre professor Jan Gehl, giver et indblik i dansk arkitekturs særpræg, og den »stiller skarpt på, hvordan danske arkitekter sammen med planlæggere, politikere og bygherrer i deres daglige arbejde fornyer den danske tradition for at tænke og bygge samfund og samfundsinstitutioner med mennesket i centrum«. Art of Many and The Right to Space.Til 1. oktober. Dansk Arkitektur Center, Strandgade 27B, Kbh. K.WWW dac.dk.Den Hirschsprungske SamlingP. S. Krøyer (1851-1909), Vilhelm Hammershøi (1864-1916) og Anna Petersen (1845-1910) er alle repræsenteret i Den Hirschsprungske Samlings udstilling ' Lyd i mørket. Musik i billedkunsten', en udstilling, der viser, hvordan blandt andre førnævnte kunstnere har formidlet kunstneres og musikeres møder. Musik som motiv i billedkunsten var ofte set i 1800-tallet, og i udstillingen, der består af egne og indlånte værker, vises eksempelvis portrætter af komponister og musikere musikalske aftenselskaber og baller, og »ofte er det ved lampelys, så fornemmelsen af høresansen forstærkes i det bløde mørke, som kunstnerne fremkalder med den mørke ende af paletten«. Lyd i mørket. Musik i billedkunsten.Til 27. aug. Den Hirschsprungske Samling, Stockholmsgade 20, Kbh. Ø WWW hirschsprung.dk.Designmusem DanmarkJapan har gennem tiden været en vigtig inspirationskilde for dansk kunsthåndværk og design. Det sætter Designmuseum Danmark fokus på i udstillingen ' Learning from Japan', som rummer temaer lige fra naturmotiverne i den japanske kunst, arkitektur og mode til belysning, møbler og borddækning.Learning from Japan.Til 24. september. Designmuseum Danmark, Bredgade 68, Kbh. K.WWW designmuseum.dk.Fotografisk CenterI gruppeudstillingen ' Herbarium - fotografi&amp;botanik' arbejder samfundskunstnere som Camilla Berne, Nanna Debois-Buhl, Jaako Kahilaniemi og Ulrik Hetoft i skæringspunktet mellem mellem fotografiog botanik.Det kommer blandt andet til udtryk i »elektromikroskopiske scanninger af mikroalger, [...] billeder af den invasive kudzuplante og [...] nærbilleder af rodsystemer«.Herbarium - fotografi&amp;botanik.Til 3. september. Fotografisk Center, Staldgade 16, Kbh. V.WWW fotografiskcenter.dk Galleri Nicolai Wallner På Glentevej i Nordvest kan man i udstillingen ' Jump' opleve værker af blandt andre kunstnerkollektivet A Kassen, Alexander Tovborg, Clare Rojas, David Shrigley, Elmgreen &amp; Dragset, Jeppe Hein og Peter Land.Udstillingen består af skulpturer, installationer, malerier og tegninger.Jump. Til 1. august. Galleri Nicolai Wallner, Glentevej 47-49, Kbh. NV.WWW nicolaiwallner.dk.Galleri Tom ChristoffersenI galleriet i Skindergade i København kan man se malerier af Erik Liljenberg.Udstillingen med titlen ' Synets Galaxer' præsenterer værker fra 1960' erne til 2013, året før Erik Liljenbergs død, men med størst fokus på værker fra 1980' erne og 1990' erne.Erik Liljenberg: Synets Galaxer.Til 29. juli. Galleri Tom Christoffersen, Skindergade 5, Kbh. K.WWW tomchristoffersen.dk.Kunstforeningen GL STRANDVærker af mumitroldenes moder, Tove Jansson, præsenteres for første gang i en stor udstilling i Danmark.Udstillingen byder på kunstnerens surrealistiske malerier fra 1930' erne, modernistiske og eksperimenterende værker fra 1940' erne og 1950' erne samt lyriske værker fra 1960' erne og 1970' erne. Derudover er der illustrationer, arbejder på papir - herunder arbejdet med de mumitroldene - og malerier på lærred.Udstillingen giver desuden et indblik i Tove Janssons private liv, og kunst-og designgruppen Company har skabt et mumiunivers.Tove Jansson: Kunst, kærlighed og mumitrolde. Til 3. september.Kunstforeningen GL STRAND, Gl.Strand 48, Kbh. K.WWW glstrand.dk.Nikolaj KunsthalFem japanske kunstnere og kunstnergrupper har indtaget Nikolaj Kunsthal med udstillingen ' Japanese Connections'. De arbejder alle med lyd, installation, performance og video, og man kan opleve den verdensberømte lyd-og videokunstner Ryoji Ikeda, der »forvandler kunsthallens hovedskib og sideskibe til én stor minimalistisk lydinstallation«, og Taro Izumi har skabt en installation specifikt til udstillingen.Derudover er der værker af lydkunstner Atsushi Nishijima, kunstnerduoen Yukawa - Nakayasu og kunstnergruppen hyslom.Japanese Connections.Til 6. august. Nikolaj Kunsthal, Nikolaj Plads 10, Kbh. K.WWW nikolajkunsthal.dk.Nils StærkDen første udstilling i Nils Stærks nye gallerilokaler I Nordvest har titlen ' Simplicity is the Glory of Expression' og består af farverige malerier i akryl og spundet i uld af den alsidige mexicanske kunstner Eduardo Terrazas.Eduardo Terrazas: Simplicity is the Glory of Expression. Til 5. august.Nils Stærk, Glentevej 49, Kbh. NV.WWW nilsstaerk.dk.RundetaarnChristian IV's høje runde tårn i Indre By i København fylder i år 375 år.Det fejres med jubilæumsudstillingen ' Porten til Rundetaarn - 375 års historier', som »fortæller kendte og ukendte historier om det gamle tårn«, der stod færdigbygget i 1642.Udstillingen beskæftiger sig med temaer som universet, verden, viden, symbolikken og fantasien, emner, »der har spillet en væsentlig rolle for Rundetaarn de seneste 375 år«, og historierne formidles ved hjælp af genstande, film og tekst.Porten til Rundetaarn.Til 20. august. Rundetaarn, Købmagergade 52A, Kbh. K.WWW rundetaarn.dk.Statens Museum for KunstVilhelm Hammershøi, Edvard Munch, P. S. Krøyer, Anna Ancher, L. A.Ring og mange flere fremtrædende skandinaviske kunstnere fra den nordiske kunsts fødsel er omdrejningspunktet i udstillingen ' Nordic Highlights', en særudstilling med museets bedste nordiske værker af kunstnere med »en særlig sensibilitet over for lyset« til fælles og fra dansk kunsts to glansperioder i 1800-tallet, Den danske guldalder 1800-1850 og Det moderne gennembrud fra 1880-1900.Nordic Highlights. Til 13. august.Der er malerier, tegninger, kobberstik og træsnit af eksempelvis Albrecht Dürer, Jan Gossart og Lucas Cranach den Ældre i udstillingen ' Magt og Afmagt - Christian II's billedpolitik', en udstilling, der undersøger, hvordan Christian II som den første danske konge »brugte kunst som redskab i sine politiske strategier«. Magt og afmagt - Christian II's billed-politik. Til 10. september. Statens Museum for Kunst, Sølvgade 48-50, Kbh. K.WWW smk.dk.malene.jensen@pol.dk 

Det kan være svært at finde de rigtig gode steder for hele familien at tage hen, hvis man tilbringer sin ferie, eller dele af den, hjemme. Når vejret udenfor er godt, børnene er rastløse, og forældrene måske helst gerne vil slappe lidt af i solen, kan behovene være svære at kombinere - især hvis man bor i lejlighed midt i byen og uden have. Heldigvis er der hjælp at hente. Københavns Kommune har nemlig sørget for at bygge en lang række legepladser, som er rare for både børn og voksne at befinde sig på. Nogle af dem er endda bemandet med pædagogisk personale, som hjælper med at gøre turen på legepladsen endnu sjovere for børnene.Her er fem sjove og hyggelige legepladser i København.01 Trafiklegepladsen i Fælledparken»Husk nu at se dig for, før du bare går ud på cykelstien.« »Lad være med at løbe over vejen.« »Hold til højre på cyklen.« Har du hørt dig selv sige de sætninger (lidt for) mange gange? Så er Trafiklegepladsen i Fælledparken et oplagt sted at tilbringe et par timer med dine børn på en varm fridag. Legepladsen er bygget op som en trafikby med vejskilte, fodgængerfelter og rigtige trafiklys - alt sammen i børnedimensioner. Idéen er, at børnene her kan øve sig i at færdes trygt i trafikken på en sjov måde, hvad end det er på gåben, cykel, løbehjul eller rulleskøjter.Trafiklegepladsen er en af Københavns Kommunes bemandede legepladser, og i åbningstiden kan børnene også låne forskellige køretøjer af personalet. Der er også en lille, indhegnet trafikbane for de allermindste børn i alderen 2-5 år.Her ligger Trafiklegepladsen: Fælledparken ved Gunnar Nu Hansens Plads 10, 2100 København Ø.Åbningstider: Trafiklegepladsen har altid åbent. Er i sommerperioden bemandet fra 9-17 i hverdagene og fra 10-17 hver tredje lørdag.Godt at vide: Der er toiletter på området.02 Vandlegepladsen i FælledparkenDet er som at se en hel flok gøende søløver i Zoo klappe af fryd i fodertimen, når man befinder sig på Vandlegepladsen i Fælledparken på en varm sommerdag. Men selv om kvadratmeterne som regel er udnyttet til fulde af de mindste i det gratis mini-vandland for børn, er der altid plads til, at forældre kan ligge og slappe af i solen eller gå rundt med deres tumling i vandet, som er i soppedybde for voksne. Der er ingen vandrutsjebaner. Til gengæld er der både en »regnsky«, vandkanoner og fastmonterede træskjolde i børnehøjde at gemme sig bag, mens man bliver (v) an(d) grebet. Vandlegepladsen har også »tørre« forlystelser i form af en stor gynge og et hamsterhjul.Her ligger Vandlegepladsen: Fælledparken ved Edel Sauntes Allé, 2100 København Ø.Åbningstider: Der er vand på legepladsen mellem kl. 10 og 17 på alle ugens dage, når vejret er over 20 grader varmt.Godt at vide: Der er toiletter på legepladsen.Ofte holder der en mobil kaffe-og iskaffevogn lige på den anden side af pladsens hegn.03 Papegøjelegepladsen i SkydebanehavenLegepladsen i Skydebanehaven har været en af Vesterbros mest populære legepladser, siden den åbnede i 1947. Den ligger som en oase omgivet af grønne træer midt på Vesterbro. Legepladsen går i daglig tale under navnet »Papegøjelegepladsen« på grund af dens store, farverige træpapegøje med indbygget rutsjebane og klatrevæg. Ud over papegøjen er legepladsen blandt andet udstyret med svævebane, vipper, en stor sandkasse, et udfordrende klatrenet, dinogynge, almindelige gynger, stangtennis og boldbaner. På sommermånedernes varme dage er der vand i legepladsens soppebasin med springvand, som er omgivet af store træterrasser, hvor store og små kan slænge sig i solen. Og bare rolig. På de koldeste sommerdage er der ikke vand i soppebasinet, som kan friste små vandhunde uden skiftetøj. Papegøjelegepladsen er endnu en af Københavns bemandede legepladser, og børn fra 6-15 år kan hygge sig i legepladsens aktivitetshus med poolbord, bordtennis, bordfodbold og brætspil, for blot at nævne nogle af mulighederne.Her ligger Papegøjelegepladsen: I den gamle skydebanehave på Absalonsgade 12, 1658 København V.Åbningstider: Aktivitetshuset er åbent på hverdage fra 9-18 og lørdage fra 10-17 i sommersæsonen.Godt at vide: Der er toiletter på området.04 »Bonderen« og »Byggeren«Skal man på en længere bondegårdsferie i Danmark med familien, koster det ofte - ja, en bondegård. For mange børn er det magiske ved bondegårdsferien alle dyrene, som kan aes og klappes til hudløshed. Den del af oplevelsen kan man få ganske gratis på bondegårdslegepladsen i Remiseparken på Amager, også kendt som »Bonderen«. På den bemandede legeplads er der geder, køer, heste, minigrise og høns, og hvis man kommer på bondegårdslegepladsen flere gange om ugen og er 7-14 år, kan man fast passe en kanin. Fra den 24. juli kan man også få en ridetur på gårdens heste. Der er også gynger og en sandkasse på legepladsen, og i dagtimerne bliver der som regel sat mooncars og cykler ud, ligesom der blandt andet også er stangtennis, minigolf og bordtennis. Lige ved siden af Bonderen ligger byggelegepladsen »Byggeren«, hvor man kan få savsmuld på hænderne eller slå søm i et bræt, mens man bygger videre på et af de 15 huse, der står på legepladsen. På udvalgte dage kan man bage snobrød på byggelegepladsen, og inde i huset, som har pædagogisk personale, er der masser af sjove aktiviteter i åbningstiden.Her ligger Bonderen og Byggeren: Peder Lykkes Vej 71-73, 2300 København S.Åbningstider: Det pædagogisk bemandede hus har åbent 9: 30-17 mandag til torsdag og 10-17 om fredagen. Byggeren er lukket i weekenderne.Bonderen har åbent alle ugens dage fra 9: 30-17 i hverdagene og 9: 30-16 i weekenderne.Godt at vide: Der er toilet på området. Legepladserne har borde, højstole og picnictæpper til låns, så man kan spise sin medbragte mad.05 Legepladsen på Hauser PladsEr man på Strøgtur sammen med børnene, halvdelen af den øvrige sjællandske befolkning og et hav af turister, kan det være rart med et afbræk, hvor man selv kan ånde ud, mens de mindste løber krudt af. Her er legepladsen på Hauser Plads et godt bud.Der er næsten altid en udpræget ro over pladsen, der ligger som en lille perle bag Kultorvet, midt mellem de gamle bygninger i Københavns middelalderby. Selv om legepladsen er så godt integreret i bybilledet, at man nemt kunne komme til at gå forbi uden at bemærke den, tumler der næsten altid småbørn rundt på de sjove stålkupler, gyngen, sandkassen eller det lille klatrestativ. Legepladsen er for alle aldersgrupper, men er nok sjovest for de mindste børn. Den har ikke pædagogisk personale, men er omgivet af et stort hegn, så der ikke er nogen vildfarne småfolk i Indre By. Og så har den masser af sjove vinkler og kroge, så der er rigeligt med plads at løbe rundt på. Der er også »jordener-giftig« -forhindringer, så man kan udfordre motorikken, og siddeområder, hvor voksne kan hvile benene, inden de fortsætter strøgturen.Her ligger legepladsen: Over for Hauser Plads 16, 1127 København K.Åbningstider: 24/ 7.Godt at vide: Der er ikke toiletter på legepladsen.alju@berlingskemedia.dk Fakta: Legepladser i KøbenhavnI Københavns Kommune alene er der mere end 125 offentlige legepladser fordelt over hele byen. 26 af dem er bemandet med pædagogisk personale, som sørger for at gøre oplevelsen på legepladsen endnu sjovere for børnene. Københavns Kommune har haft bemandede legepladser siden 1939. Dengang var der tre bemandede legepladser på forsøgsbasis. Det voksede til 16 i 1962 og er i 2017 oppe på 26.Sådan bliver en legeplads populærHos Teknik-og Miljøforvaltningen i Københavns Kommune er der nogle helt særlige punkter, der bliver prioriteret, når en legeplads skal tiltrække både børn og voksne. Her er tre af dem: 1. Legepladsen skal lægge op til, at børn kan bruge deres fantasi, f. eks. ved at indeholde naturelementer.2. De større legepladser, som institutioner fra mange kommuner bruger, skal have toiletter og mulighed for at spise medbragt mad. 3. Det skal være sjovt for voksne at deltage i legen, derfor har mange af legepladserne siddearealer.
København gemmer på mange små juveler for børnefamilier. Her er en guide over nogle af de bedste legepladser i byen - også for de voksne.
København er ved at vokse ind i himlen.Hele 44 højhuse har bestået den politiske »ikke i min baghave« -test og er klar til at skyde i vejret.Og man kan ikke undgå at blive småfilosofisk, når man betragter byen fra oven: »De er sgu smukke,« udbryder Jan Christiansen, da Berlingske fanger ham på hans kontor øverst i Codanhus til en snak om, hvad der er sket København det seneste årti, hvor man synes at kunne se en kran, hvor man end vender blikket hen.Jan Christiansen var fra 2001 til 2010 stadsarkitekt i København med det forkromede overblik og den store blyant. Berlingske havde i første omgang bedt den nuværende stadsarkitekt, Tina Saaby, fortælle, hvad hun mener om byens udvikling, men hun har ikke ønsket at medvirke.Hendes forgænger var selv med til at sætte nogle af de første højhuse i København på tegnebrættet, og Jan Christiansen var en central figur i etableringen af de nye kvarterer som Ørestad, Nordhavn og Sluseholmen.»Der er kommet en ny bevidsthed om, at København skal være en storby. Jeg kæmpede i 2005 sammen med Søren Pind (Venstres byggeog teknikborgmester i Københavns Kommune fra 1998-2006, red.) om at få det her i gang. Vi havde et stort projekt nede på Krøyers Plads med nogle hushøje på 60 meter, og det var umuligt at få igennem. Men så er tiden modnet siden hen. Københavnere er blevet storbyfolk.« Hovedstadens indbyggere er blevet klar til ny arkitektur, og det tilskriver Jan Christensen ikke kun dygtige arkitekter, men også Simon Spies. Det vender vi tilbage til.Hvad er der sket med vores tilgang til højhuse de seneste ti år? »Der er sket et paradigmeskifte, for hvis København skal være den nordiske metropol, som den formentlig skal være, så er man nødt til at bygge nyt og bygge meget. Den fortætning, der sker der, skal både være karreer i øjenhøjde, men det skal altså også være højhuse.Højhusene er en positiv udvikling, for hvis København skal blive ved med at være en grøn by, har vi brug for at bygge højhuse.« Det er ikke alle, der er lige så glade for højhuse som Jan Christiansen. Det synes faktisk at være langtfra alle, der er det. Særligt Danica Pensions byggeri på Postgrunden bag Hovedbanegården har mødt kritik. Indre By Lokaludvalg foretog en borgerportalundersøgelse om projektet via e-Boks og fik 2.455 svar. Tre ud fire mener ikke, at huse over fem etager hører til på grunden, og syv ud af ti erklærer sig direkte imod »modig« arkitektur. Der er planlagt syv højhuse på op til 115 meter på grunden.PostgrundenMen igen er Jan Christiansen overvejende positiv: »Et af de bedste projekter, vi har i øjeblikket, er det nede på Posthusgrunden, som Lundgaard &amp; Tranberg står bag. De laver nogle store karreer og nogle flotte, slanke højhuse ved siden af - det er jo kimen i den københavnske identitet med de lave karreer og de slanke tårne.Det, synes jeg, er lykkedes på mange gode måder.« Vi har mange skrækeksempler på dårlige højhuse i København, f. eks. på Kalvebod Brygge, forstår du ikke godt folks bekymring? »Kommunen skal tage sig sammen og kræve, at de højhuse, der kommer, bliver af høj kvalitet,« svarer Jan Christiansen.Det er dog ikke alle højhuse, som den tidligere stadsarkitekt holder af: »Det første højhus på Carlsberg er lidt kikset, men jeg håber da, at der kommer nogle bedre derude. Men hvis Carlsberg skal være tæt, og der skal være nogle grønne områder også, så skal der være højhuse,« siger han.Er vi gode nok til at bygge højt, eller er vi stadig ved at lære? »Vi er forsigtige i København, for vi har ikke så meget erfaring med det, og byrummene, der opstår nede omkring højhusene, skal man være meget bevidste om. Men det kan man styre ved beplantning og ved at udforme højhusene, så vinden ikke drøner ned ad facaderne og ødelægger rummene nede i bunden.Det er kendt stof. De højhuse, der bliver bygget nu, tager højde for vindforhold, og der bliver lavet vindeksperimenter i stride strømme i øjeblikket.« Den reserverede københavner i højhuset Den verdenskendte danske arkitekt Jan Gehl bliver af mange beskrevet som ham, der gav det endelige dødsstød til den franske arkitekt Le Corbusiers idé om byen som en »bo-maskine«. Jan Gehl mener, at byen skal give noget igen til menneskene i den - byen skal være for mennesker. Derfor har han notorisk været kritisk over for ideen om højhuse.Et af Jan Gehls kritikpunkter går på, at man gemmer sig væk oppe i højhusene og aldrig kommer ned i gadeplan og skaber det byliv, der gør, at en by bliver god at leve i.»Jeg er ikke så bange for, at københavnerne bare bliver siddende oppe i deres højhuse. De kommer også ned på gaden. Ved højhuse kan man skabe tæthed i byen og forme det, som hollænderne kalder »den kritiske masse« - altså at der er underholdning i gadeplan med restauranter og alt sådan noget,« advokerer Jan Christiansen.Han mener ikke, at københavnerne er for reserverede - og det tilskriver han en vis levemand: »Sådan var vi. Vi skal ikke mange årtier tilbage, før vi var meget reserverede og ikke gik ret meget ud. Men som vi ser det i dag, så er københavnerne nogle helt andre, og de vælter jo ud på gaden, bare vejrudsigten siger mulighed for sol. Og det er ikke noget, som arkitekterne har skabt. Det er en mentalitet, vi har fra Simon Spies - vi rejser sydpå og kommer hjem og begynder at sidde på fortovscafeer herhjemme.« Har vi så om ti år et kæmpe højhus på mere 150 meter? »Nej, nej. Overhovedet ikke. Det er jeg helt overbevist om, at vi ikke har,« svarer Jan Christiansen, inden han slutter af med konstateringen: »Jeg sidder i Codanhus. Det er ikke det bedste eksempel på et højhus, men når jeg kigger ud, er hele København virkelig ved at ændre karakter, og det er jo tankevækkende.«.mals@berlingske.dk Der er kommet en ny bevidsthed om, at København skal være en storby.Jan Christiansen, fhv. stadsarkitekt i København, 2001-2010.Fakta: JAN CHRISTIANSENS TRE FAVORITTER:Jan Christiansen om Radisson Blu Royal Hotel, 70 meter: »SAS-højhuset er et fantastisk hus. Det står flot og spiller godt sammen med det omkringliggende.« Foto: Erik Refner Jan Christiansen om Axel Towers, fem sammenbyggede tårne med varierende højder fra 28 til 61 meter : »Axel Towers, for pokker da. Jeg er fuldstændigt vild med dem, fordi de passer ind i byen, og jeg mener godt, at de endda kunne tåle at være en anelse højere.« Foto: Liselotte Sabroe Jan Christiansen om Ferring International, 80 meter: »Ferring-huset i Ørestaden er også et godt eksempel på et højhus, der virkelig fungerer. Især spiller det godt sammen med det højhus, der står skråt overfor, som Norman Forster har tegnet.« Foto: Mogens Ladegaard.
Hovedstadens borgere brokker sig over højhuse. Men den tidligere stadsarkitekt Jan Christiansen tager højhusene i forsvar og kalder dem en positiv udvikling for byen.
Stop nu det hykleri om De Vestindiske Øer.Den korte udgave af 300 års dansk kolonihistorie er nemlig, at vi bare tog pengene og forsvandt.Det slettes ikke med et ' undskyld'.Slavehandel, udnyttelse og gratis tvangsarbejde på øerne må en stribe konger, adel, erhvervspinger og danske politikere bære hovedansvaret for. Selve salget af øerne og forholdene efter overdragelsen til USA hen over hovedet på beboerne må den daværende regering og rigsdag bære skylden for.Danmark efterlod De Vestindiske Øer til den amerikanske flåde som en fattiggård, plaget af sygdomme, analfabetisme og social nød. Regeringen sørgede ikke engang for, at øernes beboere efter de danske embedsmænds hjemrejse fik stemmeret i deres nye land, USA. De farvede øboere blev efterladt som andenrangs-borgere, og det er de den dag i dag.Uden indflydelse og uden stemmeret ved det amerikanske præsidentvalg eller i kongressen og med enorme økonomiske og sociale problemer.I denne weekend er det 100 år siden, Dannebrog blev strøget på De Vestindiske Øer, som havde været en dansk koloni i 240 år.Det hele startede som en benhård forretning, hvor Danmark i 1700-årene på linje med europæiske stormagter ville have et kolonirige ude i den store verden, som man kunne tjene penge på.Og det lykkedes med den såkaldte Trekant-rute, hvor skibene fra København sejlede til Guldkysten i Afrika for at hente slaver. Derefter gik turen over Nordøstpassagen til De Vestindiske Øer i Caribien, hvor slaverne blev solgt og skibene fyldt med sukker, rom og andre luksusvarer, som derefter blev fragtet til København. Fin forretning med høj risiko og store afkast.Den trafik kørte i flere hundrede år.Fra 1778 til 1789 blev der udskibet 17.113 slaver fra Guinea-kysten i Afrika til Vestindien med danske skibe. 14.407 kom frem i live. Antallet af slaver i de danske kolonier nåede højdepunktet i 1802 - cirka 35.000, hvoraf 27.000 boede på Sankt Croix.Danmark var en lille spiller sammenlignet med store slavenationer som Portugal, England og Frankrig. Men vi nåede dog en syvendeplads.Den totale slavehandel mellem Afrika og Amerika omfattede fra 1450 til 1870 omkring 35.000 sejladser med en samlet last på knap 13 millioner slaver, hvoraf to millioner døde undervejs. Ser vi på tabstallet fra for eksempel det danske slaveskib Christiansborg, var dødstallet 14 procent. Det gjorde stykprisen på sunde, stærke slaver høj.Men der blev tjent milliarder på den trafik. Ikke fordi plantagedriften på øerne altid var nogen god forretning - slaverne var dyre, og mange døde tidligt.Men investorer og den tilstødende industri og handel omsatte gigantiske beløb.En stor del af Danmarks velstand byggede på slaverne og deres gratis arbejdskraft.Tag et kig rundt i København og Nordsjælland.Der blev bygget slotte og palæer for slavepenge. Kunstnerne fik store ordrer fra datidens rigmænd, adel og ambitiøse erhvervsfolk, som ville have malerier af guldaldermalerne og relieffer af Bertel Thorvaldsen.Det hele sluttede på pinlig vis. Da slavehandlen i 1800-årene måtte opgives, forsøgte man først at forlænge slaveriet ved at importere så mange slaver til kolonierne, at de blev ' selvforsynende'. Så kunne slaveriet fortsætte uden slavehandel hen over oceanerne.Da den trafik måtte opgives, forfaldt det danske kolonirige hurtigt, og de tidligere slaver endte som et oprørsk proletariat.Så fik vi nok.Danmark havde ikke lyst til at investere i øerne. Vi ville ud af den forretning, og to gange blev der forhandlet med USA om et salg. Anden gang lykkedes det, og salget blev godkendt ved en folkeafstemning i 1917. USA var bange for, at et aggressivt Tyskland ville bruge øerne som ubådsbase, og Danmark var bange for, at kejser Wilhelms Tyskland ville blive vrede på os, hvis vi ikke lod dem bruge øerne. Så fire dage inden USA gik ind i Første Verdenskrig, blev øerne overdraget til USA.Salget indbragte 25 millioner dollars svarende til cirka en tredjedel af det danske statsbudget. Et kæmpebeløb.Men pengene kom ikke øerne til gode.Det er ikke underligt. For sandheden er, at den danske kongefamilie var blandt landets største slaveholdere og stærkt engageret både som aktionærer og plantageejere i det kompagni, der stod for handlen. Christian den 6. og Frederik den 5. ejede koloniens største plantage med det hykleriske navn Betlehem.Da det hele begyndte at køre skævt for det vestindiske kompagni, besluttede landets reelle magthaver, overhofmarskal Moltke, at kronen skulle overtage kompagniets værdier til kurs pari.Plantageejerne jublede, for pludselig kom der penge i kassen, som de kunne re-investere. Til gengæld blev alle kompagniets slaver nu kronens, og i en årrække ejede kongen desuden de fire største slaveplantager på øerne.Igennem de hundredvis af år, Danmark ejede Vestindien, satte ikke et eneste medlem af kongefamilien sine ben på øerne, og statsminister Lars Løkke er den første danske regeringschef, som i den egenskab har været på officielt besøg her. Selv overdragelsen i 1917 blev pålagt en søofficer, Henri Konow, der var stokkonservativ og imod salget.Men han gjorde sin pligt. Kongehus og regering glimrede ved deres fravær.Politikerne har heller ikke meget at prale af.Den radikale partiformand Morten Østergaard vil gerne have Løkke til at undskylde på nationens vegne. Han kunne som radikal leder nøjes med at undskylde på sit eget partis rolle i forbindelse med det skandaløse salg af øerne i 1917. Landet havde en radikal regering med Erik Scavenius som udenrigsminister.Han forestod forhandlingerne om salget, og da oplysningerne om de hemmelige møder med amerikanerne slap ud, udslyngede Scavenius en stribe løgnehistorier.Rigsdagen blev i den grad ført bag lyset. Men det var før, landet havde fået en ministeransvarslov. En radikal undskyldning ville være på sin plads - også omkring de skamløse vilkår for handlen hen over hovedet på øboerne.Østergaard kan også sige undskyld på dagbladet Politikens vegne, som dengang var nærmest radikal partiavis og førte an i kampagnen for salget med argumenter, som de politisk korrekte radikale i dag må undskylde for.I en ledende artikel skrev Politiken: ' Dersom det denne Gang lykkes at lempe de tre små Neger-Øer, hvor der ikke findes andre danske end vores Embedsmænd, over til Amerika, bør vi kunne skilles fra vore Landsmænd, uden at vores nationale Følelser alt for stærkt oprives'.Men nu skal Morten Østergaard ikke tage hele skraldet. De konservative var splittet omkring salget, men partiets tunge drenge kæmpede bravt imod afståelsen.De ville beholde øerne som dansk ejendom til sidste patron.Eksempelvis mente den konservative ordfører Alexander Foss, at det burde være muligt at nedkæmpe uroligheder blandt de sorte.I Rigsdagen sagde han: ' Det kan godt være, vi ikke magter negrene, men kan vi forsvare offentligt at sige, at vi ikke kan tumle så mange negre, som der bor mennesker i Ryesgade?'.De danske politikeres rolle i salget af øerne var mindre end heltemodig, men det var kongehus, adel og borgerskab, der scorede kassen på slaveøerne.Listen over navne på slavekompagniets bestyrelse lyder blandt andet: Ahlefeldt, Danneskiold-Laurvig, Moth, Plessen, Moltke. De var både adelige, politikere, private investorer og varetog samtidig rigets og kongehusets pengesager.I dag ville man kalde det hamrende korrupt, sammenspist og stang-ulovligt.Og hvad står tilbage? Hele Frederiksstaden ved Amalienborg er bygget på slavehandel. Store dele af indre by i København ved Bredgade, Toldbodgade og Sankt Annæ Plads har palæer og pragthuse opført af slaveinvestorer.Det samme gælder gaderne på Christianshavn, hvor slavekaptajnerne bosatte sig. Selv Hofmarskallatet - Det Gule Palæ - i Amaliegade fra 1765 blev opført af slavehandleren over dem alle, Fredrik Bargum.I forbindelse med 100-året for salget af øerne har der været forslag om et monument i København. Det har vi i forvejen: Den dyreste statue nogen sinde opstillet i Danmark er Salys rytterstatue af enevælds-monarken Frederik den 5. Det tog 18 år at fuldføre statuen, som kom til at koste mere end Amalienborg-palæerne.Men der var penge nok, for det rige Asiatisk Kompagni betalte langt det meste.Et flot mindesmærke over Danmarks indsats som kolonimagt.Den korte udgave af 300 års dansk kolonihistorie er nemlig, at vi bare tog pengene og forsvandt. Det slettes ikke med et ' undskyld' Tag et kig rundt i København og Nordsjælland. Der blev bygget slotte og palæer for slavepenge Sandheden er, at den danske kongefamilie var blandt landets største slaveholdere I dag ville man kalde det hamrende korrupt, sammenspist og stang-ulovligt.

Bjørn Arberg, 50Sekretariatsleder, København, bliver 50 år 3. december.Bjørn Arberg er cand.merc. fra Handelshøjskolen i København (1995) med speciale i personalejura, personaleadministration og organisation. 1996-2001 var han administrator på Sjællands Kirkemusikskole.Fra 2001 sekretariatsleder i DOKS (Dansk Organist og Kantor Samfund).Bjørn Arberg forhandler medlemmernes vilkår ved de centrale overenskomstforhandlinger og står dem bi lokalt. Han var 2007-2009 hovedforhandler for DOKS, da der skulle etableres helt nye overenskomster for de ansatte i folkekirken.Gennem årene har Bjørn Arberg siddet i et væld af udvalg, nævn og råd og har dermed en stor kontaktflade til det fagpolitiske område.Bjørn Arberg holder af at opleve fremmede kulturer og har rejst en del med sin familie, hvor mad, kultur samt snorkling og dykning har været omdrejningspunktet.Pia Jeanette Littauer, 60Læge, Birkerød, bliver 60 år 3. december.Hun er opvokset i et lille landbysamfund på halvøen Røsnæs i det vestligste Sjælland, et sted hvor småbrug og fiskeri var vigtigste næringsvej.Hun var den eneste student i landsbyen og i sin familie, så da hun stak af til Sydamerika, så moderen sit snit til at melde hende ind på medicinstudiet, for at hun ikke skulle ende som klunser eller musiker, hendes egentlige drøm.Under studiet var hun en kendt bartender i Københavns jazzmiljø, og selv sætter hun sig gerne til klaveret og synger nordiske viser.Littauer har tilbragt 13 år af sit liv som læge i Nordnorge.I Tromsø blev hun uddannet speciallæge i mikrobiologi og skrev sin disputats om makrolidresistens hos streptokokker og blev i den forbindelse udpeget til specialitetskomiteen for medicinsk mikrobiologi og leder af det nationale overvågningscenter af resistente bakterier i Norge.De sidste to år er kunstneren for alvor vækket til live i Pia Littauer, der nu har sit malerværksted i København NV og har droppet karrieren som overlæge på Hvidovre Hospital.Hun har uddannet sig på Bjørn Ignatius Øckenholdts kunstskole og har pga. af sin kærlighed til Grønland arbejdet der i perioder som almen læge i Nuuk og Uummannaq.Hun er mor til fem voksne børn, har tre børnebørn og er gift på 30. år med psykiateren og musikeren Henrik Littauer.Dorte Marie Søndergaard, 60Professor, Frederiksberg, bliver 50 år 3. december.Dorte Marie Søndergaard er psykolog fra Københavns Universitet. Hun forsvarede sin doktordisputats, »Tegnet på Kroppen«, på det samfundsvidenskabelige fakultet på Oslo Universitet i 1994. I 1997 modtog hun Kraka-prisen for bogen.Senere har hun bidraget til en lang række forskellige forskningsfelter med sin interesse for sociale fællesskaber, identitet og marginalisering. I 2007 blev hun leder af et omfattende forskningsprojekt om mobning blandt børn og unge. Projektet, eXbus, har skabt en ny forståelse af mobning, som både har haft indflydelse på international forskning inden for feltet og samtidig er blevet inddraget i nationale uddannelsespolitiske initiativer.Søndergaard var leder af ph. d.-uddannelsen på Danmarks Pædagogiske Universitet gennem en årrække og har haft forskeruddannelse som sit hjertebarn.I 2014 blev hun Ridder af Dannebrogordenen.Peter Skak-Iversen, 70Fhv. direktør, Hillerød, bliver 70 år 3. december.Han blev cand. polit. i 1973 og derefter ansat som fuldmægtig i det nyoprettede Miljøministerium. I 1979 blev han kontorchef i Miljøstyrelsen og fra 1982 kontorchef i ministeriets departement.I 1984 startede Peter Skak-Iversen som koncernøkonomi-og finansdirektør i DONG A/ S. Opgaven var især at håndtere den store gæld, som var oparbejdet i forbindelse med låntagningen til de store anlægsarbejder.Det lykkedes. Op gennem 90erne fik han også ansvaret for HR, kommunikation, jura, IT, indkøb mm.Efter sammenlægning af seks danske energiselskaber i 2006, hvorved DONG Energy blev dannet, blev alle selskabets aktiviteter inden for el-og gasdistribution samlet i en organisation under Peter Skak-Iversens ledelse. Han har været medlem af bestyrelserne i en række af DONG Energys datterselskaber, har været formand for Dansk Gasteknisk Center A/ S og medlem af bestyrelsen for Dansk Gasforening samt næstformand i bestyrelsen for Lübecker Stadtwerke.I 2010 valgte Peter Skak-Iversen at gå på pension fra DONG Energy.Han blev efterfølgende medlem af Energitilsynet.Fra 2015 er han næstformand i Tilsynet.Sine kulturhistoriske interesser plejer han på årlige cykelture med gode venner, og interessen dyrkes også gennem medlemskab af bestyrelsen for Nordsjællands Museum, Gasmuseet og Sagnlandet Lejre. Formen holdes ved lige med tennisspil, skiløb og lidt motionsløb i Gribskov og omkring sommerhuset på Læsø, hvor børn og seks børnebørn møder op hver sommer.Jesper Rydahl, 70Kundechef, Kgs. Lyngby, bliver 70 år 3. december.Han er uddannet cand.jur. fra Københavns Universitet og har bl. a.arbejdet hos advokat Ole Malmqvist.I 2000 etablerede han selvstændig ejendomsadministrationsvirksomhed, REC Administration A/ S.I 2017 blev aktiviteterne i REC Administration A/ S opkøbt af ejendomsforvaltningsselskabet DEAS. Jesper Rydahl valgte at fortsætte i DEAS som kundechef i afdelingen for foreninger.Dagen markeres med en brunch-reception for kunder, forretningsforbindelser og venner af huset 6.december, kl. 09- 10.30 på selskabets adresse, Flintholm Company House, Dirch Passers Allé 76, 2000 Frederiksberg.Ernst Ingurt, 80Fhv. direktør, Charlottenlund, bliver 80 år 3. december.Han gik på pension fra stillingen som direktør i Industriens Arbejdsskadeforsikring i 2001 og havde i de forudgående 20 år stået i spidsen for branchesamarbejdet i dansk arbejdsskadeforsikring, herunder som medstifter af - og mangeårig bestyrelsesformand for - Forsikringsselskabet for Erhvervssygdomme, der i 1999 omdannedes til det nuværende Arbejdsmarkedets Erhvervssygdomssikring.I begyndelsen af halvfemserne medvirkede han endvidere ved stiftelsen af IndustriPension, hvor han sad i bestyrelsen indtil sin tilbagetræden i 2001.Siden da har han bl. a.beskæftiget sig med etableringen af revalideringsselskabet REHAB A/ S for et antal gensidige forsikringsselskaber, ligesom han har ydet konsulentbistand til udenlandske forsikringsselskaber inden for sit speciale.Ole Henrik Laub, 80Forfatter, Mariager, bliver 80 år 3. december.Han er vokset i Aabyhøj ved Aarhus. Han har skildret sine tidlige barndomsår i erindringsbogen »Bag havelågen i Aabyhøj«. Faderen var tegneren Henrik Hansen og moderen tandlæge Ina Hansen.Hjemmet var varmt og inspirerende med forfattere og forlagsfolk, der kom og gik. Ole Henrik Laub har aldrig været i tvivl om, at han ville være tegner eller forfatter.Laub debuterede i 1967 med novellesamlingen »Et sværd dyppet i honning«. Siden debuten fulgte en lang række romaner, novellesamlinger og børnebøger. I alt er det blevet til 73 bøger.Desuden har han skrevet radiospil og TV-spil, der er produceret og udsendt af Danmarks Radio. Ole Henrik Laub bor med hustruen Gudrun Laub i Assens ved Mariager. De har sammen to voksne børn og tre børnebørn.Ole Bang, 85Fhv. direktør, cand. merc., København, bliver 85 år 3.december.Da Ole Bang tidligere i år trådte ud af Mellemfolkeligt Samvirkes Råd, var det afslutningen på 61 år i humanitært hjælpearbejde.Det startede i 1956 med de ungarske flygtninge, og efter en stilling som økonomichef i Dansk Røde Kors blev han i 1960 generalsekretær for Dansk Flygtningehjælp.Senere fulgte en ledende stilling i finanssektoren, og næsten samtidig blev han i 1967 valgt som formand for Mellemfolkeligt Samvirke, hvor han bl. a. stod i spidsen for indførelse af medlemsdemokrati.Som aktiv i kampen mod apartheid var Ole Bang vicepræsident for den internationale Defence and Aid Fund i London og medlem af regeringens udvalg til støtte af apartheidpolitikkens ofre.Samtidig var han direktør for Amtssparekassen for Fyns Amt, og i 1981 blev han adm. direktør for Kræftens Bekæmpelse.Regeringen har flere gange haft bud efter Ole Bang. I 1980erne udpegede udenrigsminister Kjeld Olesen ham til formand for udvalget vedr. principperne for den danske udviklingsbistand, og i 1997 trak Svend Auken ham ind i miljøarbejdet som formand for den nystiftede Elsparefonden, som med en bevilling på 90 mio. kr. om året stod for en effektivisering af energispare-aktiviteterne.Ole Bang har boet på Gammelholm siden 1948 og er i dag aktivt medlem af Indre By Lokaludvalg og næstformand for Miljøpunktet.

Den danske skuespiller Claes Bang har ved flere lejligheder udtrykt, at han fandt det krævende at arbejde med Ruben Östlund. Scenerne i "The Square" skulle tages om og om, sommetider helt op til 30 gange, men anstrengelserne gav afkast. Værket vandt Den Gyldne Palme i Cannes, en af verdens mest prestigefulde priser, og Claes Bangs karriere er formentlig sat i et nyt gear takket være den svenske instruktør.Fra torsdag kan resultatet af skandinavernes samarbejde opleves i danske biografer, og i den anledning traf Jyllands-Posten Ruben Östlund på Hotel SP34 i Indre By." The Square", skrevet af Östlund selv, drøfter satirisk en stribe værdispørgsmål fra indvandring til klasse-og kønskamp, ligesom den indeholder en nådesløs medieog kunstkritik. En udpræget intellektuel film, men samtidig en komedie.Begyndte med ski filmRuben Östlund begyndte i en noget anden genre. Som ung var han optaget af skiløb, sådan noget, der foregik uden for pisterne.»Jeg rejste til alperne efter gymnasiet. Dernede optog jeg ski-og snowboardfilm for en ven, der havde et produktionsselskab.Jeg gjorde det fire år i træk: filmede om vinteren, klippede om sommeren,« forklarer Ruben Östlund, der solgte filmene via postordre og i skibusser.Processen var med til at opbygge den stamina, som karakteriserer hans metode i dag, antager han.»Vi filmede på bjergtoppe 100 dage i træk med tungt udstyr, og ud af det kom film af 30 minutters varighed. En stor indsats, for en relativt lille film.« Indædtheden har Ruben Östlund, en nydelig mand med plejet fuldskæg, taget med videre, og han vil gerne redegøre for, hvorfor bl. a.Claes Bang er blevet udsat for så hårde strabadser.»Et manuskript er et papirprodukt, der skal gøres til et visuelt værk. Når jeg kommer ud på et set og sætter kameraet op, indser jeg hver gang, at der er ting, som ikke er, som jeg forventede. Derfor begynder en ny proces, en ny søgning, hvor man skulpterer sig langsomt fremad mod historiens kerne sammen med holdet. Når man har mange optagelser, er der mulighed for, at også skuespillerne kan byde ind og tage risiko, og ind imellem kommer de med noget uventet brillant.Har man færre optagelser, ender man tit med, at de leverer noget, der kan bruges, men ikke den ekstra autenticitet,« siger Ruben Östlund.Følsomme ClaesHan forstår godt, at Claes Bang har haft det hårdt. Som den kunstneriske museumsleder, Christian, er han filmens centrale figur og med i så godt som alle scener.»Claes er en følsom mand, det er hans kvalitet som skuespiller.Han er der altid 100 pct. og evner ikke at slå fra.Det er opslidende at blive betragtet en hel dag, men min metode har aldrig gået ud på at gøre skuespillerne usikre.Under indspilningerne forstod jeg ikke, at han oplevede det sådan. Jeg fandt først ud af det senere,« beklager Ruben Östlund.Der er talrige temaer i "The Square", og Claes Bangs karakter bliver hele tiden fanget på det forkerte ben. I åbningsscenen får han stjålet pung og mobiltelefon, og da den pæne mand fra kultureliten, udstyret med alle de rigtige idealer, begiver sig ud i at erobre den tilbage fra den formodede indvandrertyv, tramper han ind i et moralsk og etisk minefelt, der opsummerer og udstiller kompleksiteten i tidens store spørgsmål.Ciabatta-scenenPå et tidspunkt møder han en gadetigger, der gerne vil have en ciabatta-sandwich. Den er Christian med på, men han bliver forbløffet, da tiggeren tillader sig at stille detaljerede krav til, hvad den skal indeholde.»Jeg bryder mig ikke om, når fattigdom bliver skildret på en sentimental måde,« siger Ruben Östlund.»Det er, som om nogle mener, at fattige mennesker er mere solidariske og smukkere.Nej, fattigdom skaber bare problemer og dårlig opførsel.Ciabatta-scenen er skæg, fordi tiggeren ændrer hierakiet.Giveren bliver fornærmet og tænker: Bliv på din plads.Den afslører nogle ting om spillet mellem tigger og giver, men frem for alt viser den, at tiggeri er fornedrende for begge parter.« Afsættet for "The Square" var i første omgang en kunstinstallation, som Ruben Östlund opfandt med en ven.Ude i det virkelige junglesamfund, hvor ingen tager sig af hinanden, men ser lammede til, mens naboen lider og må passe sig selv, malede de en firkant på jorden. Kvadraten repræsenterede et of-ficielt humanistisk helle, et trafikmærke, hvor folk kunne stille sig ind og erklære, at de havde behov for hjælp. I firkanten gjaldt det, at alle var lige uanset køn, etnicitet og social status.Ringe tro på samfundetDenne installation er løftet ind i filmen og kombineret med andre aktuelle iagttagelser, fortæller Ruben Östlund.»Jeg talte med en svensk journalist, som var i gang med en reportage om to fænomener, et "gated community" i Malmø og en gruppe, som kaldte sig mafia. Begge fænomener afslører en tendens til, at man har mistet troen på det i midten - samfundet! Den ene part markerer, at der er en grænse for deres engagement, den anden markerer, at man ikke vil spille med på reglerne,« siger Ruben Östlund, der også har ladet sig inspirere af samtaler med sin far.»Han voksede op i Stockholm i 1950' erne og blev sendt ud på gaden og lege.Han fik et skilt om halsen, der angav hans adresse, så hvis han blev væk, kunne nogle hjælpe ham hjem. Man så på andre vokse som en ressource, hvor man i dag ser dem som potentielle trusler.« Nogle biografgæster vil formentlig rejse sig fra sædet og få lyst til at banke hovedet ind i en væg, når de har set "The Square". Der synes nemlig ikke at være oplagte løsninger på noget som helst, verden er et stort kaos.Det svenske tra ? kmirakelRuben Östlund vil imidlertid hellere have, at hans provokationer udløser debat. Og så tror han faktisk på, at der kan laves bedre samfund.»Jeg vil gerne bruge trafikreglerne som metafor. Er det ikke utroligt, at vi i Sverige i 1967 skiftede fra venstre-til højrekørsel på én nat. Det interessante er, at der var færre ulykker den første weekend, end i den forrige. Man havde altså en idé om, at nu gør vi noget nyt sammen, kollektivt.I Sverige er vi holdt op med at tale om, hvordan man løser problemer med eksempelvis tiggeri i fællesskab.I stedet lægger vi alt ansvar på individet. Giver du, eller giver du ikke? Det bliver individualistisk og kan ikke løse større opgaver,« siger Ruben Östlund.Provokeret af designkunstHan tillader sig også at gøre nar af det miljø, han vel selv er blevet en del af, kunstverdenen.I filmen udstiller en prætentiøs kunstner bunker af grus, et værk, der er så uklart, at museets rengøringspersonale kommer til at støvsuge noget af det op. Det er et tosset og rigt samfund, der hylder den slags, mens folk kæmper for overlevelse uden for murene.»Kunst er fantastisk, men kunst er for mig noget, der vækker nye tanker om mit liv eller det samfund, jeg lever i.Noget, der får mig til at se verden i et nyt perspektiv,« siger Ruben Östlund.»Det, man ser på mange museer i dag, er samlinger af høj økonomisk værdi. Jeg var for nylig på kunstmesse i Paris, og det jeg oplevede der var ligesom en slags "interiør design" for meget rige mennesker.Samleobjekter adskilt fra verden udenfor.« I filmen pakker kunstneren bag grusbunkerne sit værk ind i en forrygende omgang pølsesnak, og det kniber for Ruben Östlund at holde den slags ud.»Jeg bliver frygtelig provokeret, når kunstverdenen forsøger at skjule sig og siger, at kritik rettet mod dem er populisme.Det kan kun være, fordi de er bange for at blive afsløret.«.michael.enggaard@jp.dk Nogle mener, at fattige mennesker er mere solidariske og smukkere. Nej, fattigdom skaber bare problemer og dårlig opførsel.Ruben Östlund, filminstruktør.Fakta: BLÅ BOG Ruben ÖstlundFødt 1974, opvokset i Gøteborg.Filminstruktør og vinder af Den Gyldne Palme 2017 for "The Square". Skriver selv sine ? lm.Danske Claes Bang spiller hovedrollen og skal være foretrukket frem for Colin Firth.Filmen er nu svensk Oscarkandidat.Debuterede med "Gitarrmongot" i 2004, og har siden "De Ufrivillige" fra 2008 stået som en af Sveriges stærkeste instruktører.Med "Force Majeure" (2014) manifesterede han sin position.
" The Square", vinderen fra Cannes, får omsider premiere i Danmark. Vi har mødt svenske Ruben Östlund, der under optagelserne hundsede med sin hovedrolleskuespiller, Claes Bang.
Når man bevæger sig igennem et af Københavns nyeste kvarterer, det såkaldt nye Sydhavn, er der en ting, som slår én: Her er stille. Virkelig stille. Kedeligt, kunne man måske også sige.Der bor ellers masser af mennesker i de moderne, nybyggede lejligheder, som ligger herude, og som kun afløses af de mange byggepladser, erhvervsbygningerne og den lille rest industri, som stadigvæk er tilbage. Og kanalerne, selvfølgelig.Kanalerne, som har givet området dets tilnavn, ' Københavns Venedig'.Men byliv er der altså ikke meget af.Netop det vil Frederik Schlütter gerne gøre noget ved. Han er en af initiativtagerne til Københavns yngste madmarked, Teglværket, som ligger på Teglholmen, den midterste af de tre holme, der udgør det nye Sydhavn.»I hele det her område har man glemt at indtænke, at der også skulle være noget liv. Man bliver bare ved med at bygge lejligheder. Så vi er her for at skabe liv i et område, som, vi synes er dejligt, men som godt nok trænger til, at der sker noget«, siger Frederik Schlütter, da vi mødes foran madmarkedet.Han viser rundt indenfor i den rå, industrielle lagerhal, som i mange år lå ubenyttet hen. Snakken og latteren fra gæsterne, der sidder bænket ved træborde, runger, og her dufter af mad fra de syv stader. Som en del af en »relancering« kommer der til oktober endnu flere madboder til, ligesom hele hallen skal renoveres. Planen er, at der skal være 15 madsteder, alt fra burgere over vietnamesisk til arabisk-nordisk fusion. Desuden åbner endnu en stor hal lige ved siden af, hvor der skal afholdes større arrangementer og koncerter. Endelig har de også ansøgt om at få lov til at bygge en anløbsbro og en badezone til næste sommer.»Vi har haft rigtig travlt med at få det hele op at stå, men det bliver pissefedt!«, siger Frederik Schlütter.Ikke en strandbarTeglværket slog portene op tilbage i maj og blev hurtigt kendt som byens nye strandbar. Udenfor havde de nemlig spredt sand langs kanalen og sat strandstole op, hvor man kunne sidde med sin drink og se solen gå ned.»Men det var egentlig aldrig meningen, at vi skulle være en strandbar. For det er måske ikke det smarteste at være, når man ligger i København og ikke Barcelona«, griner Frederik Schlütter og sætter sig ned ved et af bordene, som også står opstillet udenfor, inden han tænder en smøg.For ham er det i stedet madmarkedet inde i hallen, det først og fremmest handler om, fortæller han.Det er nu ellers ikke, fordi det skorter på madmarkeder i København. Copenhagen Street Food på Papirøen lukker ganske vist ved årets udgang, og parterne har ikke kunnet enes, så planerne om at rykke det til Bispeengbuen på Frederiksberg er gået i vasken. Til gengæld har en af hovedkræfterne, Jesper Møller, tænkt sig at åbne noget på Refshaleøen.Derudover har vi selvfølgelig Torvehallerne i Indre By, Westmarket på Vesterbro, det mobile Rebel Food, som ruller omkring i København, og i sommerhalvåret tillige Kødbyens Mad &amp; Marked.Så hvad skal vi egentlig med endnu et madmarked? »Ja, der er jo nærmest gået inflation i det«, indrømmer Frederik Schlütter.»Men det er jo kun her i København, at det er noget relativt nyt. I andre lande har man i mange år haft masser af street food rundtomkring i byerne«. Og han er ikke bekymret for, at København er ved at være mæt af alle de madmarkeder.Derudover, siger han, har Teglværket noget, de andre ikke har: »Det her område er ikke tænkt som det nye Papirøen. Vi har ikke den samme beliggenhed, så vi er nødt til at spille på nogle andre ting. Med den store hal inde ved siden af får vi mulighed for at afholde masser af events, talks og koncerter.Der skiller vi os ud«.Et splittet nabolagTeglværket skiller sig også ud på en anden måde. Det ligger i Sydhavn.Det gamle arbejderkvarter har i mere end ti år været under en omfattende byudvikling. Først på Sluseholmen, hvor de første beboere kunne flytte ind i lejlighederne i 2006. Siden rykkede gravkøerne også ind på Teglholmen. Og nu er byggeriet i fuld gang på den nordligste del, Enghave Brygge.Udviklingen har skabt et skel mellem det gamle og det nye Sydhavn. En undersøgelse fra sidste år, som Politiken foretog, viste, at beboerne i de to dele af det sydvestlige København nærmest ligger så langt fra hinanden, som man overhovedet kan, både politisk, økonomisk og socialt.Så ud over at bringe liv til det nybyggede, lidt golde Sydhavn langs vandet vil Frederik Schlütter gerne forsøge at samle kvarteret lidt mere.»Vi ligger i det nye Sydhavn, men ligner måske lidt mere det gamle, så jeg håber, vi kan forene de to. Vi vil gerne være Sydhavnens forsamlingshus«. Men man kan vel godt sige, at street food i høj grad ligner noget, som det mere privilegerede København dyrker. Du tror ikke, I faktisk kan bidrage til skellet? »Nej, det gør jeg ikke. Vores priser ligger, så alle kan være med, og vi har også tænkt os at holde en meget bred vifte af arrangementer. Vi er for alle«.Naturlige mødestederPå Rådhuset byder man tiltag som Teglværket velkommen. Teknik-og miljøborgmester Morten Kabell (EL) er nemlig helt enig i, at der sker for lidt i det nybyggede Sydhavn: »Vi kunne have gjort langt mere for området, når det kommer til byliv. Det er noget af det, udviklingen af for eksempel Sluseholmen har lært os. Hvis vi ikke skaber grønne områder og opholdspladser, bliver folk inde i deres lejligheder, og så bliver området til en soveby«, skriver Morten Kabell i en mail.»Jeg er glad for, at private tager initiativ til at skabe mere liv i området, og forhåbentlig kan Teglværket inspirere til lignende tilbud, men selvfølgelig har markedet lokalt også sine begrænsninger.I stedet burde vi som kommune have tænkt parker og pladser ind i planlægningen fra begyndelsen, så der var naturlige mødesteder i området. Et enkelt havnebad er ikke nok, og vi bør ikke overlade det at skabe samlingspunkter til tilfældigheder«. Men selv om de fra politisk side kunne have gjort meget mere, er der håb forude, lyder det fra borgmesteren. De har lært af erfaringerne, skriver han, så der kommer til at blive bygget flere offentligt tilgængelige og rekreative områder.Og når metroen kommer til kvarteret i 2023, kan det forhåbentlig få gang i gadebilledet.Også Frederik Schlütter er forhåbningsfuld på kvarterets vegne. Til gengæld er Teglværkets fremtid en anelse mere usikker. Det nye madmarked ligger på en privat grund, som de lejer sig ind på, og med de stigende boligpriser ved vandkanten er det ikke utænkeligt, at matriklen bliver solgt på et tidspunkt.»Men vi håber selvfølgelig på at blive her så længe som overhovedet muligt.Og vi tror på det, ellers var vi ikke gået ind i det«, siger han og skodder sin cigaret.Der er kommet flere mennesker til, siden vi satte os ned, og musikken i højttalerne har lige fået et nøk op. Ingen tvivl om, at de på Teglværket i hvert fald er lykkedes med et af deres mål: Der er ikke helt så stille i det nye Sydhavn længere.sebastian.f.wittrock@pol.dk Fakta: FAKTA TeglværketDet sker i denne weekend Fredag 8. september Værkbar er Teglværkets fredagsbar. Her bydes på musik, solnedgang ved vandet og billige drinks »præcis som da du stod på Lanzarote i midten af 80' erne«. Inklusiv happy hour og sangriakander.Lørdag 9. september Under Over Fladen er en undervandskoncert udført af tre dykkende musikere.Koncerten livestreames til en storskærm, så publikum kan følge med. Der vil også være ' hydrofon-workshop', lydinstallationer og DJ's.Teglværket, Teglholmsgade 27, Østre Teglkaj, Kbh SV WWW facebook.com/teglvaerketkbh.
Der er røre i den ny kanalby i Sydhavnen. Teglværket bryder stilheden med madboder og fredagsbar, og den upolerede plet ved vandet kan blive det trækplaster, som skaber larm og liv i bydelen.
Richard Florida har noget at sige, og det lyder mistænkeligt som »undskyld«. Det er muligt, at du aldrig har hørt om ham, men du lever på en eller anden måde i hans verden. For det er Richard Florida, som i 2002 lancerede en besnærende teori, som snart lød som et ekkodrøn fra titusindvis af politikere, kommentatorer, forskere og byplanlæggere verden over.I Danmark gik Det Radikale Venstre f. eks. i 2005 til valg på en »politisk fremtidsvision () med en lige linje tilbage til Floridas analyse«, som partiets leder, Marianne Jelved, dengang sagde.Ideen var kort og groft fortalt at skabe vækst i storbyerne ved at gøre dem til en makroversion af Googles kantine.Ind med caffe latte, bøsser, kantet kunst, røde Converse-sko, ildslugere, elbycykler, multikultur, hipstere og en ustoppelig brainstorm af ideer, som skød frem og tilbage mellem det hele. På den måde ville den kreative klasse gøre for storbyerne, hvad industrirevolutionen gjorde for byerne i forrige århundrede bare på den cool måde.Hvis hele ideen kunne krystalliseres i et menneske, ville det være et menneske som Uffe Elbæk, som Weekendavisen i 2003 også konkluderede: »Den gamle rebel og kommunist er skyllet i land som Ridder af Dannebrog og radikalt byrådsmedlem i Århus«, og her kræver han »bedre bøssemiljøer og flere moskeer i Aarhus Midtby,« fordi den slags »tiltrækker den kreative klasse og dermed gavner væksten«, skrev avisen. Det var præcis, hvad Richard Florida prædikede.Og nu beder Richard Florida så om forladelse, for det var - har han fundet ud af - naivt.Han har netop udgivet bogen »The New Urban Crisis«, og i et fyldigt uddrag på sit website Citylab kommer han med et mea culpa.Han forklarer, hvordan hans bog »The New Creative Class« var forsimplet, og hvordan han siden har »gennemlevet en periode med gentænkning og selvransagelse«, og hans opfattelse af byudvikling »har siden udviklet sig«. »Jeg erkender, at jeg var alt for optimistisk ved at tro, at byerne og den kreative klasse i sig selv kunne føre til en bedre og mere inkluderende urbanisme,« skriver han.Eller sagt på en anden måde: Når storbyer som København, Paris, New York, San Francisco og London tog hans ideer til sig og skabte de kreative »superstjernebyer«, skabte de i virkeligheden byer for de superrige.Når Vesterbro blev dyppet i fermenteret gulerodssaft og rullet i spelt, og når kreative mennesker flyttede ind, havde det ingen neddrypseffekt på jordens salt, som i stedet blev ekspederet ud i den mere ydmyge grebning.Eller som den britiske historiker Sam Wetherell konstaterer i en artikel i den nye udgave af det neo-marxistiske Jacobin: »Den kreative klasse () skabte kun økonomisk vækst for dem, som allerede var rige, og den satte de fattige og arbejdende klasser på porten. De problemer, som engang plagede de indre byer, plager nu forstæderne,« skriver han.Tatoverede bøsserDet er ikke kun venstrefløjen, som reagerer vredt på Floridas mea culpa. Højre-fløjen gør også, ligesom de gængse medier går hårdt til ham, fortrinsvis i USA, hvor bogen først er udgivet, og i Canada, hvor Florida er professor.Rubrikken i Washington Post har en snert af brutalitet i sig: »Denne fyr overbeviste byerne om at lefle for tech-smarte unge mennesker. Nu er han kommet på andre tanker.« I et interview med det canadiske TV-netværk CBC går intervieweren i flæsket på Richard Florida. Hans første spørgsmål til ham lyder: »Du byggede hele dit renommé på ideen om, at den kreative klasse var nøglen til stærke byer. Hvorfor tror du, at du tog så meget fejl?« Floridas svar er temmeligt »øh-bøh«. Han havde ikke forudset, at den kreative klasse bare var et synonym for de rige, og at så mange rige i en by skabte så mange spændinger, svarer han.Florida samarbejdede op gennem nullerne med bystyret i sin hjemby, Toronto, om at skabe en lækker verdensby, som kunne gøre sig i magasiner som Wallpaper. Toronto blev en hipstercentral, men modreaktionen kom i 2010, da byens mere jordnære og jordslåede beboere valgte populisten Rob Ford - »den oprindelige Donald Trump« - som borgmester.Det beviste for Florida, »at byudviklingen var i fuldt sving, men den skabte også kæmpekløfter ned gennem vores byer og samfund,« som han siger til CBC.Den vrisne dækning af Florida og hans mea culpa er udtryk for den indflydelse, som hans ideer havde i nullerne.Tag bare København, hvor Florida nærmest holdt hof.I 2003 var han i byen, og Jyllands-Posten rapporterede fra hans foredrag på strandklubben Halvandet: »Danmark kan blive verdens vækstcenter, hvis vi skaber et tolerant miljø, hvor kreative mennesker har lyst til at slå sig ned. Intet gavner dansk økonomi mere end tatoverede bøsser med hashpiber og ring i næsen.Derfor er nøglen til vækst at skabe dynamik og tolerance, der åbner døren for mennesker, som ønsker at leve alternativt, eksempelvis christianitter og etniske minoriteter,« lød referatet, som også forudså en fremtid med en erhvervsmand, som efter fyraften »krænger habitten af« og »farer ud i det pulserende natteliv med en joint i munden«. Referatet har givetvis gibbet i Jyllands-Postens nærområde på Hammerum Hovedgade, men det rammer tæt på den begejstring, som fulgte i kølvandet på Florida.En professor ved CBS sammenlignede i Mandag Morgen den kreative klasse med en »ny tids husmænd«. Husmændene »brød også ud og var på tværs af de etablerede systemer«, sagde han, og derfor gav det rigtigt god mening, at f. eks. de Radikale bejlede til den kreative klasse.Direktøren for et dansk trendinstitut sagde til Berlingske, at »den kreative klasse« var fremtiden, for nu handler det om »identitetsskabelse«. »Alt er muligt. De gamle autoriteter i samfundet, kirke, stat og skole sender med nedsat kraft. Hvem er så verdens centrum? Det er du.«.Skæv og ulige urbanismeOg det er selve definitionen på den kreative klasse.Sådan lød det i land efter land, og i land efter land blev gamle, sure socialdemokratiske karreer til velduftende cafeer og mindfulness - og i land efter land førte det også til, at de nylækre byer kun blev for dem med penge.Da Florida i 2002 offentliggjorde sin profeti om den kreative klasse, kostede en ejerlejlighed i København 16.000 kr. pr kvm. I dag er prisen 37.000 kr.I Paris koster en kvm over 60.000 kr. I London er boligpriserne siden 2002 mere end fordoblede, den gennemsnitlige bolig i San Francisco koster over syv mio. kr., og i professorens hjemby, Toronto, er priserne i hans kreative regeringstid mere end tredoblede.Så planen er slået fejl.Storbyerne er ikke blevet demokratiske vækstutopier, hvor kreativitet og virkelyst i sig selv er nok - faktisk er penge og mange penge den første fordring for at blive lukket ind, erkender Richard Florida.De kreative storbyer har ført til »stigende ulighed og skabt små rige områder med alle fordele og meget større områder med fattigdom og alle ulemper. Storbyens sammenhobning af talent og økonomisk gevinst skaber en skæv og ulige urbanisme, som gavner nogle få superstjernebyer og nogle få elitenabolag i byerne - mens alle andre stagnerer eller går baglæns.« Dt er bl. a. i det lys, man skal se de kasteløses valg af politikere som Rob Ford og Donald Trump, som Florida har sagt i interview.Hans løsning? Futuristen tager farbukserne på og foreslår, at samfundet skal bygge billigere boliger og bedre infrastruktur og give udviklingsstøtte til udkanten. Det er en temmeligt usexet og utatoveret nedtur efter de højtflyvende visioner.Florida er kendt som solskinsstaten, men manden er ikke. Ikke længere. Han er løbet tør for højfaktor-ideer, og det føles lidt som, hvis Lenin efter 1917 havde skrevet en bog og erkendt, at det hele var noget fis, og at markedskræfterne virkede fint.Det ville være rigtigt, men kunne han ikke have sagt det noget før? Poul Høi er Berlingskes korrespondent i Storbritannien.hoi@berlingske.dk Storbyens sammen hobning af talent og økonomisk gevinst skaber en skæv og ulige urbanisme.Richard Florida.
Hvis du bor i København, bor du i hans teori: Bøsser, hipstere, multikultur, latte og mindfulness skaber vækst og lykke. Nu siger manden bag ideen om »den kreative klasse« undskyld. Det var for naivt, erkender Richard Florida i ny bog.
Da min familie og jeg for syv år siden flyttede væk fra storbyen, var det ikke i smertefuld accept af, at vi ikke kunne klare mosten i metropolen; tværtimod gik det ret fint med at leve af vores musik og journalistik.Nej, sagen er den, at vi kedede os. Og nu må jeg hellere skynde mig at tilføje, at vi bestemt ikke flyttede, fordi vi har noget imod københavnere, ligesom jeg stadig holder af Kongens Have og de oplyste vinduer i Indre By. Der var bare efterhånden en del ved København, som ikke føltes rigtigt for os. Storbyen var kort sagt ikke den bedste ramme for det liv, vi havde lyst til at leve.»Kan du sætte nogle ord på den lede, udkanten føler ved hovedstaden?« og: »Hvorfor er københavnerparnasset så upopulært i resten af Danmark?« Sådan er jeg blevet spurgt af forskellige medier de seneste år, og hver gang har jeg måttet melde pas: Jeg kan ikke genkende den konflikt, de ønsker at trække op.Herude har vi det fint med hovedstaden og dens mere end én million indbyggere. Men jeg vil gerne indrømme, at jeg ofte tænker, »det var godt, vi kom væk i tide«, når jeg står med fire larmende unger om benene og i det mindste har mulighed for at tage dem med ud på en mark.Jeg ved godt, at det ikke er den historie, vi hører oftest, og derfor bliver det af nogle opfattet som en provokation, når jeg siger, at bylivet ikke er for alle. Men det er ikke anderledes, end at landlivet ikke er det.Mange slags gode livMin familie og jeg flyttede fra København for at komme væk fra mange af de værdier, som er toneangivende i storbyen.Her på Ærø er der en udtalt bevidsthed om, at der findes mange versioner af det gode liv, og at et højt ambitionsniveau ikke kun handler om karriere, efterspørgsel og penge. Når mine naboer og jeg taler om, hvorfor vi føler os tilfredse, er det med ord som fællesskab, nærvær og tid.Min mand har levet af sin musik, siden han var 21 år, jeg selv er journalist, og set med de øjne var det ikke den mest oplagte bevægelse at vinke farvel til det kreative miljø omkring stenbroen. Men vi følte, at vi var vokset fra byen, og når man er kommet fra Aarhus til København, ja, hvad er så det næste? Bliver man der for evigt? Vores oplevelse var, at vi havde suttet bybolsjet tyndt, og vi følte efterhånden, at løbet var kørt for det system, som vi stod midt i.Hvilken vækst kan man skabe, når man ikke gider skynde sig op ad den samme stige som alle andre? Den kreative klasse bor i det urbane, det ved enhver, men jeg oplever alligevel en dyb, kunstnerisk inspiration i mit nuværende landskab. Her må man se ud, som man vil, og prioritere, som man har lyst.Da min familie og jeg flyttede ud af byen, var det i håb om et mere frit liv. Vi ville på afstand af det konkurrencesamfund, som nok kan tage pusten fra de fleste.Hvis ikke jeg løb hurtigt for at tjene til huslejen i København, brugte jeg i stedet en stor del af min energi på at overbevise mig selv om, at det var okay ikke at være en af dem, der havde sikker kurs mod den absolutte top.Malker ingen hønsDa jeg i maj havde en kronik i Information om det gode naboskab, kaldte en læser den en »banal omgang Alt For Damerne-hjemstavnsromantik«, og da jeg kan se, at vedkommende er bosat i Charlottenlund, får jeg lyst til at nuancere synspunktet fra mit ydmyge perspektiv herude på landet: Pointen er nemlig, at min familie og jeg ikke flyttede fra byen i et håb om at genskabe de gode, gamle dage. Tværtimod. Vi malker ingen høns her, og Ærø er ikke min hjemstavn.Vi flyttede, fordi vi ser det som et nødvendigt oprør mod præstationssamfundet og deri også det, som jeg vil tillade mig at kalde det ' unaturlige liv'. Min hverdag er ikke en idyllisering af fortiden, og den er ikke et forsøg på at gemme mig for udviklingen. Det er snarere en slags levet kapitalismekritik i nogle rammer, som jeg mener, har ressourcerne til at skabe den nødvendige balance, som menneskeheden og vores klode desperat kalder på: nemlig menneskeligt fællesskab og natur.Som jeg ser det, er normen i samfundet kommet så langt fra en bæredygtig måde at være menneske på, at vi bliver syge, og jorden bliver syg. Derfor er min afsked med motorvejskøer, jobbanker og lange arbejdsdage mest af alt et helhjertet forsøg på at finde et mere berigende sted at leve fra.Klapjagt på mine værdierDet er en del år siden, jeg sagde min kanalpakke op, men når jeg alligevel falder over en nyhedsudsendelse eller avisforside, føles mediernes fokus som en klapjagt på alle mine inderste værdier. Jeg får klamme håndflader ved tanken om stavetests i børnehaveklassen, politisk korruption og meningsløs udnyttelsen af vores fælles natur. Jeg kan ikke forstå, at mange stadig ikke har accepteret, at man ikke kan tælle sine penge, hvis man ikke også kan trække vejret.Særligt tungt bliver mit hjerte, når jeg hører endnu et døende menneske midt i livet bekende til sine efterladte: »Jeg ville ønske, jeg havde fulgt mine drømme i stedet for at have så travlt.« Vi kan ikke gå fri af døden, men vi kan leve livet, så det giver mening.Hvorfor al den ensretning? Hvad er det, I producerer, som er så vigtigt? Landlivet er ikke en løftet pege-finger over det enkelte menneske i byen. Snarere er det en levet kritik af den herskende samfundsmodel med effektivitet, produktivitet, konkurrence og ultimativt økonomisk vækst i højsædet. Det er måske derfor, landet virker så provokerende på byen? Den egentlige konflikt er ikke mellem byog landlivet, men mellem et liv i mennesketempo versus effektivitetskrav uden mål.Vi herude i periferien kan nok have svært ved at forstå, at vi som samfund stadig halser af sted efter en økonomisk vækst, der efterhånden har så meget lort på samvittigheden, at vi burde være klar til at give slip. Er vi virkelig stadig underlagt en sandhed om, at flere penge kan købe os frihed? Har vi endnu ikke forstået, at vi ikke bliver lykkelige af at have, skabe og tage mere? Jeg tror, vi er ved at være klar til en bæredygtig sandhed, hvor vækstformen kommer både os selv og planeten til gode. En sandhed, som kan udleves både i udkanten, provinsen og storbyen.For min familie og jeg er det at bo i udkanten en stille, kon-fliktfri måde at sige nej tak til den herskende samfundsnorm. Herovre takker vi dagligt ja til noget andet, i fuld fordragelighed. Ja til tid, meningsfuldt arbejde og relationer.Jeg kan næsten trække på smilebåndet af konklusionen, for faktisk ender flytningen til landet med at være det ultimative oprør, når det foregår i en tid, hvor byen har så travlt med at skamme landet ud som udkant. I en tid, hvor aviserne ikke magter at skrive om os, uden der foreligger en ' udkantsvinkel' og et gråt filter over billederne, står vi her og vinker med et smil: »Kom bare, her er plads til alle!«. Maj My Midtgaard Humaidan er journalist og bloggerkronik@information.dk For min familie og jeg er det at bo i udkanten en stille, konfliktfri måde at sige nej tak til den herskende samfundsnorm.Herovre takker vi dagligt ja til noget andet, i fuld fordragelighed.Fakta: SERIEHovedstaden set fra DanmarkDet sted, vi bor, er den mest afgørende faktor for, hvad vi stemmer ved folketingsvalg.Uddannelse, socialklasse, køn og alder betyder mindre, end om man bor i Jylland eller København, viser analyser af vælgeradfærd.Hvorfor er det sådan? Hvad er de konkrete forskelle på Hovedstaden og resten af landet, når det kommer til livssyn, kultur og værdier, i drømmen om det gode liv, forestillingerne om fællesskab? Det sætter denne kronikserie fokus på i forsøget på at forstå, hvad det pt. mest afgørende opgør i dansk politik, handler om.
Min familie og jeg flyttede fra København for at komme på afstand af det konkurrencesamfund, som nok kan tage pusten fra de fleste. Min hverdag er ikke en idyllisering af fortiden, og den er ikke et forsøg på at gemme mig for udviklingen; den er snarere en slags levet kapitalismekritik.
Baggrund: Kaczynskiregeringen er begejstret for, at Donald Trump har valgt Polen til at holde sin første tale i Europa. Tusinder af styrets tilhængere møder op for at hylde præsidenten 6. juli. Men Polen er et splittet land regeret af en politiker, der anser sig selv for at være nationens frelser. I Kaczynskis øjne er demokrati ensbetydende med, at sejrherren tager monopol på statsinstitutionerne. En uge efter Trumps tale løber regeringens kampagne mod højesteret ind i heftig folkelig modstand.Lørdag 15. juli. I går vågnede vi op til nyheden på radioen om, at regeringspartiet PiS sent torsdag nat uden debat i parlamentet med et simpelt flertal vedtog en retsreform, der tilsyneladende er i strid med forfatningen ved at overføre ansvaret for at udnævne dommere til højesteret fra lovgiverne til den siddende justitsminister.Ikke alene det. De tre love, der først træder i kraft, når præsident Andrzej Duda har underskrevet dem, bemyndiger regeringen til at fyre og genansætte samtlige dommere i Polens strafferetlige og administrative retssystem.Der lægges med andre ord op til en politisering af den dømmende magt. Den så afgørende og vigtige adskillelse mellem den dømmende, lovgivende og udøvende magt vil hermed blive sat ud af kraft.På forsiden af Polens største oppositionsavis Gazeta Wyborcza lyder overskriften: »Demokratiet dør i mørket«. Chefredaktør Adam Michnik, en af de ledende systemkritikere under kommunismen, opfordrer læserne til at slutte op om en demonstration planlagt søndag eftermiddag foran parlamentet, Sejm.Men hvad er egentlig polakkernes historiske erfaring med opstande? Lørdag eftermiddag besøger vi museet om opstanden mod den tyske besættelse i august 1944.Min svigerfar er med. Han deltog dengang som 15-årig knægt, og begge hans forældre blev dræbt af tyske soldater. Udstillingen består af klenodier, fotos og amatør-film taget under opstanden, der blev nedkæmpet efter en måned.200.000 mistede livet. Som revanche beordrede Hitler den totale ødelæggelse af Warszawa.I en video sammenfatter en tidligere modstandskæmper præcist den usynlige grænse mellem liv og død i slaget mellem undergrundshæren og tyskerne. Han har været til møde med sin celle i en lejlighed i Warszawas indre by og bliver på vej ud af gården standset af en gestapoofficer.Hvilken lejlighed kommer han fra? Lige bag gestapomanden øjner den unge modstandskæmper et skilt i porten, hvorpå der står navnet på en tandlæge samt opgang og lejlighedsnummer. »Jeg har været hos tandlæge,« svarer han.Officeren tager ham hen til en telefonkiosk for at ringe tandlægen op.»Har denne unge mand (navn nævnes) lige været hos dem,« spørger officeren.»Selvfølgelig,« svarer hun.»Han er lige gået ud af døren.Hvad drejer det sig om?« Et filmklip fra 1. august 1944 viser den glæde, hvormed civilbefolkningen hilste nyheden om, at opstanden mod besættelsesmagten var begyndt. Folk strømmer henrykt ud på Warszawas gader; de jubler, de danser og vifter med det polske flag. Tredive dage senere er byen jævnet med jorden af tysk artilleri og luftbombardementer, mens Den Røde Hær har set passivt til fra den anden side af Wisla-floden. Det har altid forekommet mig, at opstanden mod en militært overlegen modstander var udslag af en falsk heroisk idealisme. Polakkernes fatale overvurdering af deres position i en geografisk klemt position mellem to stormagter, Tyskland og Rusland, går igen og igen i historien.Opstanden i 1944 er ikke den eneste, der har slået fejl - der er flere andre.Den højrenationale regering under ledelse af Jaroslaw Kaczynskis parti, Lov og Retfærdighed (PiS), dyrker ivrigt denne fortælling om udenlandske magters undertrykkelse af den polske nations ret til uafhængighed.Polakkerne har altid ret, fordi de har lidt og ofret mere end andre nationer. Det er i det lys, regeringens komplekse relationer til EU skal ses.Tilbage til kommunismenPå vej hjem til vores lejlighed i bus kører vi gennem den indre by og forbi de steder, jeg kender så godt fra min tid som Informations korrespondent i 1980-81. Hver gang vi passerer et landmærke - Hotel Europejski, Hotel Victoria, Sejrspladsen, Teatralny-pladsen - kommer de til live som monumenter fra en svunden kommunistisk fortid.Mange steder er blevet omdøbt.I Mellemkrigstiden hed Sejrspladsen i det centrale Warszawa for eksempel Józefa Pilsudskiegopladsen, opkaldt efter den polske krigshelt (og diktator), der anførte den sejrrige krig mod Rusland i 1920. Under den tyske besættelse blev den til Adolf Hitler Platz. Efter Den Røde Hærs indtagelse af Polen i 1944-45 døbtes den Sejrspladsen for at mindes Sovjetunionens sejr. I dag hedder pladsen igen Józefa Pilsudskiego-pladsen.Fra 1980-81 husker jeg demonstrationerne.De lange køer foran butikkerne i den iskolde vinter, folkene på gaden, der stolt gik rundt med fagbevægelsen Solidaritets rød-hvide mærke på brystet, og alle de kaotiske møder, jeg overværede, arrangeret af lokale og regionale Solidaritet-komiteer.Fagbevægelsens regionale hovedkvarter lå på Szpitalna-gaden i centrum af byen, nogle få skridt fra vores lejlighed. Nærmest dagligt løb jeg ind i nogle af den revolutionære bevægelses førende skikkelser.Vi har stadig den samme lejlighed, min kone boede i, da vi mødte hinanden i 1980. Den er fuld af minder. Ikke meget er ændret, bortset fra en ny seng, en ny sofa, et nyt spisebord og stole købt i Ikea nogle år efter det kommunistiske styres fald. Bøgerne på reolerne og billederne på væggene er de samme.Lejligheden ligger på første etage i en tidligere portnerbolig, der overlevede tyskernes bombardement under Anden Verdenskrig.Under os er der en butik. En café i gården har opstillet stole og borde med parasoller.Det var i denne lejlighed, vi vågnede op til krigsretstilstand 13. december 1981. I porten ud til gaden stod to soldater bevæbnet med automatiske rifler. Det var ikke svært at gætte, hvad der var sket. Endnu en gang var en polsk opstand gået for vidt. Endnu en gang var den slået ned, denne gang af Polens egen hær, angiveligt for at afværge en blodig, sovjetisk invasion.' Hold op med at lyve!'Søndag 16. juli. Om eftermiddagen har en række grupper, primært Komiteen til Forsvar for Demokrati (KOD), indkaldt til demonstration på pladsen foran Sejmen.Stemningen er festlig. Der er polske flag og EU-flag. Nogle har medbragt horn af den type, der bruges ved fodboldkampe. De trutter i hornene, når de vil bifalde en taler, for at skabe en stemning af sammenhold.Et af skiltene er skrevet på polsk og russisk: »Wladimir - jeg skal nok melde tilbage, når opgaven er fuldført.Jaroslaw«. På et langt udfoldet banner står der: »Her går grænsen for anstændighed«. Jeg prøver forgæves at finde et sted, hvor jeg kan se talerne, men det er umuligt at orientere sig.Der er mellem 5000 og 10.000 demonstranter. Overvejende midaldrende og ældre polakker. Jeg synes, jeg kan genkende nogle ansigter fra 1980' erne. De fleste er velklædte og tilsyneladende veluddannede.Sejmen ligger i et velhavende forretningskvarter med brede boulevarder, dyre tøjbutikker og cafeer.Hele affæren virker fordragelig.Næppe en demonstration, partileder Kaczynski har grund til at tage særlig alvorligt.Senere hører jeg, at lederen af KOD, Krzysztof Lozinski, (kendt fra Solidaritet i 1980' erne), skal have givet en brandtale.Inden talerne er ovre, driver jeg henad en gade, hvor der er et større opbud. 50 demonstranter har omringet en journalist fra den statsejede tv-station Telewizja Polska 24. Han er en yngre fyr iklædt et ulasteligt jakkesæt med opblæst pomadehår. Folk prøver at overdøve ham, mens han taler ind i mikrofonen.De råber i kor: »Nie klam! Nie klam!« (Hold op med at lyve!) På et tidspunkt frygter jeg, at det vil udarte sig til optøjer. Der er ikke noget politi at øjne. Speakerens tre mandlige medhjælpere er muskuløse. En af dem har en mohawk-frisure. Demonstranterne bruger sarkasme som et våben og gør grin af en journalist, der tjener det herskende parti. Sådan blev der også gjort grin af journalister, der underlagde sig kommunistpartiets censur.Dagen efter hører min kone fra en ven, at en journalist, de kender fra 1970' erne, nu rapporterer om polsk kunst i statsradiofonien.Dengang var han medlem af kommunistpartiet.Nu er han medlem af Kaczynskis nationalistiske parti. Ak, hvad gør man ikke for at beholde sit job!.Fætter støtter KaczynskiSøndag aften er vi inviteret til middag hos Tomasz og hans kone Carolina. Han er den yngste søn af min kones fætter Jarek. Begge er jurauddannede. Carolina er assistent på universitetets juridiske fakultet, og Tomasz driver et lille softwarefirma med sine to brødre.Lejligheden bærer præg af, at parret lige er flyttet ind. De er begge lige over 30 år og har gennem flere år ledt efter et sted at bo sammen. Huslejen er høj i Warszawa og udbuddet knapt.Fætter Jarek spørger mig straks, hvad jeg synes om præsident Trumps tale til det polske folk. Jeg fortæller ham, at den sender et forkert signal til polakkerne - nemlig, at Polen og USA sammen kæmper for den vestlige civilisations overlevelse. Jeg mener ikke, tilstedeværelsen af muslimske indvandrere i Europa og USA undergraver de demokratiske institutioner. Det er især en latterlig påstand i Polen, hvor der næsten ingen muslimer bor.Jarek, 62, virker forbløffet og ved ikke, hvad han skal sige. Han spørger, hvem jeg planlægger at interviewe. Jeg nævner to navne.Han kender dem. »De er langt ude på venstrefløjen,« lyder hans misbilligende kommentar.Under middagen kommer det frem, at Jarek, hans kone Ulla og deres søn Tomasz er tilhængere af Kaczynski og PiS. Sidst på aftenen spørger Jarek min datter Zofia, om hun læser polsk historie i sin amerikanske skole.»Næ, vi lærer amerikansk historie,« svarer hun.Han indprenter hende: »Det er vigtigt at lære om din mors lands historie. Du bør eksempelvis vide, at det var vores konge, Jan III Sobieski, der slog de muslimske horder tilbage ved Wiens porte i 1683.« Det er nu noget af en historisk tilsnigelse. Krigene i 1600-tallet mellem det polsk-litauiske rige og Det Osmanniske Rige handlede ikke om trosomvendelse; de var typisk erobringskrige.Jarek foreslår, at vi mødes på et senere tidspunkt. »Du er blevet manipuleret af oppositionen,« siger han: »Jeg kan forklare dig nogle ting.« Det tilbud tager jeg gerne imod.Donald Tusks fejltrinTirsdag 18. juli Jeg har en aftale med Slawomir Sierakowski, grundlægger af et venstreorienteret netværk kaldet Krytyka Polityczna.Gruppen udgiver et magasin og bøger og arrangerer debatter.Klubber af samme navn findes i flere byer i Polen, selv i Kijev og Rusland.Slawomir er en interessant skikkelse i Polens intellektuelle og politiske landskab. Han var kun 23 år, da han tog initiativ til Krytyka Polityczna i 2002. Han er af mange blevet spået en lovende politisk karriere; Polens legendariske venstreintellektuelle Adam Michnik skulle anse ham for at være en nær allieret og mulig arvtager.Jeg mødte Slawomir for første gang for tre år siden på Harvard.Han var til middag hos os. Siden har vi bevaret kontakten. Nu er jeg i Polen og vil gerne høre hans udlægning af situationen.Krytyka Polityczna har til huse på anden sal i en bygning på Foksal-gaden. Slawomir viser mig stolt rundt på kontorerne, hvor alle medarbejdere er under 30 år og hilser pænt på.Over frokost på en lille restaurant udenfor på Ordynacka-gaden spørger jeg ham, hvordan PiS kunne vinde præsident-og parlamentsvalgene i 2015, når Polens økonomi under Donald Tusks regering fra 2007 havde haft de højeste vækstrater og private investeringer i EU.Den samlede vækst fra 2008 til 2014 var 25 pct. Ledigheden faldt fra 15 pct. til 8 pct. af arbejdsstyrken.Budgetunderskuddet faldt fra 8 pct. til 3 pct. af BNP. I perioden modtog Polen 100 mia. euro i subsidier fra EU - unionens største bistandsmodtager.Sierakowski giver flere forklaringer.»Problemet var, at jævne polakker hørte om alle de nye infrastrukturprojekter og om væksten, men de kunne ikke rigtig mærke det på deres egen lomme,« siger han.Gennemsnitslønnen i Polen er 900 euro om måneden, men i virkeligheden ligger den på 700 euro for langt størsteparten af befolkningen.Det er nok at tjekke priserne i et supermarked eller et varehus for at forstå, at den indkomst ikke rækker langt for en familie på fire.Sierakowski fortæller, at under Tusks ledelse steg alle polakkers levestandard, men der var nogle, der blev virkeligt rige, mens andre føler, deres drøm om et bedre liv ikke blev virkeliggjort.Tusk-regeringens beslutning om at hæve pensionsalderen til 67 år (fra 60 for kvinder og 65 for mænd) viste sig desuden at være yderst upopulær. Mange polakker mener, at Polens stærke økonomi retfærdiggør videreførelsen af en generøs pensionsordning fra kommunisttiden.Upopulært var det også at sænke skolealderen fra 7 til 6 år. Mange forældre ville gerne beholde børnene hjemme i længere tid.Donald Tusk eliminerede endvidere alle rivaler, så da han i 2014 blev udnævnt til formand for Det Europæiske Råd, var der ingen efterfølger med samme karisma og politiske kompetencer til at træde i hans sted som statsminister og formand for det liberalt-konservative parti Borgerplatformen, fortæller Sierakowski.Og så er antipatien mod flygtninge og især muslimer selvfølgelig typisk for tidsånden. I en berømt tale i valgkampen advarede Kaczynski polakkerne mod at tage imod flygtninge fra Mellemøsten, fordi »de kan medbringe infektionssygdomme og parasitter«. »Det kan have været et vindende argument i valgkampen,« vurderer Sierakowski.Han citerer to nylige meningsmålinger offentliggjort i magasinet Polityka. I den ene bedyrer 56 procent af de udspurgte polakker, at de hellere vil miste subsidier end at acceptere EU's flygtningekvote.Men det er ikke det mest chokerende tal. På spørgsmålet om, hvad de foretrækker - flygtninge eller blive i EU - svarer 51 procent, at de hellere ser, at Polen melder sig ud af EU. Halvdelen af polakkerne! Selv Sierakowski virker chokeret, da han fortæller mig om meningsmålingerne. Han ryster på hovedet. Jeg har selv svært ved at se, hvordan det nogensinde skal lykkes for Bruxelles at banke Kaczynski og hans parti på plads, når halvdelen foretrækker et Polen kun for polakker fremfor medlemskab af EU.mabu@information.dUnder middagen kommer det frem, at Jarek, hans kone Ulla og deres søn Tomasz er tilhængere af Kaczynski og PiS.Fakta: SERIE Juliopstanden i PolenI juli lykkedes det for første gang i moderne polsk historie en folkelig bevægelse at slå den autoritære bølge i Østeuropa tilbage. Titusinder af polakker gik på gaden i protest mod den højrenationalistiske regerings forsøg på at underlægge sig domstolene. Informations Polen-korrespondent fra 1980-81, Martin Burcharth, fulgte det folkelige oprør i de intense julidage og nedskrev sine indtryk fra personlige samtaler og interview. Efter massive demonstrationer gav landets præsident efter og nedlagde veto mod retsreformen. I denne uge fremlagde han et revideret forslag. Men kampen for demokrati og magtens tredeling i Polen vil fortsætte i måneder og måske år endnu  og kan blive en retningspil for udviklingen i resten af Østeuropa.Dette er anden artikel ud af fire. Den første blev bragt 27.september.
Juliopstanden i Polen Den første gadedemonstration foran parlamentet samler kun 10.000 mennesker, men snart tager modstanden mod den autoritære udvikling i Polen fart. Vores tidligere korrespondent i Warszawa er på ferie i hovedstaden i juli, da en folkelig opstand mod det højrenationalistiske styre pludselig bryder ud. I andet afsnit beskriver han i dagbogsform sine indtryk fra gaden, familiesammenkomster og interviews.
Det her er annekset til den gamle skole, som har været både medborgerhus og gymnastiksal. Nogle af de kritiske røster kalder det for den gamle gymnastiksal i stedet for Alice, men her er virkelig sket meget«. Alexander Nitze lister sig gennem håndværkernes rod af ledninger, rockwool, stiger og værktøj i den aflange murstensbygning bag VerdensKultur-Centret på Nørre Allé 7. Til daglig er Alexander Nitze konstitueret leder for Københavns nye spillested Alice. Da vi mødes en uges tid inden åbningen, er Alice stadig en byggeplads, men fra i går er ' gymnastiksalen' the place to go, hvis man vil danse og lytte til eksperimenterende samtidsmusik fra både ind-og udland.Alice er en fusion af de to forhenværende spillesteder Global Copenhagen og Jazzhouse, som har haft et administrativt samarbejde under fælles ledelse siden udgangen af 2014. Jazzhouse har haft adresse i Niels Hemmingsens Gade siden 1991, men opsagde lejekontrakten sidste sommer på grund af den høje husleje.Den sidste koncert fandt sted i november, og flytningen af Jazzhouse til VerdensKulturCentret har skabt furore i dele af det københavnske jazzmiljø, som har kritiseret Jazzhouse for at svigte jazzen.Men her står vi altså i den gamle gymnastiksal og beundrer de mørklilla vægge, som hørmer surt af spritny maling.Fra 1. februar udgør de officielt rammerne for Jazzhouses nye hjem, som plus Global er lig med Alice.»Global har lejet sig herind i de 11 år, det har eksisteret, så vi har ikke kunnet give stedet det løft, som vi synes, der skulle til. Men det er kun en ansigtsløftning, for det er det, vi har haft råd og tid til siden Globals sidste koncert i december.Vi har malet og fået mere lys i salen, og så har vi løftet loftet over scenen og ryddet skabe og eltavler væk, så scenen bliver større og mere funktionel«, fortæller Alexander Nitze og forsvinder ud i køkkenet bag baren.Her skal de to vægge ud mod gangen og garderoben med tiden rives ned, så køkkenet i stedet bliver en foyer, hvor publikum kan hygge sig før og efter koncerterne og overvære små talks med artisterne.Helt pist borte er minderne fra Jazzhouse i øvrigt ikke. Klubbens gamle vægtæpper og lysekroner kommer til at pynte på Alice, men det er ikke et forsøg på at tækkes de kritiske røster, understreger Nitze.»Man kan godt have en idé om, at jazz hører til på en dyr luksusklub i New York, men det er bare ikke der, folket flest går til jazzkoncerter. I mit hoved er lokalerne her langt federe end dem i Niels Hemmingsens Gade, fordi de intime rammer passer til Alices små skæve koncerter«, siger han og tilføjer.»Jeg ved godt, at man i nogle miljøer ikke aner, hvad Global er, og har haft en idé om, at Jazzhouse er noget ophøjet, hvilket det også er på sin vis, men det er Global også. Artister har spillet her for langt mindre, end de plejer, fordi det er fedt for dem at kunne skrive på cv'et, så jeg tror, det er vigtigt at tænke på Global og Jazzhouse som et meget ligeværdigt møde«.To stole er nu en sofaUde i den gamle skolegård kommer Alices to musikbookere, Andreas Korsgaard Rasmussen og Peter Hvalkof, luntende.»Andreas er fra Jazzhouse, Peter er Global-manden, og sammen er de Alice«, præsenterer Nitze os, før vi går ind i hovedhuset for at høre om trioens nye fælles sted. Vi finder noget, der minder om et klasselokale på husets øverste etage.Peter Hvalkof er mangeårig booker for Roskilde Festival og Global, mens arkitekten og grafikeren Andreas Korsgaard Rasmussen har været booker for Jazzhouse siden 2014. Han begynder: »I første omgang bliver musikprofilen på Alice Jazzhouse plus Global. Vi er et regionalt spillested, så vi skal stadig lave de samme antal koncerter med de samme forpligtelser som før. Jazzhouses officielle profil og forpligtelse er at fokusere på eksperimenterende samtidsmusik, så vi skal være åbne over for, hvad der sker ude i verden, og præsentere musik, som enten er for svær, ny, ukendt eller stædig til, at det kan indgå i større kommercielle sammenhænge«.Hvalkof: »Global har været på alle kontinenter og i alle tidsaldre og både i fusionerne, det dansable, det traditionelle og i lyttehjørnet, så vores intention er at fortsætte med det«. Så der kommer ikke noget nyt ud af samarbejdet, ud over at I sidder under samme tag? Rasmussen: »Der er det nye i det, at Alice kommer til at lave langt flere koncerter andre steder end på vores eget venue.Man kan eksempelvis opleve strubesang fra Mongoliet og Tyshawn Sorey Trio i Brorsons Kirke. I det hele taget arbejder vi på at udbrede og udvikle de områder, som vi føler, vi bør dække på tværs af hele landet og internationalt«. Hvalkof: »Hvis vi skal kigge på genrerne, så er der jo altid en mulighed for, at noget glider ned mellem to stole, men nu er vi blevet en sofa, og derfor kan vi favne nye ting. Der findes musik i Afrika, Mellemøsten, Latinamerika og Asien, som var lige eksperimenterende nok til, at jeg kunne præsentere det på Global, men fordi den eksperimenterende samtidsmusik nu er en del af spillestedets profil, skal vi naturligvis lave det«.Masser af jazzRisikerer man ikke, at fusionen af Jazzhouse og Global kommer til at gå ud over den københavnske jazzscene? Rasmussen: »Vi er jo mange af de samme mennesker, som har været på Jazzhouse de senere år, og vi har altid insisteret på, at kritikken af, at der ikke var noget jazz på Jazzhouse, er forkert. Man må også bare konstatere, at vi er et regionalt spillested, og det er ikke nogen hemmelighed, hvad det koster at leje sådan et sted«. Hvalkof: »Vi har ansøgt om de penge, vi opererer for, og i den ansøgning har begge spillesteder beskrevet den musikalske profil for de næste fire år, hvilket Københavns Kommune og Statens Kunstråd har accepteret.Rigtig mange jazzmusikere har heldigvis indset, at man skal skyde skylden på politikerne, som har taget nogle midler væk fra det, som nogle mener er ' på tirsdag'-jazz«. At musikprofilen er blevet blåstemplet, ændrer jo ikke på, at visse mener, den ikke er god nok i en by, hvor jazzen i forvejen er mindre synlig? Rasmussen: »Det er ikke rigtigt, at jazzen ikke får plads, for der bliver givet mange flere penge til jazzklubber end til andre subgenrer. Det er klart, at jazzen ikke har det samme kommercielle potentiale som før, men der er et virkelig velfungerende og stærkt miljø af jazzmusikere i København, som jeg medgiver måske laver tingene mere på DIY-måden (do it yourself, red.), end Jazzhouse har gjort. Jazzhouse havde nogle flotte lokaler med en lang historie, men det var en forkert måde at bruge vores støttekroner på, som ikke kommer noget miljø til gode«. Men Jazzhouse har jo været en af de største spillere på den københavnske jazzscene, så taber man ikke noget rent musikalsk ved at rykke ind på et kombineret spillested? Rasmussen: »Det synes jeg på ingen måde. Det kunstneriske ambitionsniveau har altid været ekstremt højt på både Global og Jazzhouse, og det er det måske i endnu højere grad nu, fordi det for alvor føles, som om vi kan gøre, hvad vi vil med det her sted. Nogle finder det problematisk, at der er noget, som ikke bliver spillet her, men det er nu engang sådan, det er«. Nitze: »Hvis man kigger på vores program til Vinterjazz-festivalen, vil man se, at der er enormt meget jazz, så det er jo en diskussion om, hvad der er rigtig jazz, for jazzen er ikke pillet ud, vi spiller bare en anden type jazz, som nogle ikke synes om«. Hvalkof: »Mange forbinder verdensmusik med langt hår og hønsestrik, men indenunder gemmer der sig så meget andet, og det gør der også, når man kommer over i kassen med jazz, så det er meget svært at definere musik«.Der sker meget på NørrebroKan det ikke blive sværere at tiltrække store navne et sted som her? Nitze: »Vi har selvfølgelig et begrænset antal billetter, men i Niels Hemmingsens Gade var grænsen på 350 mennesker, og her er den på 250, så det er 100 mennesker, vi taler om. Hvis vi virkelig gerne vil præsentere en artist, som skal kunne sælge 500 billetter, gør vi det jo bare et andet sted i byen«. Rasmussen: »De fleste af dem, jeg har booket til foråret, kan sagtens forstå programlægningen og motivationen for at flytte. På mange måder er Niels Hemmingsens Gade ikke den ideelle placering længere, for Indre By er bare noget andet end for 20 år siden. Jeg kan godt forstå, at det er tragisk, at mange af de sidste kulturhøjborge forsvinder derindefra, men det er en helt almindelig udvikling i alverdens storbyer, at stederne ikke kan løbe rundt, fordi det er for dyrt«. Hvorfor er Nørrebro et godt sted? Rasmussen: »Fordi der i forvejen sker ekstremt meget på Nørrebro. Der er mange små spillesteder, arrangører, pladebutikker og lokale og etniske miljøer, som også kommer her i huset, og som vi i langt højere grad kan interagere med nu. Skt. Hans Torv er jo ikke ligefrem en perifer beliggenhed, selv om det er på den anden side af Søerne«. Hvad vil I sige til dem, som er skeptiske over for Alice? Rasmussen: »Kig på musikprogrammet, og hvis der er ting, som I ikke kender, så undersøg det, og giv det en chance, for det er et sindssygt godt program, i al beskedenhed«. Hvalkof: »Jeg er slet ikke bekymret, for jeg er helt sikker på, at det publikum, som kender adressen, vil opdage, at der ikke er noget, der er forsvundet. Tværtimod er der kommet nogle andre ting til, som de måske ikke havde øre og øje for tidligere, så vi glæder os til at se dem«. Alice åbnede i går med koncert med The Heliocentrics.ibyen@pol.dk Jazzen er ikke pillet ud, vi spiller bare en anden type jazz, som nogle ikke synes om Alexander Nitze, konstitueret leder af Alice.Fakta: Voxpop: Hvad tænker jazzfolket om Alice?Saxofonist og komponist Lotte Anker: »Jeg er meget nysgerrig og spændt på at se indretningen og selvfølgelig også, hvordan akustikken er, for det er fuldstændig afgørende. Jeg har kendt Jazzhouse siden starten og var også til en af de sidste koncerter i november, så selvfølgelig er der et lille hjørne af sorg hos mig.Men jeg kan ikke sige andet, end at jeg håber, det bliver godt. Alice er jo ikke lige så stort som Jazzhouse, men når stedet er mindre og omkostningerne færre, giver det forhåbentlig også en masse kunstnerisk frihed i programlægningen, fordi de kan tage nogle chancer, som de ikke turde tage på Jazzhouse. Jeg kan sagtens forstå, at nogle synes, det er trist, at en jazzkoncertsal forsvinder fra indre by, men indtil videre forholder jeg mig positiv og åben«. Tenorsaxofonist Fredrik Lundin: »Nu taler du med en af dem, som har været lidt ked af at miste Jazzhouse, som det var engang, hvor der genremæssigt var plads til temmelig meget, så på den måde har jeg et lidt specielt forhold til Alice. Ud fra programmet kan jeg se, at det bliver superfedt og varieret derude, og tanken om at slå et verdensmusiksted og et improviserende musiksted sammen er interessant. Jeg er spændt på at se, hvordan de håndterer det, og glæder mig bare til at komme og høre noget musik, og jeg har muligvis også selv nogle projekter, som passer ind i profilen. Samtidig står vi jo stadigvæk og mangler en aftager til den scene, som Jazzhouse var for cirka 10 år siden, men sket er sket.Lige nu tænker jeg bare, at det kunne være fint, hvis vi havde mulighed for at skabe et nyt regionalt spillested til den bredere jazz med et ordentligt udstyr, en ordentlig scene og plads til mange mennesker«. Leder af Jazz Danmark Eva Frost: »Vi synes, det er superpositivt, at der kommer et spillested, som viser en god udvikling af genrerne, for kunsten udvikler sig jo hele tiden. En anden positiv ting er, at Alice kigger på udviklingen af spillestedet som form, for de vil forsøge at få nogle af deres koncerter ud på alternative steder i byen, og det er jo også en måde at drive publikumsudvikling på. Man kommer ud og blander sig i, hvad der foregår andre steder, og præsenterer genrerne i byen. Vi tror ikke, det kommer til at betyde, at jazzen får mindre opmærksomhed. Det betyder bare, at spillestederne følger med i, hvad der allerede foregår i kunsten, for vi ser rigtig mange jazzartister, der spiller på tværs af alle mulige genrer, ligesom vi også samarbejder genreorganisationerne imellem. Vi tror, der kommer meget mere jazz ud af fusionen, fordi man sparer en hel del ved at samle det hele under et forholdsvis billigere tag. Jazzen har aldrig været en lukket kunstform, men en international kunstform, der i den grad er forgrenet i forskellige genrer«. Saxofonist, klarinettist, solist, komponist og en del af Girls In Airports, Lars Greve: »Jeg har været meget begejstret for bookingen på Jazzhouse de senere år, og indtil videre vidner bookingerne på Alice om, at de har tænkt sig at videreføre de ekstremt stærke internationale bookinger. Jazzhouse var et sted, hvor jeg kunne gå hen og blive overrasket, selv om jeg er rimelig opdateret. Jeg synes, at Andreas (Korsgaard Rasmussen, red.) har formået at inspirere den danske scene ved at byde ind med nye navne og tiltrække nye publikummer, og jeg håber, at Alice også formår at favne og give god plads til danske acts. Det ligger i jazzens natur at være eksperimenterende og udtrykke sig i sin samtid, så jeg synes overhovedet ikke, at jazzen bliver ladt i stikken.Det er selvfølgelig ærgerligt, at der ikke er midler til, at man kan fortsætte med at have et Jazzhouse i Niels Hemmingsens Gade, for scenen havde en virkelig god lyd, og publikum droppede bare forbi, hvor Global måske er en lidt mere hemmelig adresse. Men det er min opfattelse, at musikarrangører generelt set har brugt vanvittigt mange midler på at sætte sig selv i centrum de sidste mange år, og derfor synes jeg egentlig, det er meget ansvarligt at rykke tingene sammen og fokusere på musikken. Jeg håber, at alle tør tage sig tid til at lære Alice at kende. Jeg glæder mig i hvert fald til at komme der« ibyen@pol.dk
Goddag til Alice på indre Nørrebro. I går åbnede Københavns nye spillested for eksperimenterende samtidsmusik Alice, som er en fusion mellem Global og Jazzhouse. Stedet er allerede blevet kritiseret for at svigte jazzen. Kig på musikprogrammet, og giv det en chance, opfordrer Alices bookere.
16 meter høje reoler, der huser vanvittige 264.000 plastickasser, der alle indeholder arkivalier. Det er det syn, der rammer, når Per Reichgrüber åbner ' portene' ind til Rigsarkivets hellige hal. Eller faktisk blot én af de hellige haller.Per Reichgrüber er Rigsarkivets sikkerhedskoordinator.Et job han har haft siden 2012. Han er ikke arkivar, men alligevel har han en stor passion for de stregmærkede papkasser, der indeholder gamle, gullige sedler, der fortæller os så meget om de generationer, der har været før os.SIDEN 1995 HAR Per nemlig selv været yderst optaget af sin egen slægts historie. Et brev fra en fjern slægtning vækkede nysgerrigheden i ham.- Jeg fik et brev fra USA. Det var en dame, som skrev til mig, at hun var efterkommer af en Reichgrüber. Så havde hun på en eller anden forunderlig vis haft kontakt med nogle i Danmark, der via en telefonbog havde fundet min adresse. Hun mente så, at der kunne være en forbindelse mellem os, nu da vi begge hed Reichgrüber, men hun vidste ikke, hvor almindeligt navnet var i Danmark, fortæller han.Navnet er som bekendt ikke særlig udbredt i Danmark. Det samt nysgerrigheden efter at lære mere om sit ophav fik Per til at gå i krig med slægtsforskning.FOR NOGLE lyder det måske ganske uoverskueligt at give sig i kast med - især uden internettets hjælp.- Jeg startede bagvendt med at finde ud af, hvor mange med navnet Reichgrüber der var døde i København. Det foregik inde på rådhuset, hvor de har nogle begravelsesprotokoller. Der tog jeg målrettet fat og startede med år 1860, og så gik jeg derudad i de her navneregistre for at finde ud af det, og efterhånden fik jeg en pæn liste og skulle finde ud af, hvor de hørte til i mit stamtræ.Det var, før internettet rigtig kom i gang, så det var hårdt benarbejde, men gennem fem-seks år lykkedes det mig at få placeret så meget af det, at jeg fik et overblik. Så kunne jeg finde frem til, hvor navnet stammede fra oprindelig.DA PER BEGYNDTE at arbejde for Rigsarkivet, var han allerede så langt i sin kortlægning af sin slægt, at han næsten ikke havde brug for arkivet.Ikke overraskende skulle han se mod Østrig for at finde ophavet til sin slægt. Her tog han kontakt til østrigske fagfolk, som satte ham i forbindelse med en professor, der mod betaling dykkede ned i Pers slægt.- Det viser sig, at der lå en landsby nede i Østrig, der hed Reichsgrub. Den første, der rejser fra den her landsby for at tage til Wien, hedder Michael og er født i 1661. Navnetraditionen dernede var, at man tog navn efter der, hvor man kom fra, eller sin beskæftigelse, så han kunne vælge at kalde sig Reichgruber eller Von Reichgruber, fortæller Per.HERFRA SKULLE DER gå en hel del år, før den første Reichgruber blev sporet til Danmark.Det var Josef, der som lejesoldat var udstationeret på kasernen i Odense i 1808 i forbindelse med Napoleonskrigene. Han mødte den 20-årige Karen Dorthe Pedersen, og de fik flere børn. Den lille familie slog sig ned i et hus blot 200 meter fra H. C. Andersens barndomshjem. Josef havde flere forskellige stillinger ved Klædefabrikant Hjorts Klædefabrik, indtil han døde 75 år gammel i 1849.Det var også i Danmark, at navnet gik fra Reichgruber til Reichgrüber.- På et tidspunkt skal u'er have en streg over sig for at adskille sig fra et n i dansk retskrivning, Da man så går væk fra de her streger over u'et, så vil kirkebogsføreren ikke fjerne det, og de omdøber det så til en omlyd. Så det er faktisk en præsts skyld, at vores navn er Reichgrüber i dag og ikke Reichgruber.EFTERHÅNDEN som Per fik kortlagt sit stamtræ, kunne han gå ud ad nogle sidespor. Han tog fat i næsten alt, der hed navnekartoteker. Det var fængselsregistraturer, politirapporter, formynderskab, skilsmisser. Alt, hvad der var tilgængeligt.- Mange slægtsforskere gør meget ud af at kunne dokumentere, hvor langt tilbage og hvor deres familie stammer fra. Der har jeg været mere interesseret i de her sidehistorier, for jeg synes, at det gør personen mere levende for mig.- Jeg prøver på at klarlægge så meget, at jeg til sidst kan sige, at jeg ved så meget om den her person, at min nysgerrighed er stillet.Det har ført Per til steder som Tyskland og USA, hvor han har talt med efterkommere til Reichgrübere, mens hans grundighed har gjort det muligt for ham at stykke flere af sine forfædres livshistorier sammen.TO AF FØRNÆVNTE Josefs børn hed Georg Albert Holger og Peter Edvard. Begge deltog i Treårskrigen fra 1848-51.- Det er lige i den periode, hvor man indfører værnepligten, så de bliver tvunget ind i den her krig, fortæller Per.Den ældste bror, Georg, var indkaldt til 3.forstærkningsbataljon, hvor han deltog i udfaldet fra Fredericia og slaget ved Isted, der er det største slag i danmarkshistorien.Georg overlevede begge slag og blev 1.april 1851 sendt hjem. Tre år senere rykkede han med familien til København, hvor han fik et job som omnibuskonduktør. Sammen med familien boede han over hestestalden på Amagertorv 12 - der, hvor Illums Bolighus i dag holder til. Det gjorde han, indtil han en dag kom hjem fra arbejde, åbnede døren til sit hjem og faldt død om - blot 40 år gammel.Årsagen: lungebetændelse.- Er det ikke grotesk? Han overlever to kæmpe slag, og så dør han af noget så banalt som lungebetændelse, lyder det fra en hovedrystende Per.PETER VAR indkaldt til 3. reservejægerkorps, hvor han var med til fremrykningen mod byen Ullerup. Her blev han skudt i skulderen og bragt til lazarettet, hvor han 10. april 1849 døde af forblødning. Samme dag blev han begravet på Sattrup Kirkegård.Her står der i dag en obelisk på gravstedet til minde om de faldne. På bagsiden står navnene på de 27 faldne med Peder Edvard Reichgrüber blandt dem.Han blev indstillet til tapperhedsmedaljen, men selv om medaljerne blev fremstillet og slået, blev de aldrig uddelt.- Jeg ved så meget om de to på grund af forfatteren Vaupell, der skrev øjenvidneberetninger fra krigen. Der er jeg så heldig, at lige præcis Georg og Peters to enheder bliver meget nøje beskrevet, og fordi jeg kan kigge på deres tjenestepapirer, så kan jeg se, hvornår de har orlov, og hvornår de har tjeneste. I de her soldaterpapirer står der også en del om, hvordan de har opført sig i tjenesten, og de er begge to nogle gode fyre.TO AF GEORGS sønner emigrerede til USA.For den ene, Edvard Frederik Ferdinand, var det dog på en ualmindelig kraftig opfordring fra den danske stat.I 1861 blev han ansat som spillemand ved 13. bataljon, men efter et års tid røg han ud af militæret for i stedet at tage ophold i fængslet Vridsløselille. Bedrageri, tyveri og usømmelig påklædning - hans bukser var ikke strøget - var nogle af hans synder.I 1864 blev han løsladt, men fælden klappede igen, da han stjal en pung. Straffen var hård: fire års forbedringhus. 23. september 1866 blev han dog benådet, men på to betingelser.Han skal med en enkeltbillet til USA, og han skal giftes før afrejse.- Edvard bliver benådet imod, at han tager det her tilbud. Han bliver gift med Emma i hendes forældres lejlighed.- Hun er et fruentimmer, og dengang var et fruentimmer en knap så pæn pige, som Diakonissestiftelsen havde taget sig af for at gøre hende til et bedre menneske.- Efter brylluppet bliver han sendt tilbage til Nytorv Arresthus, før han næste dag bliver kørt ned til Larsens Plads og bliver smidt på dampskibet til Kiel sammen med sin nye kone. Med sig får de 7,5 dollars til at starte et nyt liv, fortæller Per.DA DET NYGIFTE par ankom til USA, blev de engagerede i Frelsens Hær, og i dag er femte generation af familien stadig aktive i bevægelsen.Per Reichgrüber har besøgt Edvards efterkommere i USA, men det er en noget anden oprindelseshistorie, som Edvards familie indtil 2002 er blevet fortalt.Her lød historien, at Edvard var dirigent i Det Kongelige Danske Symfoniorkester. Da han og Emma på bryllupsrejsen var på turné med symfoniorkestret i Amerika, blev de så glade for byen Chicago, at de besluttede sig for at blive.- Jeg kan love dig for, at de her stakkels mennesker, jeg var ovre at besøge, Frelsens Hærs troende soldater, de blev så skuffede over, at han var en gemen tyveknægt gift med en prostitueret inde fra indre by, der var blevet smidt ud af Danmark, forklarer en grinende Per.Efter Edvards død i 1890 ændrer familien navnet til Richgruber.I USA FIK Edvard også selskab af sin bror, Vigo, der senere blev til William. William bliver gift med norskfødte Mathilda Andrine Sorensen, og sammen får de syv børn. De dør begge 72 år gamle, da de bliver påkørt af en lastbil, der ryger op på fortovet.Hvor Edvards gren af familien er engageret i Frelsens Hær, har Williams gren stolte militære traditioner. Blandt andet barnebarnet Verdeen Williams, der overlevede angrebet på Pearl Habour.TO AF DE DRENGE, der ikke har haft mest held i Reichgrüber-klanen, er Einer Osvald og Ole Fritz.- Faderen er alkoholiker og billedskærer, men dør i en tidlig alder. Han og konen får fire børn.To drenge og to piger. Den ene pige dør af hjernehindebetændelse et år gammel, mens den anden pige ikke fejler noget. Med de to drenge har moderen epileptiske anfald under graviditeten, der gør, at den ene bliver født døvstum. Det er Ole, der bliver indlagt på Ebberødgård. Han bliver regnet som åndssvag og dør i en tidlig alder.Så er der min gode ven Einer. Han er også født åndssvag. Han falder ud af vinduet fra første sal, men kommer ikke synderlig til skade.Moderen og datteren tog sig af ham i de første år, men da faderen døde af druk, orkede de ikke mere, så de fik ham indlagt på Bakkehuset - en ' Helbredelsesanstalt for idiotiske børn'.Bakkehuset var for sin tid et moderne sted, hvor forstanderen satte sig for at undersøge, hvad de her børn egentlig kunne finde ud af. Da Einer blev indlagt, havde han ikke noget sprog.Han kunne kun sige vokaler, han kunne ikke selv tage tøjet af og på, han var urenlig, men dog fredsommelig.ANSTALTEN FANDT dog hurtigt ud af, at Einer interesserede sig for at væve og rulle garn.- Jeg har fået en komplet udviklingshistorie, fordi Bakkehuset skrev dagbøger og udviklingsrapporter, så alt, jeg ved om Einer, det har jeg dokumentation for, forklarer Per.Vævningen blev beskrevet som en beroligende indflydelse på hans moralske svagheder. Hans mor gav også udtryk for, at Einer gik lidt frem i ' fattevne'. Livet ville dog ikke Einer det godt, og i 1913 døde han som 21-årig af blodmangel.- I hans sygejournaler står der, at han lider af blodpis. Det gør han i et halvt år, så han til sidst får blodmangel, og lægevidenskaben er ikke så fremskreden, at der kan gøres noget. I dag ville han være overlevet, ingen tvivl om det.PER ANERKENDER, at hans slægtsforskning er blevet gjort lettere på grund af hans efternavn.Det har også hjulpet, at der har været så mange interessante historier i hans slægt.- Min kones familie er røvkedelig. De stammer fra Langeland, og de blevet født, konfirmeret, gik på arbejde, og så er de døde. Det er bondefamilier. De har aldrig været i kontakt med det offentlige, så der er ikke nogen historie på dem.Tilfældigheder kalder Per mange af de ting, som han har fundet frem til gennem årenes løb.- Hvis jeg var troende, ville jeg tro, at der var en gud, der viste mig på vej, for hold op, hvor har jeg været heldig.DER ER DOG også stor tålmodighed og systematisering bag de mange navne, der er blevet sat ansigt på. Og det er ikke altid, at der er noget at glæde sig over, når man sidder med hovedet nede i gamle arkivalier.- Lige så heldig jeg har været, lige så meget tid har jeg været på arkivet. Så har jeg brugt en hel dag og ikke fået en skid med mig hjem, hvor jeg til sidst tænker, at nu gider jeg ikke mere, for jeg har brugt fem-seks timer, og der er ikke noget, jeg kan bruge. Nu er det slut. Men alligevel bliver jeg tiltrukket af det, og den dag, hvor du alligevel får en ny oplysning, så tænker du ' Yes, så faldt der nogle brikker på plads i puslespillet'.Jeg fik et brev fra USA. Det var en dame, som skrev til mig, at hun var efterkommer af en Reichgrüber. Så havde hun på en eller anden forunderlig vis haft kontakt med nogle i Danmark, der via en telefonbog havde fundet min adresse Det viser sig, at der lå en landsby nede i Østrig, der hed Reichsgrub. Den første, der rejser fra den her landsby for at tage til Wien, hedder Michael og er født i 1661 Sammen med familien boede han over hestestalden på Amagertorv 12 - der hvor Illums Bolighus i dag holder til. Det gjorde han, indtil han en dag kom hjem fra arbejde, åbnede døren til sit hjem og faldt død om - blot 40 år gammel I 1861 blev han ansat som spillemand ved 13. bataljon, men efter et års tid røg han ud af militæret for i stedet at tage ophold i fængslet Vridsløselille. Bedrageri, tyveri og usømmelig påklædning - hans bukser var ikke strøget - var nogle af hans synder Jeg kan love dig for, at de her stakkels mennesker jeg var ovre at besøge, Frelsens Hærs troende soldater, de blev så skuffede over, at han var en gemen tyveknægt gift med en prostitueret inde fra indre by, der var blevet smidt ud af Danmark.Fakta: Find din egen slægt Er du blevet nysgerrig på, hvor du stammer fra, kan du forske i dine egne anerMåske har du en lige så spændende familiehistorie som Per Reichgrüber. Måske kan du finde nye, levende slægtninge eller lære nyt om dig selv. Slægtsforskning er spændende og kan give sjov, ny viden.Men hvordan kommer man i gang med at grave i egne aner? Du kan starte med at lede i diverse arkivalier.Her kan du finde de oplysninger, myndighederne har registreret, når dine forfædre af forskellige årsager har været i kontakt med myndighederne. Det kan være i forbindelse med dåb, konfirmation, vielse, begravelse, skilsmisse, adoption, køb af ejendom, retssager, uddannelse, session eller andet. Arkivalierne er foretaget af forskellige myndigheder, så du skal lede flere steder for selv at samle din historie.Det er vigtigt, at du er godt forberedt.Start med at udspørge familiens ældste, og se familiens gemmer igennem. Jo flere oplysninger du har, jo bedre er dit udgangspunkt for at finde dem i arkivalierne.Du kan også tage kurser i slægtsforskning eller at læse en bog om emnet. Der er udgivet adskillige glimrende håndbøger, der henvender sig til nybegyndere udi slægtsforskningens svære, men spændende kunst.Led især efter disse oplysninger om dine forfædre: Navn Fødselsår Fødselssogn Dødsår Sogn, vedkommende døde i.Det allervigtigste er det fulde navn, et omtrentligt årstal og kirkesognet. Fødsler og dødsfald blev registreret kronologisk i de enkelte sognes kirkebøger, og det er først med cpr-registrets indførelse i 1968, vi får et fælles nationalt register med oplysning om enkeltpersoners fødesteder.Nye slægtsforskere begynder typisk med at finde de mest grundlæggende oplysninger om personer i slægten: navn, fødselsdag og -sted, dødsdag og -sted, ægtefælle og forældre. Disse oplysninger kan du oftest finde i kirkebøger og folketællinger, som findes på nettet på Arkivalieronline og Dansk Demografisk Database.På Arkivalieronline og i arkivdatabasen Daisy finder du også indscannede skifter, lægdsruller og en række andre arkivalietyper.Alligevel kan det være, at næste skridt i din slægtsforskningen vil være, at du skal besøge en af Rigsarkivets læsesale for at benytte nogle af de mange arkivalier i samlingerne, der ikke kan benyttes online.Kilde: Rigsarkivet.
Per Reichgrüber har sporet sin slægtshistorie tilbage til 1661, og igennem sin forskning har han fundet dekorerede så vel som løgnagtige slægtninge, der har bredt familien ud over flere kontinenter.
På Amager ligger en lille fodboldklub, der hedder CSC - Christiania Sports Club. Klubben gør ikke meget væsen af sig, men den har stor betydning for Andreas Bai Duelund, Emil Simonsen og Rune Rask, som tilsammen udgør Suspekt. Det er nemlig her, de hænger ud, spiser toast og generelt bare søger tilflugt fra resten af byens stress og jag, ligesom de her sponsorerer et årligt tilbagevendende drikkespil, Klub100, hvor man skal drikke en tår øl i minuttet i 100 minutter i alt.Og det giver egentlig meget god mening.For Suspekt er på mange måder lig med fest. Især når de spiller live.Gruppens koncerter både berømte og berygtede som hedonistiske amokløb i bare maver med beats, der kan mærkes helt ned i mavesækken, mens slavedrenge serverer shots til publikum, og nogle nonner smider tøjet. Senest har de fået lavet en sort Mercedes om til en fadølspult i midten af scenen. Bare fordi.Suspekt udgav deres første plade tilbage i 1999, og i februar i år udkom deres sjette af slagsen, ' 100 % Jesus'. Gruppen har spillet koncerter i hobetal rundtomkring i landet de sidste mange år. De har turneret med Grøn Koncert i mange år. De lukkede Orange Scene på Roskilde Festival i 2015.Men på fredag kan gruppen sikre sig en ny skalp af de større, når de giver koncert i Forum på Frederiksberg med plads til 10.000 stående publikummer.»Det store spillested«, som de selv kalder det. Indtil nu har Forum blot ageret mødested for Suspekt, når de har skullet indlede en ny tur. Her har de ofte stået og kigget ind på scenen og drømt om en dag at være dem, der stod på scenen og kiggede ud over menneskehavet. Nu går drømmen i opfyldelse.I skal spille i Forum på fredag. Hvad er den værste koncert, I har set i Forum?Emil Simonsen: »Det var Oasis. Ikke på grund af Forum, men på grund af Oasis.Liam (Gallagher, red.) stod der og ville skide på at spille på Forum. På et tidspunkt gik han ned fra scenen, og så skulle hans bror stå alene og spille, og så kom han tilbage igen og skulle synge ' Wonderwall', som jeg havde glædet mig til, og så stod han bare og sang falsk med vilje. Han tog pis på sin egen sang, som om det ragede ham en fjer.Jeg var så sur bagefter, jeg havde lyst til at banke ham med mine krykker (Emil var blevet opereret for en fodboldulykke, red.). Men vi har også et særligt forhold til ' Wonderwall'. Vi lukkede Wonderfestiwall på Bornholm ned med den sang«.Hvad er Forum for et sted at spille i forhold til andre spillesteder?Rune Rask: »Hver gang vi skal ud at spille, mødes vi ved Forum inden, så jeg har altid tænkt, at inden jeg dør, skal jeg prøve at spille derinde. Og det er nu«. Emil Simonsen: »Der har helt klart været et mål med altid at starte der.Man kan jo mødes alle mulige steder, men det her er det store spillested«.Glæder I jer?Andreas Bai Duelund: »Det er lige før, man glæder sig mest til, at det er overstået, så man kan sige: Yes, vi gjorde det! Fedt, mand! Der er selvfølgelig en masse betænkeligheder, men jeg ved, at vi nok skal slå det hele ihjel. Men forventningens glæde ligger og ulmer lidt. Der kan jo gå en masse ting galt«. Emil Simonsen: »Jeg kan læne mig op ad den erfaring, vi har med fra at spille på Orange Scene på Roskilde Festival (det gjorde Suspekt i 2015, red.). Det var jo også en stor koncert, hvor man var bange for, at det hele ville gå galt«. Andreas Bai Duelund: »Men vi nød det jo helt vildt på Orange, da kampen blev fløjtet i gang. Vi startede virkelig vildt med, at Emil kommer ind i en marokkansk djellaba med en cognac i hånden.Så var vi ligesom i gang«. Emil Simonsen: »Jeg skiftede tøj midt på scenen - det er vigtigt for os at lave scenen til vores sted, hvor vi kan tanke fadøl og tage tøjet af og på. At vi selv laver rammerne og føler os hjemme, især når det er sådan en stor koncert«.Har I nogensinde spillet en koncert, hvor der gik noget galt?Andreas Bai Duelund: »Det gjorde der faktisk på Orange Scene. En halv time inde i showet røg der et hovedkabel.Heldigvis var der nogle lydmænd, der ordnede det rimelig hurtigt, men det var lidt et slag i ansigtet, når man lige var begyndt på en koncert på Orange Scene«. Emil Simonsen: »Det var lidt som at score selvmål i starten af en VM-finale«.Hvis I var en bydel, hvilken bydel var I så?Andreas Bai Duelund: »Vesterbro, for der bor jeg«. Rune Rask: »Jeg er Frederiksberg. Jeg elsker Frederiksberg, fordi der er stille og roligt, når man kommer hjem fra arbejde. Faktisk overvejer jeg at flytte tilbage til Albertslund for at få endnu mere ro, men jeg kan ikke rigtig overtale Katrine (hans kæreste, red.)«. Emil Simonsen: »Ja, Rune er helt klart Frederiksberg. Jeg er Vesterbro. Jeg flyttede derfra for et år siden, men ellers har jeg boet der næsten hele mit liv. Jeg havde en lejlighed med en masse forskellige kællinger i - det gad jeg sgu ikke mere. Det var tid til ny luft. Og så er der kommet mange barnevogne, og det var måske også grunden til, at jeg flyttede. Fordi jeg ikke var så meget en del af det show. Men jeg kan mærke, når vi spiller til Distortion på Vesterbro, at jeg føler mig hjemme«.Hvor går I hen og finder inspiration til jeres musik?Andreas Bai Duelund: »Ting kommer af at opleve ting og være på farten. Men når jeg skal skrive, skal jeg have stilhed - helst nat. Man ser nogle gange i rapfilm at de sidder i bussen og skriver lyrics.Men det gør jeg altså ikke, det er for forstyrrende«. Emil Simonsen: »Jeg går mange ture på Amager Strand. Ikke for at skrive sange, men for at cleare mit hoved. Jeg går ud ad Fælleden og ned langs Sydhavnen.Sydhavnen er fed, der er en speciel vibe, som ikke er andre steder. Der kan du få lidt af det almindelige liv, som er i resten af Danmark. Det liv er der ikke rigtig på for eksempel Vesterbro, som er forbeholdt dem, der har det rigtige tøj. Det er en afspejling af et bredere samfund, og det er rart at være i«.Hvor går I hen, hvis I skal fejre noget?Andreas Bai Duelund: »Vi plejer at gå ud at spise«. Emil Simonsen: »Vi fejrede vores pladerelease inde på Köd (restaurant i Indre By, red.). Der har vi været nogle gange - der er godt«. Andreas Bai Duelund: »Forleden var vi på The Market (restaurant i Indre By, red.) for at fejre, at det var fredag. Det var virkelig lækkert. Og så endte vi på Fiskebaren i Kødbyen, hvor vi spiste østers og havde det rart«. Emil Simonsen: »Men det ender tit med noget bodegashow, for eksempel på Guldregn (værtshus på Vesterbro, red.). Vi spiller for det meste i weekenderne, så vi bruger ikke så meget tid på fest i weekenderne. Vi er vant til at være steder, hvor ' Cotton Eye Joe' hamrer derudad, inden vi skal på, og så gider man ikke ind til ham Cotton Eye Joe igen et eller andet sted inde i byen, hvor der er 20-årige tøser, der skal hive i dig og stikke patterne op i hovedet på én. Så de steder undgår vi«.Hvad er den bedste fest, I har været til på det sidste?Emil Simonsen: »Det var AV AV AV's (dansk elektronisk gruppe, red.) releasefest i Kødbyen. Det var en intimkoncert, hvor de havde lavet et helt nyt setup.De stod i en trekantform ligesom deres logo, mens alle stod på gulvet rundt om dem lidt oppe i højderne, så man kunne se ned. Og så var der gratis dåsebajere og god stemning. Sådan lidt heksekedelagtigt. Og så var Andreas helt vild til den fest«. Andreas Bai Duelund: »Ja, jeg kom også, to en halv time før vi var inviteret.Jeg var peaket, da de andre kom - der var jo fri vodkabar«.Hvad skete der den aften?Andreas Bai Duelund: »Lad os bare sige, at jeg havde en sjov aften«.Hvor går I hen, når I har tømmermænd?Andreas Bai Duelund: »På Sønder Boulevard ligger Itzi Pitzi Pizza. Der får jeg en vanvittig pizza med lam, chili og hvidløg.Ellers går jeg på Sliders (burgerrestaurant på Nørrebro, red.) Der kan man altid gå ind og få nogle gode burgere, lige meget hvilken tilstand man er i«. Rune Rask: »Jeg skal bare have kakaomælk.Og spille Star Wars på Play-Station med min søn«. Emil Simonsen: »For det meste tager jeg op i mit sommerhus om søndagen og propper en unghane i Weber-grillen.Ellers køber jeg mad på den italienske inde i Torvehallerne. De har sådan nogle små risottokugler. Hold kæft, hvor er de gode. De er lidt ligesom en italiensk falafel. Når jeg har tømmermænd elsker jeg også at tage på en lille gamingcafé, der hedder Bip Bip Bar (på Nørre- Suspekt. 7. april. Forum, Frederiksberg 8. april. Aalborghallen, Aalborg WWW forumcopenhagen.dk WWW akkc.dk bro, red.), hvor du for x antal hundred kroner kan købe fri spilletid på alle de gamle arkadespillemaskiner. Det er anbefalelsesværdigt. Der er ' Donkey Kong' og ' Last Ninja' og paintball. Alle klassikerne. Sidst vi var dernede, var der en fyr, der hedder Kim Kanonarm. Han slog fucking verdensrekorden, mens vi var der«. Andreas Bai Duelund: »Ja, han molesterede bare den der maskine, mens vi var der. Det var sådan en Commodore 64-maskine, hvor man flyver bombefly.Jeg stod selv og spillede på den i fem minutter, og så ville jeg lige prøve nogle af de andre maskiner, men da jeg kom tilbage, var den bare snuppet af ham der med det lange hår. Så stod han bare og hakkede rekorden i stykker, mens vi var der«. Emil Simonsen: »Og så ser han bare så vild ud. Jeg ville så gerne have ham med i en musikvideo, hvor det hele bare handlede om Kim Kanonarm, der spiller spil og knepper damer og kører rundt i en åben bil«.Er I blevet mere rolige i jeres festliv, efter I er blevet ældre?Emil Simonsen: »Jeg tænker, at det faktisk er blevet vildere«. Andreas Bai Duelund: »Ja, vi kører i hvert fald i den samme skinne. Hvorfor lave om på noget, der går så godt? Det er ikke så længe siden, at vi var meget fulde, og Rune insisterede på, at vi skulle i byen. Vi kom ind på en klub, hvor der var så mange mennesker, at man ikke kunne se, hvor baren var. Så jeg spurgte, om de ikke havde et sted, hvor det var lidt mere stille og roligt. Og så fik vi et rum ovenpå i en lukket afdeling, hvor det bare var os fem - vi havde to venner og min kæreste med. Det viste sig så at være et karaokerum, og så sang vi karaoke i tre timer, indtil de kom op og råbte: »Hvad laver I her, mand? Vi har haft lukket i en halv time!«. Så havde de simpelthen glemt os. Så da vi kom derned, var der bare helt øde. Total slagmark«.Hvad er jeres dårligste Suspektminde?Emil Simonsen: »Det var nok den aften, da vi prøvede at flytte en Berlingo på Pumpehusets parkeringsplads«.Hvad skete der den aften?Emil Simonsen: »Vi havde holdt koncert i Pumpehuset to dage i træk. Begge dage havde vi holdt efterfester for folk, hvor vi lavede noget, der hed ' Hvem smadrer festen?', som gik ud på at smadre festen ved at spille musik og være åndssvage. Vi drak 52 flasker sprut, 24 flasker champagne og sindssygt mange kasser øl. Så vi var altså virkelig stive. Da festen var lukket, var der en af vores venner, der sagde: »Hey, vi skal lige flytte den der Berlingo - vi skal lige se, om vi ikke kan dreje den 180 grader«. Så vi var 20 mennesker, der tog fat for at prøve at flytte Berlingoen på Pumpehusets parkeringsplads. Men der var nogen fra Ascot Hotel på den anden side af gaden, der havde set det og ringet til politiet. Så var der en af vores venner, der lige skulle brokke sig lidt og spille op og så røg han i håndjern. Vi fik snakket ham ud af håndjernene, og så fik vi lov til at gå, og politiet kørte. Men så kiggede vi på hinanden og så arhh..Der manglede lige 20 grader på den bil der. Så vi gik tilbage igen og løftede den op, og så kom der salatfade fra både højre og venstre, og så var der knippelsuppe og tåregas. Da jeg senere snakkede med en panser inde fra stationen, fortalte de, at de havde haft det meggrineren over, at de havde sendt udrykning til Suspekt-koncerten, og så var det Suspekt selv, der havde lavet rav i koncerten«. Andreas Bai Duelund: »Ja, for en gangs skyld var det ikke gæsterne, der stod og bankede hinanden«. Emil Simonsen: »Der har været nogle ret vilde fester. Vi har smadret en djpult, og til en af festerne var der en bøsse, som faldt igennem et granitbord, og en, der fik et blowjob af en ladyboy. Og så var der dengang, der blev kørt en traktor ind igennem festen, og jeg lagde engang en lort i en champagnespand«. Andreas Bai Duelund: »Ja, efter du havde fået hamret en champagneflaske op i røven - og lige pludselig kørte den der champagneflaske rundt, så folk kunne drikke af den. Jeg skulle i hvert fald ikke have en tår af noget, der havde været oppe i røven på Emil. Men der var nogen, der drak af den...«.Hvad er jeres bedste Suspektminde fra København?Andreas Bai Duelund: »Da vi spillede inde på Staden. Det var en gratis koncert, hvor der dukkede folk op fra nær og fjern. Jeg tror aldrig, der er set så mange mennesker på Christiania før«. Emil Simonsen: »Ja, helt sikkert. Der var øl i boderne, og der var storskærme ovre på Nemoland og ude på plænen, og de havde sat et kæmpe stillads op på Abegrotten (café på Christiania, red.).Jeg tror, der var 30-35.000 mennesker.Det var noget utraditionelt, og det var fedt at få lov at prøve. Der er enormt mange regler, som skal sørge for, at folk ikke flipper ud. Man kunne godt savne noget mere krads, for eksempel flere arrangementer som Distortion, Bas Under Buen og det, vi lavede på Christiania.Det var en ting, som alle ville sige, det var umuligt at lave. Og det var fedt.Alting behøver ikke at ske inde i Operaen eller Skuespilhuset«. Rune Rask: »Det er i hvert fald rigtig vigtigt, at alle har mulighed for at få en eller anden form for kultur ind i hovedet.Ligesom i Brasilien, hvor det stort set ikke koster noget at komme ind at se fodbold, fordi alle skal have mulighed for det. Det er ærgerligt, hvis man kun kan komme ind og se noget, der koster 1.000 kroner, for så skærer man rigtig mange mennesker af fra at få noget andet ind i hovedet end dårlige nyheder«. Andreas Bai Duelund: »Det er det samme, vi prøver at gøre med vores egne koncerter: at holde billetpriserne på et niveau, så de er til at betale for de folk, der har lyst til at komme og se noget musik«. Emil Simonsen: »Ja, vi kunne godt skrue vores billetpriser 200 kroner op og tjene fedt på det, men det er ikke det, det handler om. Et samfund, hvor folk sidder buret inde og ikke har råd til andet end at gå på arbejde og betale af på deres gæld, er et dødt samfund«.Hvis I fik en stor pose penge, hvad ville I så forandre i byen?Emil Simonsen: »Jeg ville bruge rigtig mange penge på at støtte det vækstlag, der er i byen, og støtte den undergrundsscene, der er. Vi er i gang med at flaskehalse den. Det kan man se, når man har boet her i 20 år. Vi har set stederne, som er blevet lukket ned undervejs, fordi der skulle nogle boliger op, så vi kunne bo med en fin udsigt og betale mange penge for det. Og så ender det med, at det kun er Operaen og Det Kongelige Teater og de fine institutioner, der er tilbage. Og så flytter al den power, der er i København, til Berlin, London eller New York, og det er ærgerligt at give afkald på«.Hvad kunne I mere konkret forestille jer, det skulle være?Emil Simonsen: »Jeg ville støtte, at der er steder, hvor man kan holde fester og events i det hele taget. Det kunne også være noget mærkeligt teater eller folk, der udtrykker sig selv, så det hele ikke bliver strømlinet. Det er sådan, vi selv har oplevet at få succes, ved at komme steder som for eksempel Stengade 30 eller Christiania«. Rune Rask: »Det behøver slet ikke være så storslået. Nogle gange, når der åbner en ny slagterforretning, stiller de en grill op, og så kommer der nogen og spiller noget jazz med nogle stråhatte på, og folk kommer og er glade. Det handler bare om, at der sker noget«.Hvis I fik nogle udenlandske gæster på besøg, hvor ville I så tage dem med hen?Andreas Bai Duelund: »Vi har lige haft forsangeren fra Monophonics (amerikansk band, red.) på besøg, fordi vi har samplet dem på sangen ' Står stadig' på vores nye plade. Vi besluttede os for at tage ham med i Tivoli. Først skulle vi spise dansk smørrebrød. Men han endte med at bestille to frikadeller, fordi han bare kiggede helt mærkeligt på det der smørrebrødskort. Bagefter tog vi ham med i Den Flyvende Kuffert, for det var jo H. C. Andersen. Inden da havde vi siddet og drukket øl og snaps, og så skulle vi også lige ryge en joint. Så vi fik ham til at stå og rulle en joint inde i Tivoli, som vi røg, og så gik vi i Den Flyvende Kuffert. Det var hammersjovt, og vi har nogle virkelig sjove billeder derfra.Men ellers ville jeg tage dem med ud til min mor og far i Albertslund på en sommerdag«. Emil Simonsen: »Så kunne man tage dem med ud til Herstedhøje og se ud over hele København. Det er et skraldebjerg, og oven på skraldebjerget er en sten med en pil, der viser, hvor for eksempel Rigshospitalet ligger. Så du kan stå derfra og kigge ind på København, som vi har gjort, siden vi var små«.anna.okjaer@pol.dk Vi kunne godt skrue vores billetpriser 200 kroner op og tjene fedt på det, men det er ikke det, det handler om Emil Simonsen, Suspekt.
INTERVIEW SUSPEKT Hvad sker der, når 20 mennesker løfter en Berlingo efter at have drukket 52 flasker sprut? Eller hvis man ryger en joint og tager en tur i Den Flyvende Kuffert i Tivoli? Fredag spiller Suspekt i Forum. Her fortæller de om deres forhold til København - gruppens anden hjemby efter Albertslund.
Hun har boet der i 42 år og har på egen krop oplevet de store forandringer.Slyngplanterne kravler op ad Gunvor Bjerres murstensfacade langs de koboltblå vinduesrammer og den postkasserøde dør. Det smalle rækkehus i Kartoffelrækkerne på Østerbro i København har fire etager og ligger få meter fra Søerne.På førstesalen sidder hun ved sit spisebord mellem køkkenet og TV-stuen. Gunvor Bjerre, som i dag er 75, er gadeformand for en del af Kartoffelrækkerne. Mens hendes og mandens børn er vokset op og er flyttet væk, har hun set sammensætningen af beboere ændre sig fundamentalt.Kartoffelrækkerne var op igennem 1900-tallet typisk huse for to eller tre familier.I gennemsnit boede der otte personer i hvert hus. Vedligeholdelsen blev ringere og ringere, og i 1970erne vurderede kommunen dem som modne til at rive ned. Men sådan gik det ikke, og i dag er Kartoffelrækkerne et af de mest eftertragtede kvarterer i København.»Vi bor jo i en ghetto her, og jeg er spændt på, hvornår Lars Løkke kommer med sin bulldozer, for her kunne godt trænge til lidt udskiftning i sammensætningen,« siger Gunvor Bjerre og griner.Da hun flyttede ind i 1975, var her stadig en rest af arbejderklassen tilbage.»Nu bor her arkitekter, journalister og skuespillere.Her er meget få folk med håndværksfag.Eller det er her nærmest ikke, for der er ingen, der har råd til at bo her,« siger hun.Selv er Gunvor Bjerre pensioneret journalist. I mange år arbejdede hun i DRs børne-og ungdomsafdeling, Kartoffelrækkerne og kvartererne omkring er det sted i København, hvor indkomsterne siden 2009 i gennemsnit er steget mest. Knap 40 procent er de vokset fra 2009 til 2016. En gennemsnitlig husstand havde i 2016 en årsindkomst efter skat på 395.000 kroner. I samme periode er indtægterne faldet med to procent i Tingbjerg i den anden ende af København.Her var den gennemsnitlige indkomst i 2016 på 150.000 kroner.Gunvor Bjerre elsker det rolige og sociale miljø i sit kvarter. Men generelt er hun ked af den opdeling, der sker af København.»Jeg ser kløften blive større og større,« siger hun.Efter kriseårene har Danmark oplevet et økonomisk opsving. De fleste er blevet rigere. Nogle meget, og andre slet ikke. Og intet sted er den stigende ulighed mere synlig end i København og på Frederiksberg. Og opdelingen i rige og fattige kvarterer er taget til.Tager man de ti rigeste sogne i de to hovedstadskommuner, er indkomsterne i gennemsnit steget med 25-30 procent fra 2009 til 2016.»Velhaverkvartererne« ligger alle i Indre by, på Østerbro og Frederiksberg. Til sammenligning har halvdelen af de ti fattigste sogne i samme periode haft en fremgang i indkomsterne på under fem procent.Det fremgår af en ny undersøgelse fra Arbejderbevægelsens Erhvervsråd, som har undersøgt indkomstudviklingen i de 66 sogne, København og Frederiksberg er inddelt i. Man har anvendt sogne for statistisk at komme ned på så små enheder, at det ligner sammenhængende kvarterer.»Når man ser på de ti sogne i toppen og bunden, er der markant forskel på den fremgang i indkomsten, de har haft. Det er virkeligt slående,« siger analysechef Jonas Schytz Juul fra Arbejderbevægelsens Erhvervsråd.»Konjunkturfremgangen har især gavnet dem med de høje indkomster. Selv om København er en by i fremgang, så betyder det også, at forskellene bliver større og større.« Analysen viser, at både afkast af værdipapirer og almindelig lønindkomst er vokset, mens overførselsindkomster i perioden er enten stagneret eller gået tilbage. Endelig betyder de stigende priser på ejerboliger, at de, der flytter ind i de dyre kvarterer, nødvendigvis må have en højere indkomst for at købe hus eller lejlighed.»Det er en tendens, der på den måde bider sig selv i halen,« siger Jonas Schytz Juul.I bydelen Tingbjerg i Brønshøj er der ikke meget liv på gaderne. Betonmurene på de høje lejlighedskomplekser er nøgne, og Østerbros byhaver er udskiftet med grå fliser. Midt i det hele tager en lav, gul bygning dog opmærksomheden. Det er Tingbjerg Kirke. En kvinde fortæller os, at hun er på vej til kirkefrokosten klokken 13. Hun hedder Jytte Jensen, er 65 år og har boet i Tingbjerg i 40 år.»Her er dejligt. Vi har skøn natur og et godt socialt liv,« siger hun.For de fleste danskere er Tingbjerg mest kendt for bandekrig, parallelsamfund og sociale problemer.Jytte Jensen, som i dag er pensioneret, har arbejdet i psykiatrien og haft en gennemsnitlig indkomst. I Tingbjerg er der flere på overførselsindkomst i dag end tidligere. Men folk i hendes omgangskreds har det godt, og hun tænker ikke på sig selv og sine naboer i kvarteret som dårligere stillet end andre københavnere.»Medierne er meget gode til at piske en stemning op. Vi mærker ikke rigtig den utryghed herude, som man kan læse så meget om.« Alligevel generer det hende at høre om det voksende økonomiske skel i hovedstaden.»Det er ubehageligt. Man burde sprede folk ud over områderne,« siger hun.Det rigeste sogn i København er Garnisons Sogn omkring Amalienborg i Indre By. Her er den gennemsnitlige indkomst efter skat på 409.100 kr. På syv år er den vokset med hele 28 procent. Ni af de ti fattigste sogne i hovedstaden er beliggende i områderne Nørrebro, Nordvest og Brønshøj. Det sidste, Sundby, ligger på Amager.I sin nytårstale sagde statsminister Lars Løkke Rasmussen med henvisning til regeringens kommende indsats mod udsatte boligområder: »Vi skal lukke hullerne i danmarkskortet og genskabe de blandede kvarterer, hvor vi møder hinanden på kryds og tværs.« Selv om fokus helt overvejende har været på de fattigste »huller« i danmarkskortet, er der et bredt politisk ønske om, at vi blander os mere med hinanden. Rige med fattige, unge med gamle, indvandrere med etniske danskere.Men udviklingen ser ud til at gå i den modsatte retning.Antallet af udsatte boligområder på regeringens såkaldte ghettoliste er ganske vist faldet de senere år, men i København er forskellen mellem de rige og de fattige kvarterer efter krisen blevet betydeligt større. Overborgmester Frank Jensen gik sidste år til valg på at ville skabe en mere blandet by, hvor buschaufførens datter sidder ved siden af bankdirktørens søn i klasseværelset.I dag siger Frank Jensen, at stigende ulighed ikke alene er et fænomen i København.»De rigeste bliver rigere, mens de fattige ikke er med på opsvinget. Men udviklingen for de velhavende er ikke anderledes i København end andre steder,« siger han i en skriftlig kommentar og tilføjer, at han bekymrer sig mere om de fattige end de rige: »Det billede, der hersker i øjeblikket af, at alle dele af København er brolagt med guld og velhavere, er helt galt. København er på godt og ondt en storby og har derfor en overrepræsentation af indvandrere, af fattige, udsatte, misbrugere og hjemløse.« Og uligheden er under alle omstændigheder ikke noget, København kan gøre noget ved alene, mener overborgmesteren og skyder en god bid af ansvaret over på regeringen.»Vi arbejder aktivt på at blande byen. At blande boligtyperne ejer, lejer, almen og andel, så vi undgår fortidens ghettodannelser. Og så arbejder vi selvfølgelig målrettet på, at alle børn får en chance. Men vi er ikke herrer over udviklingen alene. Når regeringen samtidig skærer i kontanthjælp og sænker integrationsydelsen, så er der nødvendigvis en del af borgerne i København, der bliver fattigere og endnu mere koblet af,« siger Frank Jensen.Men sådan er det langtfra alle, der ser på det. I den liberale tænketank Cepos ser cheføkonom Mads Lundby Hansen ikke noget problem i den udvikling, AE-undersøgelsen skitserer.»Det er kun et af de 66 sogne, der har haft et fald i indkomsten siden 2009. De øvrige 65 har oplevet en stigning, Og det må være det, der er målet. At nogle områder oplever højere vækst end andre, fordi det er mere attraktivt at bosætte sig der, er ikke noget problem. Sådan vil det altid være,« siger Mads Lundby Hansen.Han ser i det hele taget ikke nogen kraftig polarisering i København.»Uanset om man måler det på personer eller sogne, så skal man ikke bekæmpe velstand, men fattigdom. Undersøgelsen er et spejl af den generelle udvikling i samfundet, hvor alle oplever et løft i levestandard, men nogle oplever et højere løft end andre,« siger Mads Lundby Hansen.Københavns beskæftigelses-og integrationsborgmester, Cecilia Lonning-Skovgaard (V), mener, at man hellere skal glæde sig over, at det generelt går godt i København.»Det betyder, at nogle bydele har den økonomiske styrke til at hjælpe andre bydele. Når nogle lægger betragtelige skatteindtægter, så betyder det jo, at vi som kommune kan investere i indsatser i de svagere bydele. Hvis man for alvor skal gøre det attraktivt for middelklassen at flytte til Tingbjerg, så kræver det en lang række indsatser,« siger hun.Venstres borgmester er dog enig i målet om at skabe en by, som ikke er splittet op i enklaver for rige og fattige.»Det er et mål at skabe en by, der er mere blandet, men det skal ske med respekt for bydelenes unikke karakter, og der skal ikke nødvendigvis være det samme antal almennyttige boliger i hvert eneste område,« siger hun.Undersøgelsen fra AE-Rådet viser, at områder, som tidligere var socialt belastede kvarterer, er vokset betydeligt i indkomst. Vesterbro sogn er vokset med 35 procent fra 2009-16, og Blågård Sogn på Nørrebro med 29 procent.Det delte Danmark har været debatteret i flere år. Forfatter og journalist Lars Olsen, som har skrevet flere bøger om emnet, mener, at det for centrum-venstre partierne - Socialdemokratiet, SF og Radikale - burde være et afgørende tema frem mod næste valg.»Fra krisen indtræder, udvides skævheden, fordi de velstillede gruppers indkomster bliver ved at stige, mens de laveste står stille eller ligefrem falder. Så krisen indvarsler en langt mere skæv omfordeling. Krisen har været voldsomt omfordelende,« siger Lars Olsen.Opdelingen af samfundet betyder ikke kun, at boligkvartererne bliver mere socialt ensartede.Det kan man have forskellige holdninger til. Men opdelingen har en klar tendens til at forstærke sociale problemer - ikke mindst i folkeskolen. En analyse fra AE-rådet viste for nylig, at de socialt og etnisk opdelte skoler især er et fænomen i København, som også er den by, hvor flest forældre vælger privatskole. Mens de fleste skoler i København har en blandet elevsammensætning, er der en række skoler, der skiller sig ud ved enten at have rigtig mange elever fra overklassehjem eller mange elever fra underklassehjem, som det hedder.For det andet viser forskning, at der er en klar tendens til, at sociale problemer smitter.Kriminaliteten stiger, og flere ender på langvarige overførselsindkomster, når man lever isoleret blandt folk, der ligner én. Ifølge Lars Olsen er det også et demokratisk problem, at der sker en social og indkomstmæssig opsplitning.»At man får forskellige forbrugsmuligheder, er til at tage at føle på, og sådan er det, Men det er et demokratisk problem, at børn i skolerne vokser op i to meget forskellige virkeligheder.Man får en elite, som kun omgås hinanden.Lars Løkke sætter fokus på ghettoerne i bunden, og det er der god grund til. Men han glemmer, at der især i hovedstaden også er nogle ghettoer i toppen,« siger Lars Olsen.Men måske er det menneskets natur at søge sammen med ligesindede, når muligheden er der. Liberal Alliances medlem af Borgerrepræsentationen, Alex Vanopslagh, siger, at der ikke er noget unaturligt i, at mennesker søger sammen i kvarterer med nogle, der ligner dem selv.»Det har vi altid gjort. Men det er uheldigt, hvis det er et resultat af, at Københavns Kommune fører en politik, der presser folk ud af byen, så det kun er de mest velhavende, der har råd til at bo der. Når der er en generel modstand mod høje bygninger og fortætning af byen, og man heller ikke må bygge for små boliger, så bliver boligerne dyrere, og det er dem med flest penge på lommen, der kan flytte ind til København,« siger han.Tilbage på Østerbro sidder 32-årige Tine Berggren med sin mor på Emmerys og venter på deres kaffe. Uden for sover datteren Etta trygt i barnevognen. Tine Berggren bor på Østerbro med sin datter og kæreste og har tidligere både boet i Nyhavn, på Nørrebro og andre dele af Østerbro.»Jeg føler mig sikker her. Jeg kan godt lide lokalområdet, og her er roligt, samtidig med at her sker lidt,« siger hun.De har skrevet Etta op til to privatskoler, fordi de ikke ved, hvilket ry den lokale skole har, når datteren skal starte.»På den ene af privatskolerne går der både børn af grillbar-ejere og ambassadefolk. Det kan jeg godt lide,« siger Tine Berggren, som understreger, at det er vigtigt, at hendes datter vokser op og ved, at der findes forskellige mennesker i verden.»Hun skal lære at favne alle mennesker. Jeg gik selv i en klasse, hvor der var langt færre danskere end udlændinge. Og vi er bestemt ikke racistiske, ligesom vores datter ikke får lov at blive det - jeg ønsker bare ikke, at hun selv skal gå i en klasse ligesom min,« siger hun.bewi@berlingske.dk alju@berlingske.dk Uanset om man måler det på personer eller sogne, så skal man ikke bekæmpe velstand, men fattigdom.Mads Lundby Hansen, cheføkonom Cepos.Fakta: BAG OM UNDERSØGELSENAE-Rådet, som er finansieret af fagbevægelsen, har udarbejdet en analyse af indkomstfordelingen i København og Frederiksberg. For at nå ned på så små enheder af byen som muligt har man valgt at fokusere på de 66 sogne i de to kommuner. Den gennemsnitlige husstandsindkomst efter skat i sognene i 2009, hvor den økonomiske krise indtraf, er derefter sammenlignet med den gennemsnitlige indkomst i 2016, som er de nyeste tilgængelig tal. Undersøgelsen offentliggøres mandag.ULIGHED De ti rigeste og fattigste sogne i KøbenhavnTagensbo Kapernaums Ansgarkirkens Skt. Stefans Rigeste Øvrige Fattigste Berlingske Grafik: Malling Kilde: Arbejderbevægelsens Erhvervsråd og Sogn.dk.
»Vi skal genskabe de blandede kvarterer, hvor vi møder hinanden på kryds og tværs,« sagde statsministeren i sin nytårstale. Men i København går det i den modsatte retning. Siden den økonomiske krise er de rige kvarterer blevet meget rigere, mens de fattige stagnerer.
Man føler sig som en kongelig!« Udbruddet kommer i det sekund, vi kører ud af parkeringshuset. Min kæreste sidder bag rattet og stråler, for bommen er lige gået op foran os, og vi har ikke betalt en krone i parkering. Med et let tryk på speederen glider vi lydløst fremad og ud i den københavnske trafik.Vi sidder i en bybil. For en måned siden solgte vi vores egen bil, og jeg blev ramt af en eksistentiel krise. Efter 21 år som bilejer følte jeg mig berettiget til at bevæge mig, hvorhen jeg ville, når jeg ville. Min identitet var fast forankret i det at have bil.Jeg var ligeglad med generne. Forsikringer, vægtafgift og Falck-abonnement var beløb, der piblede væk fra min bankkonto, uden at jeg bed mærke i det. Det årlige syn var som en slags tandlægebesøg. Tandrens, huller eller rodbehandling? Ny forrude, bremser eller kobling? Den dårlige samvittighed var en fast følgesvend.Min bil stod ofte flere dage på gaden uden at blive brugt. Jeg læste en rapport fra DTU - Danmarks Tekniske Universitet, hvor der stod, at danskerne i gennemsnit kun brugte deres bil 40 minutter om dagen.Jeg tænkte, at det lød af meget, når jeg fragtede det støvede karosseri hen til bilvasken.Jeg sad fast i trafikken og følte mig lettet over, at jeg ikke skulle trækkes med det offentlige. Risikoen for, at en bedugget og snakkesalig fremmed satte sig ved siden af mig i linje 5A, gad jeg slet ikke løbe. Og havde jeg ikke lagt mig med influenza, dagen efter jeg sidst tog metroen? »Jeg tror, at rigtig mange, der bor i byen, dropper det at have bil. Hvis du kigger på Manhattan - ikke fordi vi skal sammenligne os - så er der faktisk kun syv procent, der er bilejere.Resten benytter sig af bybiler, Uber og delebilsordninger,« siger Henrik Isaksen, stifteren af Green Mobility.I efteråret 2016 sendte han 450 Renault Zoe på gaden i Københavns Kommune og Frederiksberg Kommune. Som en ambition om at forsyne danskerne med dynamiske delebiler.»Vi ved, at der kommer 120.000 biler dagligt i København, og det tal holder vi øje med for at se, om vi kan få det reduceret ved hjælp af bybilerne.« Så jeg valgte at afprøve dem. Se om jeg kunne opfylde mit transportbehov i København ved at køre rundt i en bybil eller på en bycykel.Uber var jo væk, og taxaerne var, uanset hvor bekvemme, ret dyre i længden. Plus at der var den herlige bonus, at jeg kunne pudse glorien, da alle bybiler er eldrevne.I dag er der to udbydere i Københavns Kommune og Frederiksberg Kommune, der tilbyder bybiler uden nogen form for abonnementsordninger: Green Mobility og DriveNow. De fungerer i hovedtræk ens: Lej en bil, betal for det antal minutter, du har den, og parker den der, hvor du vil - lovligt, vel at mærke.Begge firmaer benytter sig også af en såkaldt forbrugszone - Københavns Kommune og Frederiksberg Kommune - hvor bilerne frit kan parkeres.Det er lovligt at køre uden for zonen og eksempelvis hente en moster i Roskilde eller brormand i Hillerød. Uden for zonen kan en bybil dog ikke afleveres, så man betaler stadig minuttakst, indtil man parkerer et sted inden for zonens grænser.Der kan let begås et par fodfejl, før man vænner sig til denne zone. Selv om både DriveNow og Green Mobility gør deres for at oplyse, når man forlader zonen, formåede jeg både at køre på shoppetur i IKEA i Taastrup såvel som bruge en eftermiddag på at spille discgolf i Valby-parken, mens min lejede bybil lystigt talte minutter. Den slags kan godt løbe op, når man betaler tre-fire kroner i minuttet.Bybiler løser ikke alle éns kvaler. Myldretiden er stadig en plage, og hvis man har hang til road rage, hjælper det ikke, når alle andre er søndagsbilister, og trafikken snegler sig frem.Muligheden for at finde en bil i et parkeringshus og gratis forlade det er også herlig.Men oversigtskortet fortæller ikke, hvilken etage, bybilen holder placeret på, og så kan man godt regne med at få lidt motion, mens man vandrer fra etage til etage.At finde en almindelig parkeringsplads er stadig lige så svært, uanset om det er en bybil eller ens egen bil, man kører i. Parkerer du ulovligt, er det stadig dig, der hæfter for bøden.Det kunne gøres lettere for bybilerne. Pladserne til delebilsparkering kan eksempelvis ikke bruges, til stor irritation for Henrik Isaksen.»Vi forstår ikke Københavns Kommune. De har en delebilsordning, men de ser ikke os som delebiler. I flertallet af europæiske byer er parkering helt gratis for bybiler, og det er det ikke i København.« Ifølge ham er det en stor ekstra omkostning, fordi det kræver et fast mandskab af studerende, der kører rundt og flytter bilerne væk fra dyre parkeringspladser samt sørger for, at bilerne er ladet op.»Hver gang en kunde parkerer i indre by, skal der ikke gå mange minutter, før vi har en af vores ansatte inde og flytte den - for det er ganske enkelt for dyrt for os at holde der.«DriveNow, der er grundlagt af BMW og biludlejningsfirmaet Sixt, har været længere på det danske marked og har 400 BMW i3 i deres flåde. Trods en flyvende start og 40.000 brugere har starten for dem været præget af en del begyndervanskeligheder, afslører kommunikationsog marketingchef Pia Hammershøy Splittorff: »Det at køre i bybiler er nyt for danskerne.Andre steder i Europa, hvor bybiler har kørt i fire-fem år, er det et naturligt transportmiddel for borgerne, og der er vi ikke endnu.« Hun byder konkurrencen fra Green Mobility og andre udbydere velkommen: »Det giver god mening, at vi er flere aktører.Jo flere biler og tilgængelighed, der er, desto mere vil folk også bruge det. Og så kan vi blive den ad hoc-løsning, vi ønsker at være. Jeg kan tage toget, jeg kan tage cyklen, jeg kan tage bussen - og så kan jeg tage en bybil,« siger hun.Efter en måned med test er jeg ikke i tvivl.Bybiler er både lækre og lydløse ledsagere i min færden rundt i København. Når jeg ikke tager en bycykel, fordi jeg tænker, at lidt frisk luft ville gøre mig godt, er det en sand fornøjelse at finde en bil på få minutter og nyde den korte tur, der oftest kan klares for det halve af, hvad en tur i taxa ville koste.Derudover har jeg indset, at jeg ikke er amerikansk statsborger. Min identitet ligger ikke i den frihed, det er at eje en bil.»Vi oplever mange kunder, der overvejer at skille sig af med bil nr. 2, efter de har kørt med en bybil. Og de af vores kunder, der bor i Indre By, overvejer helt at skille sig af med deres bil,« runder Henrik Isaksen af.Det er let at tro på ham, mens jeg holder kæresten i hånden og nyder, at det trinløse gear fører mig lydløst gennem København.BycyklenLige så robust cyklerne er, lige så vakkelvorn kan man beskylde projektet bag bycyklen for at være. Først var der store problemer med at få leveret cyklerne.Derefter gik selskabet bag, Go-Bike, konkurs. Investeringen fra Frederiksberg og Københavns kommuner samt DSB på mere end 40 mio. kr. så ud til at gå tabt.I 11. time gik By-og Pendlercykel Fonden dog ind og reddede Bycyklen. For reelt set er projektet en succes. Efter en træg start, hvor de hvide jerngangere kom ud og køre 35.602 gange, kom der gang i trafikken og det dovne pedaltramperi med 933.642 kørte ture i 2016.Brugervenlighed: I stedet for en specialdesignet app, skal man bruge bycyklen.dk i ens telefons browser for at se, hvor de forskellige ladestationer i København er. Oftest får man dog let øje på dem, for de fylder en del i bybilledet.Når man har fundet en cykel, bruger man cyklens trykfølsomme skærm til at logge ind på ens konto, tilpasser sadlen, og så er man klar til at køre. Cyklerne er store og tunge, så børn og dem under 160 cm vil dog have svært ved at manøvrere cyklerne rundt, uanset hvor meget elmotoren hjælper.Selve skærmen tilbyder både navigationssystem og flere forskellige hestekræfter, så det er lettere at komme op ad for eksempel Valby Bakke. Cyklerne er som standard dog sat på laveste indstilling, så enhver vil få langt større køreglæde, hvis de går ind og ændrer det til »Kuperet kørsel«. Største gene er absolut, når man skal af med cyklerne igen. Hvis man er ferm til gadenavnene i København, kan man få en oversigt over, hvor nærmeste ladestation er. Der er nemlig kun her, cyklerne kan afleveres uden ekstra omkostninger. Her ville en kort-oversigt være smartere, så man lettere kunne planlægge sin rute.Bedømmelse: Bycyklen er muligvis tiltænkt turister, men både pendlere og dem, der har familie eller venner på besøg og gerne vil opleve København på to hjul, bør i det mindste stifte bekendtskab med de eldrevne havelåger. Lad dog være med at reservere en cykel, for det koster en flad femmer. Samt 15 kr. i straf, hvis du slet ikke benytter dig af den.Green MobilityHvis man ser bort fra, at den er stille som en ninja, kører og føles Renault Zoe som enhver anden benzinbil i mellemklassen. Styretøjet er direkte, men den har ikke BMWens antrit.Interiøret er også sparsomt og har en overdreven brug af hård plastic, men når en af vores testpersoner lettet udbryder: »Gearstangen og håndbremsen sidder, hvor de skal«, er det også ensbetydende med, at den er nem at vænne sig til. Ganske afgørende, når bilen er beregnet til mange korte ture og nye brugere. Her skal der eksempelvis ikke tastes nogen pinkode ind, når bilen er låst op, som der skal i DriveNow.Derudover er Zoe mere rummelig og har plads til fem personer med lidt god vilje, hvor der kun er plads til fire i en BMW i3. Bagagerummet er også en smule større, uden dog at værre specielt prangende. Tjek det lige ud, inden du pakker fire kufferter og finder en bil for at køre ud til lufthavnen.Brugervenlighed: Green Mobility tilbyder både reservation af deres biler via computeren og deres app, hvilket er ganske smart, hvis man ikke altid har strøm på mobilen. Derudover er reservationstiden hele 30 minutter og uden et strafsystem, så reelt set kan man reservere den samme bil igen og igen. Irriterende for andre brugere, men ganske smart, hvis indkøbsturen i Magasin eller frokostmødet trækker ud.Prisen er 3,50 kr. i minuttet, og her har Green Mobility ikke det samme udvalg af prismodeller og rabatordninger som DriveNow. Bilerne kan heller ikke åbnes op ved hjælp af et Rejsekort, men skal låses op via app'en. Det kan dog, af årsager vi aldrig helt fandt ud af, godt gøres, uden at telefonens lokalitetstjenester er slået til, hvilket ikke var muligt med DriveNows app.Endelig fungerede Green Mobilitys app hver gang i den måned, vi testede deres bybiler.Bedømmelse: Stabilitet og ikke så mange dikkedarer.Det kan godt være, at man ikke får decideret køreglæde af at leje en Green Mobilitybil, men man kommer fra A til B ganske sikkert og uden store armbevægelser. Og så føles det ganske betryggende, at en venlig kvindestemme byder velkommen, når man sætter sig ind.DriveNowDet er lige som at køre en tur i rutsjebane!« Dette udbrud hørte vi gentagne gange, når vi satte os ved siden af nye testkørere i den måned, vi prøvede DriveNows flåde af BMW i3. Den baghjulstrukne elbil gav med det samme en wow-effekt og et sug i maven, når speederen blev trykket i bund - for den elektroniske styring af kraftoverførslen gav umiddelbar køreglæde.Glæden var gennemgående, for BMW i3 er ganske enkelt en usigeligt lækker bil. Kabinen er futuristisk, hvor læderet og fiberbeklædning giver et eksklusivt look. Den store tabletstyring kræver lidt tilvænning, men når kæresten stolt og på klingende jysk praler til vennerne, at den »fandme er lækker at køre i«, så ved man, at BMW har ramt rigtigt.Ulemperne er der dog. Bagagerummet er i ordets bedste forstand sølle, og opladerkablet ligger og flyder, da det ikke kan opbevares noget smart sted. Og bevares, det ser da smart ud, at man åbner de to døre i hver side op som fløjdøre. Men det er ikke praktisk, at man skal åbne fordøren først, hvis man skal ind på bagsædet.Brugervenlighed: DriveNows biler kan ikke reserveres via hjemmesiden, men kun via deres app, der fik en større opdatering i marts. Her er det muligt at reservere en bil i 15 minutter ganske gratis samt mulighed for at forlænge reservationen for 1,25 kr. pr. minut i dagtimerne, mens det ikke koster noget mandag-fredag fra kl. 21.00-07.00. Smart for pendlerne. Hvad der ikke er så smart, er en indført straftid, hvis man ikke når hen til bilen inden for reservationstiden.Så er den ikke tilgængelig i fem minutter og kan reserveres af andre.Når bilen skal åbnes, kan det gøres både via enten DriveNows eget kort, et Rejsekort eller via app'en. Der var dog visse problemer i løbet af testperioden. I løbet af lidt over 20 testture formåede app'en at drille fire gange, hvor det slet ikke var muligt at åbne for en reserveret bil. Der kan altid ringes til kundeservice, men det nemme og lettilgængelige går væk, når man står på en blæsende forårssøndag og venter på at komme igennem en telefonkø.Bedømmelsen: DriveNow har uden tvivl de lækreste biler og et kæmpe udvalg af tilbud for både dem, der kun skal bruge en bybil i ny og næ, samt dem, der ofte bevæger sig rundt i og til og fra København. Går man op i køreglæde og blæreeffekten, er det penge sat ind på livsglæde-kontoen at benytte dem, men deres service skæmmes af den korte reservationstid på 15 minutter og en app, der drillede lidt for ofte.b@berlingske.dk Fakta: Test af bybiler og bycykelRute A Løb en tur med kæresten fra Frederiksvej på Frederiksberg til Valby Vandkulturhus. Nød en omgang saunagus og tog en Green Mobility-bil hjem.Pris for leje af bybil: 35 kr.Rute B Tog en DriveNow-bybil og kørte fra et møde på Pile Allé ud til lufthavnen og hentede min bror og svigerinde.Pris for leje af bybil: 88 kr.Rute C Lejede en bycykel på Nordhavn Station og cyklede til Fisketorvet. Stoppede op undervejs og fik en is.Pris for leje af bycykel i to timer: 60 kr.Rute D Var til fællesspisning i Absalon og opdagede cyklen var punkteret. Tog en Green Mobility-bybil videre til en ølbar tæt på Ryesgade.Pris for leje af bybil: 70 kr Rute E Fik abstinenser og var ude og se på en bil, jeg havde set i Den Blå Avis. Fandt en DriveNow-bil, der var rabat på til 2,50 kr. i minuttet og kørte fra Kongens Nytorv til Tuborg Havnepark.Pris for leje af bybil: 37,50 kr.
Hvordan bevæger du dig rundt i København? Er du træt af den offentlige trafik, alt for mange taxaboner eller endnu en parkeringsbøde? Berlingske tester de alternative måder, du kan bevæge dig fra A til B i hovedstaden.
Hvis I vil bruge nogle penge, hvor I får et afkast, kan jeg godt finde mange andre bedre bud end det her«. Sådan sagde Jesper Majdall til sin bestyrelse tilbage i juni 2017. Han er direktør på Bremen Teater og skulle forklare ni bestyrelsesmedlemmer, hvorfor de skulle kaste sig ud i et nyt eventyr.Han havde fået at vide, at det mangeårige jazzhus i Kvindernes Bygning på Niels Hemmingsens Gade 10 ville blive ledigt. Huslejen i hjertet af København var nemlig blevet for høj til Jazzhouse.»Vi betaler omkring en million i husleje årligt. Det er penge, vi hellere vil bruge på at udvikle og præsentere musik«, sagde Jazzhouses nu forhenværende daglige leder Bjarke Svendsen til Politiken i juni, da det blev offentliggjort, at der ikke længere skulle være jazz og eksperimenterende musik i kælderen.Jazzhouse har nu slået sig sammen med Global Copenhagen under navnet Alice og er flyttet til Nørrebro.Tilbage i indre by fik Jesper Majdall overbevist sin bestyrelse, og nu er der kommet et nyt navn på den dyre lejekontrakt.Det er Hotel Cecil, som fremover skal drives af netop kulturentreprenørerne fra Bremen Teater, der for otte år siden åbnede i Simon Spies' gamle pornobiograf Merkur Teatret i Nyropsgade.Ingen heftig regional støtteJesper Majdall lægger ikke skjul på, at de har skabt en succes med Bremen Teater, og den håber de på at gentage med Hotel Cecil.Han sidder på ledelsens lille fælleskontor, der lige nu ikke består af meget mere end to bordplader, en elkoger og en krukke med instantkaffe. Den daglige leder, Katrine Vadstrup Harder, er trukket ud på en bænk foran toilettet sammen med bar-og natklubsleder Kristian Aagaard, mens direktøren fortæller om, hvad der ligner et umuligt projekt.»Det er på sin vis hovedløst, at vi kaster os ud i det her«, siger Jesper Majdall.»Efter to-tre år på Bremen Teater var vi ved at kaste håndklædet i ringen på grund af økonomisk underskud. Det var fucking tungt, og derfor er det på sin vis hovedløst, at vi kaster os ud i noget, hvor vi potentielt set kan sætte os i samme situation igen. Jazzhouse lå her jo som et heftigt støttet regionalt spillested, og den støtte har vi ikke. Samtidig ved vi, at der kommer en huslejestigning. Når vi alligevel tror på, at det kan lade sig gøre, er det, fordi vi kommer med en succeshistorie fra Bremen Teater, så vi ved, hvad der skal til«.Gæster i tre bølgerSuccesopskriften er at holde åbent i så mange af døgnets timer som muligt.Stueetagen bliver lavet om til en art deco-inspireret bar, der åbner allerede klokken 16 om eftermiddagen, og på den anden side af sommeren åbner der natklub fredag og lørdag aften.»Jazzhouse gjorde ikke så meget ud af at sælge flere øl og sørge for, at folk kom tidligt og gik sent. Jeg forstår ikke, hvorfor langt de fleste nuværende spillesteder kun tænker, at deres forretning skal være åben i de 90 minutter, en koncert varer. Når jeg skal på Vega, vil jeg gerne mødes med mine venner på Café Blomsten en time eller to inden koncerten og drikke en øl. Den øl kan folk lige så godt drikke hos os inden vores arrangementer. Mange af vores udgifter som husleje, administration og forsikring er de samme, uanset hvor meget vi bruger huset«, siger Jesper Majdall.»Derfor begynder vi ret hurtigt at tjene penge, hvis vi ansætter en bartender til at servere om eftermiddagen - og det behøver ikke engang at være det publikum, der kommer om aftenen. På den måde kan vi have tre bølger af gæster, der enten bruger baren om eftermiddagen, går til en koncert eller kommer på natklubben. Hvis vi laver et fedt spillested, kommer det også til at smitte af på eftermiddagsbaren og natklubben«.Et mere åbent rumDet er historiske lokaler, folkene fra Hotel Cecil piller ved.En tur på Jazzhouse involverede altid, at man skulle møve sig forbi rygerne foran indgangspartiet, fortsætte ind til billetskranken, få et stempel på håndleddet, gå forbi den store bar, hvor folk hang ud med drinks med avancerede navne, gå ned ad trappen til den mørke kælder, hvor jakken skulle hænges, og musikken spillede.Dette ritual er ændret en smule på Hotel Cecil.Den store bar, der stod i midten af lokalet, er rykket op i hjørnet ved indgangen.Vinterfrakken skal ikke længere hænges nede i kælderen, men oppe ved siden af toilettet, og billetten får man først tjekket, når man er gået ned ad trappen.»Vi har lavet et mere åbent rum. Baren i midten af rummet var jo ekstremt dyb og gik næsten helt over til den anden væg. Nu laver vi i stedet noget, man kender fra eksempelvis London, hvor man har pubs oven på spillestederne«, siger den daglige leder Katrine Vadstrup Harder, mens hun viser stueetagen frem, inden vi fortsætter ned i kælderen, hvor scenen stadig er.I sommer blev hun uddannet fra Rytmisk Musikkonservatoriums music managementlinje, og 2. januar startede hun som daglig leder af Hotel Cecil. Hun siger selv, at jobbet er hendes første ' voksenjob'.»Vi har haft det helt vildt over, at vi har fået lov til at bygge det her sted op. I min optik er det jo det vildeste musiklokale i København. Jeg er helt på røven over at være her hver dag, og det er angstprovokerende, om vi kan finde ud af at lave noget, der er fedt hernede. Lokalerne emmer så meget af respektindgydende historie fra Kvindernes Bygning og Jazzhouse«, siger hun.Lyden er stadig i højsædetLige nu er det kun håndværkernes arbejdslamper, der lyser kælderlokalet med scenen op. Den sparsomme belysning afslører, at Jazzhouses mørkeblå vægge er blevet mørkegrønne, og de sorte paneler er slebet ned til deres naturlige, træbrune farve. Katrine Vadstrup Harder vil gerne vise lokalet frem, så hun prøver at få tændt for noget mere lys. Hun finder elskabet og rykker nogle knapper op og ned.»Det var ellers den kontakt i går. Der er stadig et par kontakter og nøgler, vi ikke har lært at kende endnu«, siger hun og opgiver at få tændt lyset i koncertlokalet.Det er nu heller ikke, fordi lokalet med plads til 350 koncertgæster ser ud til at have ændret sig særlig meget.Sofaerne i det tilstødende lokale er fjernet og sat i forlængelse af sofarækken i koncertrummet, og baren er flyttet derover, hvor den vist nok stod i halvfemserne, men lokalet er stadig mørkt, og den intime scene ligner egentlig sig selv.»Koncertrummet kommer til at have lige så høj kvalitet, som det havde på Jazzhouse. Lyden hernede har jo altid været god, men vi har købt et anlæg, som vi synes, er lidt bedre«, siger hun.Størstedelen af programmet vil stadig være koncerter, men der vil også være plads til comedy, foredrag og podcastarrangementer.»Det her er fandeme vores sted«Ifølge Katrine Vadstrup Harder er det direktøren, der har malet mest.»Jeg er blevet god til at male. Jeg lavede en spartlefejl i går, fordi jeg havde fået den forkerte spartelmasse, og det irriterer mig«, siger direktør Jesper Majdall.Direktørjobbet på Hotel Cecil handler åbenbart også om at trykke spartelmasse ud på en spartel, plane en væg, vente på, at spartelmassen tørrer, og slibe efter på væggen.»Jeg kunne sagtens have sagt til nogen, at de bare skal have det klar til, at vi rykker ind på mandag, men så var det aldrig blevet til vores sted. Det betyder, at vi kommer til at føle, at det her fandeme er vores sted, når vi har været rundt på hver eneste kvadratcentimeter. Så når der kommer en dag, hvor det er hårdt, og der ikke kommer nogen folk i huset, kan vi tænke tilbage på det her. Så er man villig til at gå endnu længere for at få det til at fungere«, siger direktøren.Efter designprofilen var lagt, og malearbejdet gik i gang, fandt de ud af, at væggene faktisk har været mørkegrønne tidligere, og generelt er både stilen og navnet, Hotel Cecil, inspireret af bygningens historie.Hotel Cecil ligger nemlig i Kvindernes Bygning, som Emma Gad brugte 40 år på at få skaffet midler til at bygge. 15 år efter Gads død blev der endelig holdt rejsegilde i 1936. Bygningen blev tegnet i funktionalistisk stil af Ragna Grubb, der var en af de første kvindelige arkitekter med egen tegnestue.På bygningens 4. og 5. sal åbnede Hotel Cecil, hvor kvinder kunne leje billige værelser under trygge forhold. Det er her, navnet til det nye spillested kommer fra. På væggen ned mod kælderen hænger der også et stort billede af den gamle hotelfacade.»Det er en funkisbygning, hvor der er nogle runde hjørner, vi har prøvet at hive frem igen, og nogle gamle søjler i kælderen, som vi har frilagt. Det er fedt at kunne bruge historien, og folk vil gerne have illusionen om, at det er noget originalt. Der er nogle fine messingdetaljer, som ikke har været pudset siden 1991. Der er en respekt for bygningen i at prøve at vedligeholde ting. Men det skal heller ikke være et museum. På Bremen Teater er der nogle, der siger, at vi skal have et Simon Spies-hjørne.Men der er altså ikke nogen, der gider at kigge på Spies-artefakter. Så det er en balance, man skal prøve at finde. Derfor hænger vi ikke det art deco-inspirerede Gatsbytapet op på alle væggene. Der skal stadig være en fornemmelse af, at man går ind i en sort boks til koncerterne«, siger direktør Jesper Majdall.Fra Nat King Cole til punkDet er en broget stak navne, Hotel Cecil præsenterer i foråret. Omtrent lige så varieret som i Lille Vega eller Pumpehuset - eller måske endda lidt mere. Der er således både blevet plads til Kasper Winding, punkbandet Iceage, Søren Sko og Benjamin Koppels såkaldte Nat King Cole Project, B-52' s-sangerinden Cindy Wilson, indierock-veteranerne Mercury Rev og soul-rapperen Emil Kruse.»Vi er ikke et genrespillested«, siger Jesper Majdall. »Sporet bliver nok mest lagt efter, hvad spillestedsleder Søren Hvidt og jeg kan lide. Men vi vil også gerne være feinschmeckere, og det er særligt fedt at sælge mange billetter til koncerter med Mercury Rev, Warhaus eller Bahamas, hvor man præsenterer noget, der føles rigtigt.Når det er sagt, ved jeg godt, at vi ikke har den samme coolnessfaktor, som Jazzhouse havde, eller Alice allerede har fået. Der er nogle af vores bookinger meget sikre, men vi skal få det til at løbe rundt«. Med et så bredt publikum bliver det en udfordring for Hotel Cecil at lave et spillested, der appellerer til alle.»Iceages publikum vil sikkert hellere sidde ovre på torvet og drikke dåseøl inden koncerten end at give 35 kroner for en fadøl, og til en Emil Kruse-koncert får vi nok et publikum, der aldrig har hørt om, hvad en Kissmeyer-øl er. Til gengæld skal vi nok få vejet op med vinsalget til Sko/Koppel-koncerten«, siger han.Første koncert på Hotel Cecil er med duoen Electric Guitars.22. feb. kl. 20. Hotel Cecil, Niels Hemmingsens Gade 10, Kbh. K.WWW hotelcecil.dk.perry.jensen@pol.dk Der er en respekt for bygningen i at prøve at vedligeholde ting.Men det skal heller ikke være et museum Jesper Majdall, direktør på Hotel Cecil Jeg ved godt, at vi ikke har den samme coolnessfaktor, som Jazzhouse havde Jesper Majdall, direktør på Hotel Cecil.
I næste uge åbner Københavns nye spillested Hotel Cecil i de lokaler, hvor Jazzhouse lå i 26 år, indtil huslejen blev for dyr. Men folkene bag Hotel Cecil mener selv, de har fundet en opskrift på succes. Mød dem her.
Den nye planlov, som trådte i kraft den 15. juni i år, giver også kommunerne mulighed for at dispensere fra lokalplaner og anvende ubenyttede arealer til blandt andet midlertidige studieboliger i op til 10 år - mod før tre år.Dette skal udgøre en løsning på det faktum, at almennyttige og kommunale lejeboliger er en mangelvare, og boligudgifterne på disse og andels-og ejerboliger for høje. Ifølge Dansk Byggeri savnes i alt 22.000 studieboliger - heraf alene i hovedstadsområdet 9.500 og i Århus 4.500. 10) Men også her står private entreprenører, som CPH Containers, på spring. Lejen angives til cirka 3.850 kroner månedligt for en container på 20 m2 og 5.850 for 40 m2. 11) En relativt høj kvadratmeterpris! I Aarhus har et samarbejde mellem bystyret og boligforeninger om container-boliger på godsbanearealet taget forskud på planloven.Ved opstarten i 2015 var container-lejen 2.600 kroner månedligt. I år er antallet af såkaldte Startup Housings i byen 146. Der er planer om containerboliger på blandt andet Søren Frichsvej og ved Gjellerupparken.Lejerbo er i beskedent omfang inde over i København med en månedlig containerleje på cirka 3.000 kroner. Man forventer indenfor nogle år at komme op på 3.000 containere.CPH Containers mål er at opføre 2.500 containerboliger inden udgangen af år 2020, og man vurderer, at der kan bygges 20.000 containere i København på grunde, som ifølge lokalplaner vil stå tomme de næste 10-15 år 12).Foruden på Refshaleøen forventes opførelse af containerboliger i København i en del af Nordhavn, Kløvermarken og godsbaneterrænet.Overborgmester Frank Jensen anslår i første omgang " i omegnen af 800 boliger til unge studerende". 13) Integreret, helhedsorienteret boligbyggeri er der ikke tale om, og hvor midlertidige skurbyerne vil blive, må fremtiden vise. Levende fællesskaber og kreative miljøer, som lige nu synes at trives på godsbanearealet i Aarhus er en mulighed som en lappeløsning. Men også her er lejestigninger, kommunalt jordsalg, privatisering og spekulation et foruroligende perspektiv. Et andet perspektiv er forslumning med tilstrømning af desperate indvandrere, fattige og hjemløse.En anden lov, som omhandler den fysiske arealanvendelse, er boligreguleringsloven.Den tilsiger principielt, at der er bopælspligt i alle boliger, landejendomme inclusive, uanset størrelse. Det er kun undtagelsesvist tilladt at have adresse på mere end én bolig i kommunen eller andre kommuner. Men det er almindeligt, at de store bykommuner ved nybyggeri tillader, at boligerne ikke er bopælspligtige, før den første ejer sælger boligen igen.MANGLENDE BOPÆLSPLIGT GØR BOLIGER DYREREEn undersøgelse fra januar i år viste, at 2.700 nyopførte boliger i København ikke var omfattet af bopælspligten. Det er typisk velhaverboliger i Indre By -Carlsberg-byen og Halmtorvet med flere. Og havnefronterne: Fri-og Nordhavnen, Sluseholmen, Islands Brygge - samt Ørestaden. Tallet udgør godt fire procent af ejerboligerne i kommunen.- Vores nye opgørelse viser med al ønskelig tydelighed, at ejerlejlighederne i de mest attraktive bydele er gået hen og blevet investeringsobjekter, sagde Teknik-og Miljøborgmester Morten Kabell (Ehl) ved den lejlighed. 14) Et øjebliksbillede fra februar i år viste, at der var cirka 50 boliger til salg, hvor et salgsargument var, at køberne ikke behøvede at have adresse på stedet. Gevinsten går blandt andet til de riges børn. Og til udenlandsdanskere og andre, der kan udleje med profit og sælge, når markedsværdien når zenit.Ved en SF-forespørgsel i byrådet i Aarhus den 27. april i år kunne kommunen kun angive, at der var registreret cirka 4.700 ejer-, andels-og lejerboliger som " godkendt tom bolig". Det er nærliggende at antage, at en del af de nye ejerboliger på havnefronten, i Åbyen, Frederiks Plads, Kanalhusene med mere er halvtomme udlejnings-og investeringsobjekter.Eller tomme, dyre almennyttige og andre lejeboliger.Ved udgangen af maj i år stod 164 af 402 lejeboliger på Havneholmen i Aarhus Øst fortsat tomme. Lejen ligger typisk på 12-14.000 kr. for tre værelser. Bente Lykke Sørensen, chef for kommunens Bolig og Projektudvikling, håber at " situationen vil være anderledes om tre-fem år, når hele området er udbygget".Og tilføjer: - Jeg kender ikke de konkrete forhold om lejlighederne i Havneholmen, men det virker, som om man ikke har ramt rigtigt i forhold til størrelse, pris og efterspørgsel. Måske er der tale om en langsigtet investering, hvor man i en opstartsfase er indstillet på, at der kan være tomme lejligheder. 15).KRAV OM STRAMNINGERFør sommerferien stillede S, Ø, SF, DF og Alternativet - et flertal i Folketinget - forslag om en ændring af boligreguleringsloven, så der straks blev bopælspligt i nyopførte boliger.I Københavns Kommune er S, Ø, SF m. fl.også for et sådant forslag.Regeringen ved transport-og boligminister Ole Birk Olesen (LA) har i februar igangsat en analyse, der lægger op til " drøftelse" og kan " danne grundlag for en tydeliggørelse af loven".16) Analysen skal blandt andet opgøre tallet på nybyggeri uden boligpligt i de tre største byer.Senest er DF hoppet fra kravet og vil nu afvente Ole Birk Olesens og regeringens eget forslag.En anden undtagelse fra bopælspligten, nemlig muligheden for at få sin bolig anerkendt som flexbolig, er imidlertid ikke på dagsordenen. Ordningen betyder, at man som ejer af en helårsbolig (eller potentiel køber) har mulighed for at bruge boligen som fritidsbolig.Ordningen er en lappeløsning, der giver en række kommuner i udkantsområderne mulighed for at mindske stavnsbindingen af mennesker på grund af deres boligs lave markedsværdi.Og for at forhale affolkningen ved at tiltrække bedrestillede borgere fra andre egne til sæson-og ferieophold.I første omgang var det også især kommuner i det såkaldte udkants-Danmark, der bød ind. Men ordningen er nu blevet så omfattende, at der kunne være grundlag for at foretage en differentiering i sagsbehandlingen og undersøgelse af eventuelle spekulative elementer i ordningen.UDVIKLINGSMULIGhEDER I LANDDISTRIKTER?Ovenstående er ét af de erklærede mål i den nye planlov. I fire hovedpunkter er skitseret hvordan: Virksomheder, der etableres i overflødiggjorte bygninger, kan nu udvide med op til 500 m2 uden landzonetilladelse.Borgere kan om-eller tilbygge deres helårshuse uden landzonetilladelse.Virksomheder/ borgere kan opnå landzonetilladelse til etablering af flere end 10 ferieboliger i overflødiggjorte bygninger.Kommunerne kan udpege to omdannelseslandsbyer hvert fjerde år. (Landsbyer, hvori kommunerne kan " eksperimentere" uden hensyn til planloven). 17) Affolkningen er vidt fremskreden i mange landdistrikter og landsbyer, hvilket forstærkes af forfaldne og ubeboede ejendomme, huse og forretninger. At man med loven søger at stimulere private initiativer som løsning, fremfor offentlige, fremgår af de ringe økonomiske midler, som regeringen via staten har afsat til at stoppe flugten og forfaldet.I finansloven for 2017 afsattes således i alt 23,3 millioner kr til Landdistrikspuljen, til forsøgsprojekter, forsknings-og informationsprojekter i landdistrikterne og på de små øer.Af 190 ansøgninger om godt 56 millioner kroner i første udbudsrunde i år modtog kun 51 projkter - godt en fjerdedel - tilsagn om at få 11 millioner kr! 18) I anden udbudsrunde kan man ansøge om otte millioner kroner. 19).I sommerhusområder tillades ejerne nu overnatning i op til 34 uger, og pensionister kan nu allerede efter ét års ejerskab - mod før otte år - bo hele året i sommerhus. Begge dele er i høj grad en tilpasning til eksisterende praksis, og for pensionisternes i nogle tilfælde en (nød) løsning, hvis deres faste bolig er blevet for dyr.AfVIKLING fREMfOR UDVIKLINGI Erhvervsministeriets pressemeddelelse hedder det: " Med moderniseringen af planloven får kommunerne øget råderum og en række nye muligheder i planlægningen, som i højere grad kan understøtte lokale initiativer og udvikling. Samtidig skønnes moderniseringen af planloven af Finansministeriet at give et varigt løft af væksten i samfundet med ¾ mia. kr." (i bruttonalproduktet, red.), 20).Med den danske regerings udmøntning af EU's finanspagt, budgetloven, med kravet om kommunalt skattestop og omprioteringsbidraget i form af en årlig beskæring af kommunernes budgetter på én procent frem til år 2019, kan det næppe siges at øge noget almennyttigt, socialt råderum. Når dertil kommer EU-direktiverne om udlicitering og liberalisering af den offentlige sektor, må det stå klart: at kommunernes " råderum" og " nye muligheder" ikke indbefatter flere, men færre økonomiske midler til helhedsorienterede, sociale, almennyttige og integrerede fysiske indgreb. Vækstpotentialet ligger derfor i tilpasning af lovgivningen til private aktørers ønske om og muligheder for profitable investeringer i det fysiske rum dér, hvor det største marked er.at den af finanspagten og budgetloven dikterede aftale mellem regeringen og Kommunernes Landsforening (KL) om budgetkontrol betyder, at KL allerede nu kræver, at " en række budgetaftaler skal genåbnes for at fjerne anlægsudgifter" (til f. eks. boliger eller egnsudvikling). Primo oktober havde allerede 65 kommuner et forbehold i deres budgetforhandlinger om, at de skal genåbnes, hvis de strider mod KL's aftale med regeringen. 21) En overskridelse indebærer kollektiv straffelse i form af nedskæringer i de statslige bloktilskud.at den forudsete vækst i erhvervslivetsog ikke mindst handelskapitalens mulighed for profit og kapitalakkumulation, logisk set ikke kan eller vil skabe udvikling og bremse affolkningen af landdistrikter og såkaldte udkantsområder.Dette understreges af de rent symbolske statslige beløb, som regeringen har afsat til egnsudvikling.En rapport fra Den Sociale Udviklingsfond viser, at de arbejdskraftintensive jobs i høj grad ligger i Vest-og Nordjylland, på Nordfyn og Vestsjælland. Her er potentialet for automatisering, robottisering og outsourcing størst -og dermed også for fyringer, arbejdsløshed og øget affolkning. 22) Noter: 10) TV2 Nyheder 1. sept. 1916 og 29. aug. 2017 11) Uniavisen 23. feb. 2017 og TV2 Nyheder 1. sept. 2016 12) Uniavisen 23. feb. 2017.13) Politiken 10. maj, 2017.14) DR Nyheder, 10 jan. 2017.15) Jyllands Posten Erhverv, 30 maj 2017 og www.havneholmenaarhus.dk 16) Referat af Folketingets forhandlinger, 26.april 2017.17) Item 6) 18) Newsbreak.dk/ Ritzau 10. juli 2017 19) Erhvervsministeriet, pressemedd. 15. august 2017 20) Item 1) 21) www.dknyt.dk, 3. okt. 2017 22) " Disrupted? - Vestjyske jobs under pres fra den 4. industrielle revolution, www.densocialekapitalfond.dk Dette er anden del af en artikel om den nye planlov, der trådte i kraft den 15. juni i år. Første del af artiklen blev bragt i går den 15. november.Vækstpotentialet ligger i tilpasning af lovgivningen til private aktørers ønske om profitable investeringer i det fysiske rum. Det er almindeligt, at de store bykommuner ved nybyggeri tillader, at boligerne ikke er bopælspligtige, før den første ejer sælger boligen igen.Planloven giver kommunerne mulighed for at dispensere fra lokalplaner og anvende ubenyttede arealer til midlertidige studieboliger i op til 10 år - mod før tre år.PLANLOVENS hISTORIE" Forhindring af uønsket og ukontrolleret bebyggelse i det åbne land", hed det i den by-og landzonelov, som trådte i kraft i 1970, hvor Aage Hastrup (K) var boligminister.Planloven fra 1992, hvor Per Stig Møller (K) var miljøminister, er en rammelov, der angiver, hvordan regionerne og kommunerne kan/ må disponere (og dispensere) i kommunal-og lokalplaner for arealerne i deres område.Da Søren Pape i 2014 blev formand for de Konservative, blev partiets kursændring for liberalisering af loven åbent udtalt. I november 2015 kom regeringsudspillet " Vækst og udvikling i hele Danmark".Det fulgtes af en aftale om ' modernisering af planloven' indgået mellem Venstre-regeringen, S, K, og DF den 9.juni 2016. De Konservative indtrådte senere på året i regeringen. Deres erhvervsminister, Brian Mikkelsen, fremlagde lovrevisionen med ikraftræden 15. juni, 2017.Tidligere miljøminister Svend Auken (S) stod for indførelsen af strandbeskyttelseslinien, som Venstre-regeringen søgte afskaffet. Efter massive protester består den, men kan tilsidesættes i den ny planlov, som Socialdemokratiet støtter.
ANALYSE Moderniseret planlov - del 2 Almennyttige og kommunale lejeboliger er en mangelvare. Derfor er der mange penge at tjene ved at investere i containerboliger og ejerlejligheder i attraktive bydele.
Toilettet undergår en række forandringer i disse år, der øger dets sanitære niveau. Selv om toilettet opleves som noget af det mest private, er behandlingen af afføringen definerende for vores moderne civilisation. I fem essayistiske nedslag skriver Karsten R. S. Ifversen her om toiletkultur og toilettet i kulturen.1 Toilettet som statusmarkør. Da direktøren for et dansk luksushotel efter en renovering for et par år siden viste pressen rundt, fortalte hun - med et indforstået grin - at fordi hotellets udenlandske gæster efterspurgte toiletter med indbygget brus, var de nu blevet installeret.Hoteldirektøren var modstræbende blevet frontløber i en udvikling, der snart kommer til din bag.Kun at tørre sig med papir i enden efter fuldendt dåd synes for de fleste danskere at være det naturligste i verden.Men dybest set er det en temmelig tvivlsom og forældet rengøringsteknik, der stammer fra dengang, toilettet havde sit eget sted - på latin ' lokum' eller tysk ' das Haus', som på dansk bare blev til et das - der umiddelbart var adskilt fra badeværelsets muligheder for at tilføre vand.Det er ikke mange år siden, at et opretstående toiletsæde ofte knaldede i midt om natten og vækkede hele opgangen i en etageejendom.Men i dag er sæder med soft-lukkefunktion ved at blive standard. Og halvog helautomatiske toiletter med indbygget brus og blæs efter japansk forbillede vinder udbredelse i Vesten. Europæiske producenter som Geberit, Duravit og Vitra fører nu brusetoiletter som en fast del af deres sortiment.Som samtalekøkkenet i 00' erne var stedet for markering af status, luksus og livsstil i hjemmet, har badeværelset været det gennem 10' erne med ikke mindst stadig større og mere avancerede brusefunktioner i baderummet.Og nu er turen kommet til toilettet.Teknologisk er toilettet i udvikling, og derfor bliver det også interessant at se på, hvilke funktioner det har kulturelt og mentalt.2 Toilettet som frizone. I filmen ' Frihedens spøgelse' fra 1974 af den spanske surrealist Luis Buñuel vises en scene med et borgerligt privat selskab, hvor gæsterne ledes ind til boligens centrale stue og placeres omkring et bord på hver sit wc. Her sidder de og konverserer hinanden høfligt om opera, rejser og afføring.Hyggen afbrydes af, at en ellers velopdragen lille pige ikke længere kan udskyde sit behov og højt siger til sin mor, at hun er meget sulten. Moren pointerer strengt, at det er uhøflige vendinger at bruge ved bordet. Imens trækker en af gæsterne ud i sit toilet, undskylder sig og spørger diskret stuepigen, hvor spiserummet befinder sig. Nede ad gangen i et lille rum, han låser af, finder han en serveringslem, hvor der står en tallerken mad og en flaske vin, som han indtager i tavs ensomhed.Ved at bytte om på reglerne for at spise og for at afføre viser Buñuels groteske komedie vilkårligheden i sociale regler og tabuers relativitet. Men det er væsentligt at bemærke, at han ikke ophæver den sociale dynamik mellem behovet for at være sammen og behovet for at være alene.Jeg husker, at jeg engang løb skrigende ned ad gangen med min mor i hælene.Jeg nåede på toilettet og låste døren, før hun fik fat i mig. Jeg græd og skammede mig, men jeg husker ikke længere hvorfor. Hvad havde jeg gjort eller sagt? Måske det heller ikke var min mor, men en af mine søskende, der løb efter mig.Hukommelsen har det med at spille en nogle puds. Men hvad der er helt sikkert, er følelsen. Allerede dengang vidste jeg, at toilettet er mere end stedet, man kommer af med sin afføring. Toilettet er hjemmets helle. Her låser man døren og er sig selv. Det er reglen. På toilettet er man fri og alene.I vore dages arbejdsmiljøer, hvor folk ofte sidder sammen i større grupper i åbne fællesskaber på værksteder eller kontorer, har toilettet stadig denne funktion. Det er en frizone, hvor man kan være privat og fri af andres fordringer og blikke.Nogle dage er man måske mødt på arbejde dybt ulykkelig, er ualmindelig træt eller skal præstere noget helt usædvanligt.Sådanne dage kan et ekstra toiletophold være livgivende, det, der skal til for at få en igennem dagen. Toiletbesøget er ikke kun en ventil for overtryk i maven, også hovedet har brug for stunderne i den lille kabines ensomhed.Vores tabuisering af ekskrementerne er måske ikke så vilkårlig som Buñuel gør den til, men derimod en af flere forudsætninger for moderne civilisation.3 Toilettet som civilisationsskaber.Selv om andre dyr som f. eks. hunde kan udvise endog stor interesse for artsfællers afføring og derigennem meddeler sig til hinanden og etablerer hierarkier, så har vores distance til vores egne og andres kropslige affaldsprodukter haft en praktisk samfundsopbyggende funktion.Civilisationen begyndte måske med evnen til at styre produktionen af fødevarer.Agerbrug betød, at vi ikke behøvede at bevæge os rundt i jagten på føde, men når vi blev flere, der opholdt sig på samme sted, hobede lortet sig bogstavelig talt op. Organiseringen og afskaffelsen af det menneskelige affald var den anden forudsætning for, at bysamfundene kunne opstå.Når romerriget blev så stort med over en million indbyggere i hovedstaden Rom, så skyldtes det ikke blot en vidtspændende kontrol over produktion og distribution af fødevarer i hele middelhavsregionen, men også et overlegent sanitært system, der fjernede byens enorme produktion af ekskrementer.Og måske evnen til at holde sig ren af fækaliernes farlige bakterier kan sættes som et af flere mål for graden af civilisation? Til det formål er brugen af vand måske allerede en forældet teknologi. Opfinderen og forretningsmagnaten Elon Musk (Tesla m. m.) vil sætte mennesker på Mars, men til det formål får han hårdt brug for milliardærkollegaen Bill Gates' mere jordnære projekt: Siden 2011 har Bill and Melinda Gates Foundation med den Star Trek-klingende titel ' Next Generation' sat sig for at finde ud af at genop-finde toilettet, så det kan virke uden brug af vand. Ikke primært for eventuelle kommende marsboeres skyld, men for at den betydelige andel på 2,5 milliarder af Jordens befolkning, for hvem rent drikkevand er en mangelvare, kan få ordentlige sanitære toiletforhold.At bruge en knap ressource som vand på at føre ressourcer væk fra en i stedet for at beholde dem og udnytte dem på stedet er det rene vanvid. Målet er at omforme afføring til gødning, brændsel og rent drikkevand. Det er indtil videre blevet til flere parallelle initiativer som Nano Membrane Toilet udviklet af Cran-field University. Det adskiller tørstofferne og brænder dem straks til aske i et lille kammer, der skal tømmes en gang om ugen, mens væskerne filtreres og opsamles i en beholder.Resultatet er ikke rent nok til at drikke, men det er godt nok til at vande planter med.4 Toilet som kontrolcenter. I 1980' erne, dengang min kone endnu var ugift og uvidende om min eksistens, flyttede hun ind i sin første lejlighed i Klosterstræde i indre by. Når hun skulle på toilettet, måtte hun gå ud i gården i et uopvarmet skur. Det var nok et af de sidste af sin slags i byen.Selv efter vi herhjemme fik vandklosetter inde i boligerne, forblev toilettet i mange år adskilt fra badeværelset, og det var kun for at samle og spare rørføringen, at man slog funktionerne sammen i et rum.Men det her med at kombinere rengøring af numsen med vand efter toiletbesøg er noget, vi kun har gjort spæde forsøg med, som f. eks. da en toiletpapirproducent i 1980' erne forsøgte sig med at sælge vådservietter, der skulle bruges som afslutning på tørreprocessen.Hvor mange gange er man egentlig nødt til at tørre sig, før man er ren? Papiret suger væsken i afføringen og efterlader altid lidt tørstoffer på huden. Det har vi kunnet leve med i hundreder af år, men der er udviklet bedre metoder.Bidetet, som er mere udbredt i Sydeuropa, er en pladskrævende og herhjemme forholdsvis dyr løsning til at reducere papirforbruget og øge renligheden af undervognen. Kombinationen af toilettet og bidetet er udviklet i det befolkningstætte Japan, hvor plads ikke er noget, man rutter med, men hvor renlighed har en høj status.Da jeg for seks år siden besøgte keramikerfamilien Miwas smukke traditionelle hus med gårdhave og skydedøre i middelalderbyen Hagi i Japan og vidste, at de for en række tilbygninger og en renovering af hovedhuset havde allieret sig med stjernearkitekten Hiroshi Sambuichi, kendt for at lave bæredygtige lavteknologiske løsninger, var jeg ikke forberedt på, at toilettet ville være det rene science fiction.Lyset i det mørke rum var lavt og dæmpet og kom fra et led-bånd, der som et jordskælvsbrud var lagt ind i væggen i en bølgende linje. Da jeg nærmede mig det sorte wc, åbnede låget sig lydløst. Er dette civilisationens endeligt, eller er det dens nye højere niveau? Toilettet kom fra den japanske producent Toto, der leverer nogle af de mest avancerede toiletter i verden og på deres hjemmeside taler om »den verdenskendte japanske toiletoplevelse«. Enhver, der har rejst i Japan, ved, at papiret her er en underlegen teknologi og kun en assistent i den fuldstændige rengøring.Da jeg første gang satte mig til rette på sådan et toilet med indbygget kontrolcenter, var jeg bare 18 år. Der var indbygget varme i sædet, blid musik eller vandbrus til at overdøve pruttelyde, en arm, der kom frem og skyllede, og en, der efterfølgende blæste varm luft i enden.Der var desuden flere temperaturer, og da jeg ikke forstod nogen af tegnene på knapperne, måtte jeg jo prøve mig frem og følte mig lige så fremmedgjort som Jacques Tatis hovedperson Monsieur Hulot i komedien ' Min onkel' er over for den moderne arkitektur.I dag findes toiletter, der forudindstiller sig efter personlige præferencer og genkender brugeren via mobilen. Ingen behøver røre ved noget. Samtidig laver toilettet analyser af afføringen og holder øje med brugerens sundhedstilstand.5 Toilettet som udstøder. Den franske filminstruktør Michel Gondry lavede i 2001 kortfilmen ' One day' med sig selv, der kommer ud fra toilettet og bliver forfulgt af sin lort. Først er lorten såret, men imødekommende og spørger »Er vi ikke venner længere?«, »Du plejede altid at kigge på mig«, siden råber den »Morder! Du prøvede på at dræbe mig!«, »J'accuse, j'accuse...« og får en gruppe på gaden til at stoppe Gondry.Han svarer: »Jeg kender dig ikke, jeg afskyr dig«. Lorten presser ham dog til at anerkende sig og kalder ham ' far'. De går nu sammen ned ad gaden, men lorten er grådig og tilkæmper sig stadig mere magt over Gondry. Den sætter sine brune spor overalt, generer andre og gør ham pinligt berørt. Næste dag har den forladt sin klistrede brune ham og står nu i fuld nazidragt og taler om stolthed og om at erobre verden. »Du kan løbe, men du kan ikke gemme dig«, råber den ad ham, »jeg er dig!«. I psykologien taler man om abjektet, det foragtelige, som individet definerer sine egne grænser ved, eller som en gruppe samler sig om. Det væsentlige er udstødelsen af det foragtelige, og selv om det bestemt ikke er ligegyldigt, om man udstøder minoriteter eller udstøder dem, der udstøder, så er udstødelse af det væmmelige en konstant, som alle definerer deres identitet ved.Toilettet er både sådan et rum for adskillelse fra det uønskede og en civiliserende afgrænsning af selvet. Man afsondrer sig fra de andre for i ensomhed at udskille noget af sig selv, der i processen bliver til noget uønsket. Uanset hvad kunsten provokerer os med, eller hvilke nye højder for sanitær effektivitet teknikken skaber, hver gang man går på toilettet og giver los, gør man det aldrig kun for sig selv. Der er et højere mål med udskillelsen, man er med til at holde civilisationen ved lige.karsten.ifversen@pol.dk

»Hør her,« siger Jens Dahl og spidser sit blik, da vi har siddet i hans lejlighed i Indre By i en halv time.»Der er mange lighedspunkter mellem at lave et bankrøveri og en film: Begge dele kræver grundig planlægning, og der er en mulighed for en stor belønning, hvis det lykkes.« Den 55-årige manuskriptforfatter, en uprætentiøs mand i T-shirt og gummisko, skrev i midten af 1990' erne sensationen "Pusher" sammen med Nicolas Winding Refn. Nu debuterer han som spillefilminstruktør med kammerspillet "3 ting". Her er en sprængstofekspert - spillet af hjemvendte Nikolaj Coster-Waldau - på vej ind i et vidnebeskyttelsesprogram, men først skal han sladre om sine kumpaner. Titlen knytter sig til tre krav, han forlanger opfyldt, før han på et topsikret hotelværelse åbner munden og kan indlede en tilværelse under ny identitet." 3 ting" er beslægtet med Jens Dahls tidligere værker. Han er nemlig også manden bag serien "Lulu &amp; Leon", som på humoristisk vis beskæftiger sig med vaneforbryderens dagligdag.»Jeg vedkender mig gerne en fascination af den lille mand, der forsøger at snyde systemet.Drømmen om at skabe en situation, der kan ændre ens liv,« siger Jens Dahl.Han er uddannet på Den Danske Filmskole, samme årgang som bl. a. Kim Fupz Aakeson og Erlend Loe. Det var dér, at han løb ind i Refn, der ganske vist kun gik der kortvarigt, fordi han hellere ville realisere "Pusher" end at modtage undervisning. En klog disposition, viste det sig. Det hæsblæsende værk igangsatte ikke bare Refns karriere, men også Jens Dahls - om end den er forløbet mere diskret.»Jeg vidste lidt om det narkomiljø, Jang (Refn, red.) var interesseret i. Jeg kom på baren Floss i 1980' erne og havde blåt hår og den slags. Der lærte jeg nogle mennesker at kende, som vi kunne trække på,« forklarer Jens Dahl.DrengerøvsfascinationHan peger over sin skulder ud gennem vinduet på fjerde sal.»Vi sad i min lejlighed i Kjeld Langes Gade lige hernede hver dag i tre måneder, hvis vi da ikke var ude og tale med kriminelle. I starten var det meget mig, der skrev, og så tog Jang over i slutningen af forløbet. Der er altid et tidspunkt, hvor instruktøren overtager styringen, men det er forskelligt, hvor langt henne i processen. I dag har jeg svært ved at være uenig i det, han gjorde. Dengang så jeg nok anderledes på det,« siger Jens Dahl, der har gode minder fra samarbejdet.»Jang sætter sine mål højt, og når man møder ham første gang, tænker man: Hold da kæft, hvad er det her for noget? Jeg havde lært noget om struktur på filmskolen, hvor hans grundholdning var, at alt bare skulle smadres. Så selvfølgelig var der sammenstød, men måske var kombinationen god? Vi var drengerøvsfascinerede af underverdenen, og jeg ville have gjort meget anderledes i dag. Men vi fik vist en side af København, som ellers ikke blev eksponeret.« Jens Dahl er opvokset hos bohemeforældre på Fyn, men kom til København, da 1980' erne begyndte. Han arbejdede bl. a. på Ritzaus Bureau og troede en overgang, at han skulle være skønlitterær forfatter. Han tog en uddannelse i Sverige, men den roman, han skrev, da han vendte hjem, fik han aldrig udgivet. Det var dengang, lyrikeren Michael Strunge var stor, og Jens Dahl rendte ofte på ham til punkkoncerter i hovedstaden.»Jeg var aldrig en del af miljøet omkring Poul Borum og hans lejlighed, men jeg hilste på Strunge, når jeg mødte ham. Jeg havde det svært med kunstneridentiteten, og det er først sent i mit liv, jeg overhovedet har turdet sige, at jeg laver kunstnerisk arbejde.Jeg har set for mange bruge kunstneridentiteten som en undskyldning for at være bistandsklient, så da jeg var yngre, valgte jeg at betragte mig selv som håndværker.Det har altid været vigtigere at arbejde med selve historierne, end at signalere over for omverdenen, at jeg var den nye Rimbaud.«.Mistede lysten til instruktørsamarbejdetEfter "Pusher" forsøgte Jens Dahl sig med et nyt samarbejde med en instruktør. Denne gang med aarhusianske Aage Rais-Nordentoft, der instruerede "På fremmed mark", en mindre vellykket film om en dansk soldat i FN's fredsbrigade i Bosnien.»Efter den film mistede jeg lysten til forfatter/ instruktør-samarbejdet. Det er svært at tale om. Jeg følte, at jeg var bedre end slutresultatet, skal vi sige det sådan?« spørger Jens Dahl med en grimasse, der fortæller, at emnet er uddebatteret.Når det skulle være, var tidspunktet for floppet ikke det værste. Tv-serierne var langsomt på vej frem, og i det univers er forfatteren Gud, ikke instruktøren.»Jeg ville et sted hen, hvor jeg havde mere kontrol, og jeg lavede først ungdomsgyserserien "De udvalgte", hvor Jang også var inde over. Tv-landskabet var anderledes dengang, der var kun TV 2 og DR. Den havde været god i dag, hvor den kunne have fået en helt anden behandling på en af de mange platforme, der er til den slags.« Jens Dahl forsatte siden i seriesporet, og har der indimellem været stille omkring ham, har det en forklaring.»Jeg har hele tiden skrevet, jeg ville ikke ane, hvad jeg ellers skulle bruge min tid til, men udviklingsforløbene er lange, og alligevel kan en serie blive forkastet. Det har jeg været ude for hos både DR og TV 2.« Det var en stor politiseries sammenbrud, der fik ham til at søge tilbage til filmbranchen, men hver gang han sad med en instruktør, tænkte han, at den pågældende var ude af stand til at løfte hans idé.»For det kunne jo ikke være mit arbejde, der var noget galt med,« siger han selvironisk.Produceren Michel Schønnemann opfordrede ham til at instruere selv, og Jens Dahl lavede først en 12 minutter lang kortfilm, "To piger, en kage". Her bager en pige en kage til en veninde med en lort i, og det er mindre plat, end det lyder. Filmen vandt en Robert og blev udtaget til Sundance Film Festival i USA.Med "3 ting", en lavbudget-film af halvanden times varighed, produceret af Profile Pictures, træder han for alvor ind i instruktørrollen.Selskabet har det seneste år fostret en række værker af god kvalitet, men hvor forretningen ligger kan være svært at se, da publikum har svigtet særligt Ali Abbasis "Shelley" og Rasmus Heisterbergs "I blodet".Undtagelsen har været Fenar Ahmads hæderlige "Underverden", og "3 ting" kan også have publikumspotentiale.Lægger trædesten til publikumNikolaj Coster-Waldau er et stærkt kort, og han er udstyret med et omskrevet teatermanuskript, hvor dialogen er så skarp, at man kan skære sig på den. De trimmede replikker er en forudsætning for, at filmen kan fungere, for billedmæssigt er mulighederne få. Filmen foregår over samtlige 89 minutter i et hotelværelse, men alligevel formår Jens Dahl at skabe fortættet drama. Da hovedpersonen detaljeret redegør for, hvordan et kup udspillede sig, nærmer vi os "Ocean's Eleven"-niveau i intensitet, selv om her er tale om en produktion til bare seks mio. kr.Jens Dahl forklarer, at hans udgangspunkt har været at stille, hvad han betegner som »klare dramatiske spørgsmål«. »I modsætning til journalistisk arbejde, der handler om at formidle information, handler drama om at lægge nogle sten, så folk selv kan lege med. Nogle punkter af information, så man kan springe fra punkt til punkt og selv danne det, der ligger imellem.Dialogen skal falde, så der hele tiden ligger noget under det, der bliver sagt. Ved kun at antyde noget, holder man gang i modtagerens hoved,« siger Jens Dahl.Han peger på Stanley Kubrick som en inspirationskilde.»I hans sidste film, "Eyes Wide Shut", sidder et par i et soveværelse og snakker. Det er enormt langsom dialog, men hver gang hun siger et eller andet, tænker man: Hvad fanden svarer han? Og det er hele tiden noget andet, end du troede. Det er ikke altid, man kan lykkes med at gøre det så elegant, men den idé er grundlæggende.« Som instruktør har han oplevet glæden ved at se dygtige skuespillerne bearbejde hans materiale.»Der er en scene, hvor Nikolaj Coster-Waldaus figur drikker danskvand. Han laver sådan en lille ting, hvor han sidder og bøvser, når han har drukket. Det er en del af hans karakterarbejde, ikke noget, jeg har sagt til ham. Det er der bare, og så skal man ikke stå i vejen. Det bekræfter mig i én ting: At være filminstruktør handler om at finde gode folk og tage æren for deres arbejde.«.michael.enggaard@jp.dk Jeg vedkender mig gerne en fascination af den lille mand, der forsøger at snyde systemet. Drømmen om at skabe en situation, der kan ændre ens liv.Jens Dahl, manuskriptforfatter og filminstruktør.Fakta: BLÅ BOG Jens DahlFødt 1961.Uddannet manuskriptforfatter fra Den Danske Filmskole.Skrev "Pusher" sammen med Nicolas Winding Refn.Udviklede serierne "Lulu &amp; Leon" og "De udvalgte" og har bidraget til bl. a. "Norskov", "Sommer", "Medicinmanden"." 3 ting" er hans spille filmdebut som instruktør.
Interview: Jens Dahl skrev "Pusher" sammen med Nicolas Winding Refn. Nu, som 55-årig, debuterer han som spillefilminstruktør med en stram lavbudgetfilm med Nikolaj Coster-Waldau i hovedrollen.
Der er rigtigt mange i Tingbjerg, der lider af diabetes. Der er også mange, der har rygerlunger, KOL. Og så er deres sygdom i øvrigt kun ét af flere store problemer, man har at slås med i en bydel, hvor mange lever et liv på kanten af samfundet.Mange er også uden job og må klare sig med kontanthjælp. De har det svært med det danske sprog, og en del kæmper med traumer og psykiske problemer efter at være flygtet fra krig og ødelæggelse.I den situation kan det være svært at finde overskud til at tabe sig eller holde op med at ryge for at bringe et skrantende helbred på ret køl - og det kan komme til at koste dyrt.Middellevetiden for mænd i udsatte boligområder i København som eksempelvis Tingbjerg ligger på beskedne 69 år, og for kvinder er den knap 75 år.Det svarer til middellevetiden i Danmark for 50 år siden og er otte år kortere end i Indre By - blot ni kilometer væk fra de ellers velholdte, lave, gule boligblokke og de mange grønne områder i Tingbjerg tæt på Utterslev Mose.Det er den virkelighed, som den udsatte bydels nye læge, Amneh Hawwa, er oppe imod - og som hun også har en drøm om at ændre på.»Jeg vil gerne gøre en forskel og prøve at gøre Tingbjerg til et mønsterområde. Jeg vil vise, at man med de rette muligheder og den rigtige indsats kan rette op på skævhederne og hjælpe borgerne til en bedre sundhed og en øget livskvalitet, så de kommer til at leve lige så længe som alle andre,« siger hun.Amneh Hawwa selv er også en slags mønsterbryder, når hun nu vælger at tage kampen op mod den sociale ulighed i sundhed.I årevis har fortællingen om lægemangel i Danmark været, at den især rammer tyndtbefolkede egne af Udkantsdanmark som eksempelvis Mors og Lolland, fordi lægerne ikke bryder sig om at forlade deres trygge rammer i og omkring de store universitetsbyer, hvor de er uddannet.Men realiteten er, at det er et lige så stort problem at få læger til at slå sig ned i udsatte boligområder i de store byer som Vollsmose i Odense, Løvvangen i Aalborg og Karlemoseparken i Køge Kommune. En undersøgelse fra DR viste for nylig, at i 15 af 25 boligområder på den såkaldte ghettoliste var der ingen læge i selve boligområdet eller i gåafstand fra det.I hovedstadsområdet har der også være problemer med at tiltrække læger til bl. a. Ishøj og andre områder på Vestegnen.Indtil nu har Tingbjerg også været med på listen over store lægeløse boligområder. Der har ikke været en læge i nærområdet, siden den sidste lægepraksis lukkede i maj 2015.Paradokset er altså, at lægerne ser ud til at styre uden om områder, hvor der ellers bor en masse mennesker med en masse sygdomme.Noget kan handle om økonomi, og at indtjeningsmulighederne ikke er så gode i klinikker med mange komplekse og »tunge« patienter.Men det kan også handle om for store faglige udfordringer og frygten for at begå fejl i konsultationer, hvor lægen kan have svært ved at forstå, hvad patienten siger, og omvendt, og hvor der også kan være en bred vifte af andre problemer ud over selve sygdommen.»Læger vil gerne gøre deres job ordentligt, og det kan være enormt overvældende at skulle arbejde i et område med mange patienter med mange forskellige sprog, sygdomsbilleder og kulturnormer, som man skal forholde sig til i løbet af en konsultation, som man skal klare på ti minutter. Der kan man godt vurdere, at det overstiger ens evner, når man står over for så komplekse problemstillinger,« siger Amneh Hawwa.Ekstra mange ressourcer til rådighed Det har derfor også været afgørende for hende, at såvel Region Hovedstaden som Københavns Kommune har været parate til at lade ekstraordinært store ressourcer følge med i forsøget på at lokke læger til at slå sig ned i Tingbjerg, så 3.200 borgere fremover vil få adgang til egen læge der, hvor de bor.Københavns Kommune stiller således store, lyse lokaler til rådighed, hvor praktiserende læger ellers normalt må betale i nogle tilfælde pænt store beløb i millionklassen for at overtage en kollegas praksis. Amneh Hawwa og endnu en pratiserende læge, som også er parat til at overtage et såkaldt ydernummer i Tingbjerg, kan desuden trække på bistand fra en socialrådgiver, når dårlige sociale vilkår er en del af problemet.Der er også lagt op til et tæt samarbejde med den kommunale sygepleje i området, mens Region Hovedstaden har tilbudt gratis teletolkning.Amneh Hawwa håber desuden på at få mulighed for også at tilknytte fysioterapeuter, psykologer og sundhedsplejersker for at kunne yde en optimal hjælp til de mange børnefamilier i området. Der skal også ansættes sygeplejersker til at arbejde med forebyggelse.Rapporter viser nemlig, at nogle udsatte områder i København, herunder Tingbjerg, har en betragteligt større andel af borgere, som er overvægtige og ikke dyrker motion, end andre bydele. »Risikoscoren« for at få diabetes er således 18,2 pct. - den højeste i København - i Brønshøj-Husum, hvor Tingbjerg ligger, mod 12,2 på Østerbro.Det er usædvanligt, at en kommune går så langt for at bidrage til, at praktiserende læger rykker ind i bestemte områder. Men ifølge sundhedsborgmester Ninna Thomsen (SF) har det været nødvendigt for at komme i gang med at bekæmpe den enorme ulighed i sundhed, der findes mellem borgere i forskellige bydele.»Der er nogle borgere, vi skal hjælpe bedre, end vi gør i dag, og det kan ikke være rigtigt, at der er områder, hvor mænd kun bliver 69 år gamle. Det kræver, at vi aflaster og støtter lægerne og giver mulighed for at komme hele vejen rundt om de problemer, borgerne har med såvel kroniske sygdomme som psykiske udfordringer og bolig-og jobproblemer,« siger hun.Ninna Thomsen ser derfor indsatsen i Tingbjerg som første skridt på vejen til at få etableret fremtidige »ulighedssundhedshuse« rundt omkring i udsatte boligområder i hovedstaden.Højere honorarer er et af midlerneDen øgede indsats i Tingbjerg og aftalen med de to læger kommer på et tidspunkt, hvor der generelt er stort politisk fokus på at få fordelt de praktiserende læger bedre, så også syge i udkantsområder og socialt udsatte boligområder får nem adgang til hjælp i nærområdet.Et bredt flertal i Folketinget har netop indgået en lægedækningsaftale, hvor man bl. a. presser på for at få indført differentierede honorarer, så praktiserende læger i eksempelvis belastede byområder får højere betaling, når de har flere »tunge« patienter end lægekolleger med patienter, der er mindre syge og har flere ressourcer.Fungerende sundhedsminister Karen Ellemann (V) kalder det »et problem, at beboerne i flere udsatte boligområder ikke kan få en læge i nærheden af, hvor de bor - ikke mindst fordi de ofte har et større behov for lægehjælp end folk, der bor i mere velstillede boligområder«. Her kan højere honorarer være med til at få flere til at drive praksis i udsatte boligområder, vurderer ministeren, ligesom hun peger på, at man også kan gå den vej, som man nu gør i Tingbjerg.»Vi skal gøre det mere attraktivt for lægerne at slå sig ned i udsatte boligområder, hvor flere ofte har kroniske sygdomme og også slås med sociale problemer. Det kan bl. a. ske ved at skabe gode faglige og organisatoriske fællesskaber, så lægerne eksempelvis bedre kan trække på hinanden og på andre faggrupper,« siger Karen Ellemann.I Tingbjerg anerkender Amneh Hawwa, at en økonomisk gulerod gavner. Men hun er også udmærket klar over, at det ikke bliver så ligetil at bringe borgerne på sundhedsmæssig omgangshøjde med det øvrige land.Det kræver, at der er den fornødne tid, energi og de nødvendige ressourcer til at nå ind til patienterne, til at få tolket og snakket med dem om kost, diæt, vægttab, og hvordan et job er bedre end pension - og hvordan man kan hjælpe sig selv og hele familien til at få det psykisk bedre.»Men lykkes vi med det, vil det være til stor gavn for borgerne. Det kan altså godt lade sig gøre.«.step@berlingske.dk Det kan ikke være rigtigt, at der er områder, hvor mænd kun bliver 69 år gamle.Karen Ellemann, sundhedsminister (V).Fakta: FAKTAPraktiserende lægerI 2015 var der omkring 3.500 fuldtidslæger fordelt på knap 2.000 klinikker.Ifølge Lægedækningsudvalget er der problemer i bl. a. yderområder og belastede byområder med at skaffe praktiserende læger nok.Nogle steder er der således udfordringer, når det gælder kapacitet, herunder ubesatte lægepraksis, og lægepraksis, der er lukket for patienttilgang, hvor der dermed er vanskeligheder i forhold til at sikre borgerne frit valg af læge.Det ses især i Region Nordjylland og dele af Region Sjælland og Region Hovedstaden.Mere end otte ud af ti klinikker har lukket for tilgang i en række nordjyske kommuner (bl. a. Morsø, Aalborg, Brønderslev og Thisted) og hovedstadskommuner (Glostrup, Greve, Vallensbæk og Dragør).Kilde: Rapport fra regeringens lægedækningsudvalg.
Læger vægrer sig ved at slå sig ned i udsatte byområder med mange syge og sociale problemer. Men for første gang i flere år er en praktiserende læge nu klar til at åbne klinik i Tingbjerg med bistand fra bl. a. tolke og socialrådgivere.
Maleren Ivar Tønsbergs atelier er hævet højt over byen på Dantes Plads med Ny Carlsberg Glyptotek og Tivoli som nogle af sine nærmeste naboer. Adressen emmer af gammel kultur og dannelse; begreber, der ellers synes at have fortrængt kunstnere fra byens midte; de høje huslejer har sendt kunstnerne i det sædvanlige avantgardistiske eksil i randzonerne af København, men Ivar Tønsberg holder skansen i byen som en kontrapunktisk lovmæssighed.Han er kunstmaler, og hvis sådanne ikke skulle have fornøjelsen af at virke i Indre By, hvem skulle så? Det er et ædelt håndværk, som ikke forstyrrer det store billede.Maleren er dog aldrig tavs.Han har en mening om mangt og meget, men forsøger at holde den side for sig selv, der handler om kunst.For hans meninger er stærke, der er godt og skidt, men hvem er samtalepartneren egentlig? Når det kommer til stykket er der kun maleriet. En gåen til og fra. Et eftertankens rum, hvor alt gælder og bliver synligt, indtil det males over eller kasseres. Eller udstilles.Mens ovnen buldrer i det højloftede rum, hvor malerierne bor, trækker vi os ind i det mindre, hvor grammofonen står. Kunstneren har sat en jazzplade på, og det er ikke i den lette genre. Lydtapetet under samtalen er en velspillet, men mindre melodiøs sag (Dave Holland), hvor bassen folder sig ud i en kantet form, som en abstraktion for øret.Musikken er vigtig. Ligesom de billeder, der er blevet til over årene i det høje rum.Hvorfor Turinerklædet? Hvordan opstod den tanke om at male de malerier? " En dag for efterhånden længe siden, måske var det 2004, der var der en artikel i søndagspolitiken på en sektionsforside med et billede af Jesus-ansigtet, som altså er på det her klæde og så en artikel om klædets historie. Og det var noget nær samtidig med, at der var en islam-... en Muhammed-tegning-krise..som også var oppe at køre. Så tænkte jeg, det var pudsigt at se det der ansigt i en avis-artikel, det var der lidt ' Jesus Christ Superstar' over, og det var sådan lidt Che Guevaraagtigt, det billede, og så var det pudsigt også, at det var så ukompliceret, samtidig med at der var vittighedstegninger.Der startede det." Var det en slags bekræftelse på din tro? " Så udvikler tingene sig.Det var lidt sjovt, at det var upolemisk at lave, men så lige så stille som man laver denne serie i forhold til så mange andre serier, har det viklet sig ind i og mere væk fra udgangspunktet, så man til sidst næsten ikke kan huske udgangspunktet. Noget med tro? Det ved jeg sørme ikke rigtigt." Men du har beskæftiget dig med det i 13 år? " Ja sådan on and off. Jo, altså, det har været et ret slidstærkt billede. Måske kom jeg hen til... måske at lave et billede af Gud, som ikke ville være et corny billede eller tåbeligt.Det har været malet til måske et nyt publikum. Altså ikke sådan et almindeligt museumspublikum.Du har ikke lavet andre billeder imens. Du har lavet en undersøgelse over det abstrakte maleri.." Ja, altså forlægget, Turinerklædet, man diskuterer lidt; er det fup eller ej, og jeg er lidt ligeglad, men det er et slidstærkt billede som vedkommende har fået fremstillet, og uanset hvad det er, så er det en skrap fyr, der har begået det. Det har været muligt gang på gang at trække noget frem i det, som jeg ikke havde set. Det er et taknemmeligt forlæg at arbejde med." Et idol eller ikon? " Ja, til at begynde med synes jeg, det var sjovt, det der ' Jesus Christ Superstar'; at have det i fokus, men så efterhånden var der noget andet, der trak over. Det blev for banalt.Hvis man skal oversætte det til moderne kunstterminologi, kunne man så sige, at i starten var det et pop-billede for dig, og så opløste du det på et eller plan? " Ja, muligvis opløst, og så kan det være, billedet blev genløst. Det blev abstrakt og så hentet ind igen, til at man så nærmer sig de der klatter med øjne, næse og mund.Væk fra idolbilledet. Noget, der kunne være et forsøg på at komme hen til... kan man det? Et moderne gudsbillede, et tidssvarende gudsbillede.Det kunne der markedsmæssigt nok være behov for en produktion af." Du har også malet politikere." Ja, de var en anden type mennesker. Det var kun kvinder, deres ansigter var meget mindre slidstærke. Historien var ikke slidstærk nok til gentagelse.Man kan ikke lave 75 billeder af Helle Thorning-Schmidt, det går ikke." Processen, det emne, du har arbejdet med, det lyder som en meditation over det abstrakte maleri. Du har vedholdende kunnet blive inspireret og have fokus på et trosbillede.." Trosbillede eller tvivlsbillede.Alt det med Jesus. Mit forhold til ham er... måske er det nemmere at tro på Vorherre.Og gennem Turinerklædet kan man måske lave et Vorherre-forsøg." Der er jo mange i maleriets historie, eksempelvis Francis Bacon, hvor man kan mærke at det er de rene altertavler, han laver. Billeder af anderledes mænd med anderledes problemer i anderledes situationer.." Jeg tror, at når han laver triptykoner så ja, men jeg tror ikke, at mine er altertavler.De er mere sidebilleder - det har jeg tænkt på." Tror du ikke, det har noget med modenhed at gøre, at man giver slip på noget, hvis man skal overgive sig til troen? Eksempelvis må man droppe nogle forbehold, videnskabelige for eksempel." Ja, vores turiner-billeder er åndelige ting. Den der vittighedstegning af bomben er ikke et åndeligt billede, tværtimod er det et ualmindeligt åndssvagt billede og svært at interessere sig for. Så vores tradition og mine forsøg går på at putte ånd ind i billeder. Åndelige billeder.Andre har en tradition, hvor de laver gulvtæpper." " Jeg tror, det er sådan, at mine billeder ikke skal bekende hverken den ene eller anden vej. Så de er forsøg på malerier, der har åndsindhold eller åndskvaliteter. Åndelighed.Der er kunst, der er åndsorienteret, og noget, der ikke er, og så viser det sig, at Turinerklædet er en glimrende genvej til at komme i sving med et åndsbetinget billede." Så billederne er ikke ironiske, de er alvorlige? " De er ikke ironiske, de er ikke morsomme, og der er ikke humor i dem. Der er ikke noget humoristisk koncept heller, selvom det kan være befriende." Du ser dig selv i en tradition med sorte monokrome billeder, kors eller kvinder, pløjer det samme stykke lærred i en malerisk fordybelse? " Titlen betyder ret meget for et værk. Man har forventninger ud fra titlen. Det har været svært at finde titlen.Jeg kunne ikke kalde værkerne " INRI" og et nummer, eller Jesus eller Kristus, men han er jo de her tre dage nede i dødsriget, ifølge fortællingerne, inden han er steget til vejrs, og i de tre dage, finder jeg, han er ' afbilledlig' for os.I den tid, der går inden de tre dage, når han er levende, har alle kunstværker det med at komme til at fremstille ham anekdotisk, og man ligger fortolkninger i: Har han langt hår, eller har han kort hår, og hvad for noget tøj? Det bliver på den måde narrativt fortolket, og det duer ikke i min bog i hvert fald. Og efter de tre dage, hvor han er steget til himmels, bliver det formasteligt at forsøge at lave en afbildning og lidt tåbeligt. Men i de tre dage imellem er han ' afbilledlig', og så er det jo praktisk, at der er det der glimrende fotoagtige forlæg, Turinerklædet, der forestiller ham i de tre dage." Så det er et billede af tid? Du har fanget ham mellem det jordiske og det åndelige? " Ja, lige der. Død og tilstedeværelse.Det er fortællingen i den kristne fortælling, det er hans smarte trick at være til stede gennem sin død." Erik Steffensen er billedkunstner, forfatter og kritiker. Interviewet kan i en længere version læses i udstillingskataloget til Museum Holmens nye udstilling " Turiner-malerier".kultur@k.dk Fakta: Ivar TønsbergFødt i 1961. Maler.Uddannet ved Det Kongelige Danske Kunstakademi i perioden 1986-1992.Har modtaget arbejdslegater fra både Statens Kunstfond og Center for Dansk Billedkunst. Bosat i København.Om udstillingenUdstillingen er blevet til i samarbejde med Erik Steffensen, som er kurator på udstillingen.Den placerer sig i spændingsfeltet mellem kristen, katolsk relikvietradition med forestillingen om tilgang til Gud igennem konkrete fysiske fænomener og, på den anden side, afvisningen af samme - og i stedet forsøget på at lave et nyt billede.Det er museets hensigt at vise, at billederne både er dekonstruktion og moderne samtidskunst, der kan fungere som eksempelvis andagtsbilleder.Kan ses til den 18. marts 2018.Rettelse: 29.12.2017I en billedtekst til et interview med kunstneren Ivar Tønsberg i Kristeligt Dagblad i onsdags stod der, at Jesu ligklæde, også kendt som ligklædet fra Torino, senest blev vist for offentligheden i 2000. 
Det er forkert. Senest, det blev vist, var i 2015. Kristeligt Dagblad beklager fejlen.
interview Kunstneren Ivar Tønsbergs arbejde med at lave et nyt billede af en gammel historie, den bibelske fortælling om Jesus i dødsriget, kan nu ses på udstillingen " Turiner-malerier" på Museet Holmen i Løgumkloster. " Min kunst er forsøg på malerier, der har åndsindhold eller åndskvaliteter," siger Tønsberg.
Byhistoriker Mikkel Thelle foreslår Nyhavn som et oplagt sted at mødes. Han har noget fantastisk, intet mindre. Et materiale af en art, som udenlandske forskere dårligt tør tro på. Thelle sidder på en bænk ved ankeret og trækker et sammenfoldet ark papir op af tasken: Det er en kopi af et af politiets registerblade, udfærdiget den 1. maj 1902, hvor matrosen Vilhelm Larsen, født i Svaneke, kom til byen og flyttede ind i Nyhavn 29, stuen.Han flyttede senere til Sankt Poulsgade, videre til Viborggade, Marstalsgade, Randersgade og Schleppegrellsgade. Alle flyttedatoer, gadenumre og etager er omhyggeligt registeret.- Ja, og? Hans kone og to børn er også nævnt.- Ja, og? »Det nye er, at frivillige fra Københavns Stadsarkiv i de sidste syv år har siddet og tastet alle oplysningerne ind, så de nu ligger digitalt,« siger han.»For historikere betyder det, at hvad der før tog flere år at indsamle og sammensætte, nu kan gøres lynhurtigt og let. Hvad der før var resultatet af års arbejde, er nu bare begyndelsen.« I perioden 1890-1923 sagde loven, at alle københavnere skulle melde ny adresse til politiet, hver gang de flyttede. To millioner mennesker gjorde det; et enormt materiale om folks færden op og ned i hierarkierne. Vi ved, hvor folk som Vilhelm Larsen har boet, hans erhverv og fødested, hans kone og børn mellem 10 og 14 år. De små under 10 var ikke relevante for politiet, og børn over 14 var voksne og fik deres eget registerblad.Lars Løkke ville kalde det disruption, siger Thelle og begrænser sig til, at det medfører »et ret stort skifte« i måden at arbejde med historien på.»Vi kan med det magiske begreb big data begynde at være kirurger på byhistorien på en ny måde. Både ved at forfølge folk helt ind i opgangene og ved at se på byen som en stor organisme med knudepunkter, strømninger og forstoppelser.Data i den størrelse kan ændre vores muligheder og metoder fuldstændig. Statistikker plejer at være demografernes og socialhistorikernes område, men nu begynder tallene at være så tilgængelige, at kulturhistorikere kan være med.Vi har været mere optagede af erindringer og kærestebreve og ladet de store tal ligge. Nu kan vi bruge informationer om to millioner københavnere uden at vide ret meget om, hvordan man behandler tal.« Da Mikkel Thelle, leder af Dansk Center for Byhistorie, mødte byhistorikeren Gergely Baics fra Colombia University og fortalte ham om registerbladene, reagerede amerikaneren med vantro.»Is it legal?« spurgte han som det første. »Is it free?« som det andet. Med speciale i New York (Financial Times udnævnte hans bog Feeding Gotham til en af de bedste historiebøger i 2016) var han ikke særligt interesseret i København, men indgik på stedet en aftale med Thelle om at kortlægge sociale strømninger og grupperinger i byen, fordi materialet er enestående.»Udenlandske historikere er imponerede over, at der findes så mange offentligt tilgængelige oplysninger om borgerne, og at alle og enhver må bruge dem gratis. Gergely Baics må købe sine oplysninger fra amerikanske forsikringsselskaber.« I sin undervisning på Aarhus Universitet bruger Thelle en nærmest poetisk visualisering af flytteoplysningerne; en film på fem minutter, der med små lysblink viser hver flytning på et københavnerkort i årene 1890-1923, hvor byen voksede eksplosivt. Lysene breder sig hastigt fra Indre By ud over voldene og søerne, langs indfaldsvejene og fylder efterhånden de velkendte brokvarterer og store felter på Amager op. Nu ved vi også ret nøjagtigt med hvem.»Man kan hurtigt danne sig billeder af København, man ellers ville bruge år på, for eksempel hvilke typer arbejdere der var koncentreret hvor.« På Indre Nørrebro omkring Ravnsborggade og i Nansensgade-kvarteret boede de faglærte arbejdere og små håndværksmestre, hvorimod industriarbejdere og de ufaglærte i højere grad boede på Indre Vesterbro.Thelle trækker et nyt papir frem for at vise, hvilke former for præcis anatomi han taler om: et kort over fortætninger af industrihåndværkere 1890-1920; en gruppe placeret mellem industriarbejdere og de gamle håndværk.De fattige flyttede flere gange om året til en ny adresse, mens de rige blev boende, hvor de var. På særlige flyttedage i maj og november byttede store menneskemængder plads. Især da København stadig var en fodgængerby, hvor folk var nødt til at rykke rundt efter deres skiftende arbejdspladser.»Mange arbejderfamilier sparede sammen til en cykel til manden, og først da cyklen, sporvognen og bussen slog igennem og var til at betale, skabtes grundlaget for at blive boende samme sted uafhængigt af arbejdspladsen og danne kvarterer med samme slags folk; altså den stærkt opdelte by, der kritiseres og debatteres i dag.«.I hælene på tjenestefolkVed ankeret i bunden af Nyhavn står man i et af byens markante skel. Lige på den anden side af det førhen farverige havnekvarter med værtshuse, prostituerede og sømænd var Kongens Nytorv og palæerne i Frederiksstaden de gamle penges knudepunkt holdt oppe af de øverste embedsmænd, etatsrådene, adel, direktører og rentierer.Stedet var under pres fra de nye penge, der holdt til ved den nye Rådhusplads i den anden ende af Strøget omkring 1900.»Europæiske storbyer er kendetegnet ved enormt store sociale forskelle og enormt små geografiske,« siger Thelle og glæder sig til at gå ned i nørddetaljer i materialet.»Vi kan finde frem til de rige ved at lede efter tjenestefolk på de samme adresser. Fra at have været billige først i perioden bliver det senere lidt dyrere at have tjenestefolk, så andre steder i byen kan du være grevinde, men halvfattig med kun en enkelt stuepige. De meget rige bor heller ikke så tæt sammen som for eksempel de halvrige i Gammelholm-kvarteret bag Det Kongelige Teater, hvor flere blev registreret på samme adresser. Gammelholm var et af Ferdinand Meldahls mest maniske projekter. Han ville skabe en eliteghetto midt inde i byen, og det blev en succes, præcis som han forestillede sig. Det er stadig de to øverste klasser, men tættere.« Historiske big data bruges især til at stille nye spørgsmål: Skifter man bosted, når man går fra at være lærling til svend? Hvis man får børn? Klynger immigranter sig sammen i »lande«, eller søger de sammen med familie? Hvor højt oppe bor folk? Etagerne er også et socialt skel i perioden med første og anden sal for de mest velhavende.Rykker de nedad i højden og opad i socialgrupperne? »Tidligere kunne historikere gætte eller antage.Nu kan vi komme helt ned i kødet på det og kortlægge social mobilitet i en form for 3D.« Moderne personregistrering udspringer altså fra et byfænomen. Registerbladene blev i 1923 til folkeregistre, som alle kommuner skulle have, og i 1968 samlet i CPR-registret.»I sommer bredte panikken sig, da en stor mængde personnumre blev lækket til en kinesisk virksomhed, og der hersker konstant frygt for, hvor mange private oplysninger og billeder nogle kan samle om en på de sociale medier.« En it-reklamedirektør, Thelle mødte, opfordrede ham til at slukke mikrofonen på mobilen, for branchen er ved at udvikle et system, der kan høre, hvad man taler om, genkende ord som kleenex eller penisforlænger og sende dig reklame.Han blev også selv overrasket over at se, hvor mange oplysninger der lå om ham på borger.dk.Alle de steder, han havde boet, stod der.»Det hele stammer fra byvækst og et bredt behov for at holde styr på folk og vide noget om dem. Politiet var en social institution og skulle være der, når folk faldt om på gaden; når de blev sat ud af fogeden.«.Fra mikro til makro»De frivillige har gjort en gigantisk indsats,« siger afdelingsleder og historiker Mads Neuhard fra Stadsarkivet højt ned i røret. »Vi anede ikke, hvad vi satte i gang for syv år siden, men nu er de færdige med at indtaste alle politiets registerblade, og vi kan se enorme samfundsperspektiver i at have lagt 12 millioner informationer ind. En grænseoverskridende pointe er, at materialet er blevet makrohistorisk interessant! Det havde vi ikke set komme.« Det begyndte med slægtsforskerne, for politiets registerblade er guld værd for dem.»Vi havde et håb om, at nogle af dem ville gøre os den tjeneste at indtaste deres egne fund digitalt. Bare tyve kort om dagen. Hvor længe ville det så tage at komme alle igennem? En matematiker regnede ud, at vi ville være færdige om 3350 år. Godt, lad os komme i gang, tænkte vi. Men det utrolige var, at de frivillige begyndte at skrive af fra en ende af med aa. De tog ikke kun det, der interesserede dem selv, men alt! Og nu syv år efter er vi færdige.« Mads Neuhards vurdering er, at transskriberingen er en opgave i omegnen af hundrede mandeår. Stadsarkivet ville aldrig have haft råd til det.»Nu kan du google morfar. Det forandrer alting. Digitaliseringen er en måde, hvorpå man både passer på materialet og får det i spil.Arkivet gives tilbage til byens borgere. Og forskerne kan bruge det, de frivillige skaber.Stadsarkivet har ingen kræfter i forhold til de frivillige. Vi ved ikke bedst. Den har vi fået parkeret.« De frivillige er gået i gang med at indtaste håndskrevne begravelsesprotokoller for alle døde københavnere i perioden 1861-1912.Dødsårsagen er ofte skrevet på latin og er det sværeste felt at aflæse, fordi ordene er ukendte.Dødsårsagen interesserer mange forskere, og når protokollerne er tastet ind, vil de hurtigt kunne få overblik over, hvem der er døde af hvad hvornår. Oplysning for oplysning skriver de frivillige af: Den 65 år gamle enke Jensine Jensen fra Dronningensgade 12, død af morbus cordis (hjertesygdom). Vilhelm, den 5 1/2 år gamle søn af en ledvogter, død af bronchopneumonia (lungebetændelse). Den 46-årige værkfører Søren Christian Thyrring, »selvmord ved at lade sig overkjøre af toget«. Nogle få af de omkring 500 frivillige har deres daglige gang i Stadsarkivet, men de fleste sidder hjemme og taster. Det er de få, der gør meget. De 25 mest aktive står for 90 procent af indtastningerne.På Kongens Nytorv siger Mikkel Thelle: »Jeg tror, historisk data kommer til at ændre historiefaget helt grundlæggende over de næste ti-tyve år. Hver måned er nye kildesamlinger digitaliseret og lagt ud. Vi kommer helt andre steder hen.« Engang holdt han oplæg for de frivillige på Stadsarkivet. »Nogle af dem er hyper-lokalhistorikere.En ved alt om sporvognslinje 5. De rettede mig - flere gange.«.
CPR. Oplysninger om alle københavneres adresseændringer fra 1890 til 1923 er blevet digitaliseret ved en kæmpe frivillig indsats. Mundvandet løber over hos udenlandske forskere. Det vil grundlæggende ændre historiefaget, mener byhistoriker.
En robotiseret svensk mandsstemme meddeler, at der ikke er forbindelse til telefonen, da jeg forsøger at få fat i Andrea Hejlskov i hendes dunkelmættede svenske skove. For en del år siden forlod hun det liv, de fleste af os kender og sammen med sin familie fulgte hun den nærmest almene kombination af desperation og længsel efter at komme væk fra livet i civilisationen mod noget mere virkeligt og autentisk og nærværende.Jeg vil høre om hun fandt det, hun søgte, der oppe i de svenske skove, hvor man kan mærke kulden mod huden og se på dampskyerne fra sin ånde, at man faktisk er i live som andet end sætninger på andres Facebook vægge.Det gjorde hun til sidst, fortæller hun fra sin bjælkehytte, da mobilsignalet når hende.»Det har taget meget lang tid, og jeg bebrejdede længe mig selv, at jeg ikke kunne mærke en forandring. Jeg troede, at erkendelsen var, at vi var taget helt herud bare for at opdage, at man ikke kan forandre sig. Men jeg har indset, at jeg har forandret mig og fået større autenticitet i mit liv,« siger Andrea Hejlskov.Hinsides det blege lysMen måske er de svenske skove, det forkerte sted at lede efter en mere virkelig virkelighed.Måske er det netop hinsides det moderne menneskes konstante selvlede ved altid at sidde med smartphonen og stirre ind i Facebooks søvnberøvende blåligt blege lys, at det autentiske liv findes.Lektor Anders Hougaard, der forsker i de eksistentielle aspekter af teknologi og medier, tror noget i den stil. Han kan se det, når vi bebrejder os selv, at vi ikke længere kan koncentrere os om at læse bøger, fordi vi ikke vil acceptere, at vores hjerne og daglige praksis har tilpasset sig en ny virkelighed eller når vi insisterer på at fysisk samvær er mere nærværende end digitale fællesskaber.»Vores levevis og vores hjerner tilpasser sig hele tiden et nyt miljø. Det er en livsbetingelse hos mennesket fra første gang nogen tog en kæp op og oplevede, at verden ændrede sig. Lige som kæppen er smartphones og Facebook ikke bare nye redskaber, de er omstændigheder for vores måde at leve på, som har en dyb indvirkning på, hvordan vi er sammen og opfatter verden. De er en ny måde at være i verden på, der hænger sammen med resten af moderne vores liv, og derfor er Facebook, smartphones og selfien på mange måder ganske autentiske som en ny virkelighed,« siger han.Jeg tænkte på dem begge, da jeg i vinterferien forsøgte at spille Ludo med familien indtil vi opgav af kedsomhed.I stedet satte børnene sig med deres iPads, og mens vi sad med vores iPhones begyndte vi at spille Minecraft alle fire i den samme verden.Der var ild i brændeovnen, rusk i verden udenfor og snevejr i spillet, mens vi byggede vores bjælkehytte i algoritmens kvadratiske, svenske skove, som en virtuel udgave af Andrea Hejlskovs familie.For en gang skyld blev jeg ikke ramt af selvbebrejdelse over at spilde livet ved at sidde med en smartphone i hånden i stedet for at forsøge at koncentrere mig om at læse en bog eller snitte i en gren. For Anders Hougaard var det som jeg og familien oplevede et vaskeægte autentisk øjeblik, hvor vi formåede at tilpasse os verden som den er nu i stedet for at forsage den.»Det I oplevede, var jo i virkeligheden hygge.Der hersker en forestilling om at samhørighed er noget, der kun opstår, når vi er direkte orienterede imod hinanden fysisk, men I hyggede jer sammen, selvom i sad og kiggede ind i hver jeres skærm i stedet for at sidde omkring det samme brætspil,« siger han.Gennem de seneste års crossfit, vinyl og palæobølger mod et eller andet mere ægte liv end det vi lever, har han spekuleret over, hvad der er autentisk.»I vores insisterende søgen efter et autentisk liv er der en tendens til at opstille det ægte som modsætning til ny teknologi, nye medier og alt det der kendetegner vores moderne livsstil. Men vi skaber en myte om det autentiske, når vi styrketræner med crossfit, eller jager noget oprindeligt med en flitsbue. Det er falske konstruktioner, der i sig selv bliver uautentiske fordi de ikke er forankrede i den verden vi lever i, hvor det er mindst lige så naturligt at træne på et løbebånd i indre by, som at køre via en anlagt infrastruktur for at kunne komme til at løbe i en kultiveret skov,« siger Anders Hougaard.Forældet autenticitetHan kan se hvordan folk lever hele deres tilværelse ude at trit med samtiden, når de insisterer på, at ungerne skal kunne deres 70 år gamle Pippi Langstrømpe i stedet for at spille iPad, når de tror, at de kan finde et eller andet ægte i andre kulturer og komme tæt på en oprindelig indre kerne ved at sidde i yogastilling i Brønshøj eller nå sig selv ved at pleje en surdej fra Meyers i stedet for bare at spise en rugbrødsmad.For de af os der hverken er skovhuggere eller stenaldermennesker er det meningsløst at finde meningen i det der ikke længere er relateret til vores tilværelse. I stedet for at være til stede i verden og påvirke den i en retning vi bedre kan rumme, leger vi virkelighed ude på sidelinjen.»Den franske filosof Jean Baudrillards siger, at det moderne menneske foretrækker en simuleret erstatning for verden i en grad, så vi har mistet evnen til at skelne mellem simuleret og virkelig virkelighed. Vi tror, at der var et mere ægte liv engang, og derfor afviser vi i vores søgen på en eller anden forældet autenticitet at være autentisk i samtiden på samtidens præmisser,« siger Anders Hougaard.Andrea Hejlskov kan genkende den over-fladiske søgen efter et eller andet ægte.»Der er en opfattelse af, at det autentiske er lykkeligt og lyst. Men det vigtigste jeg har lært er, at autenticitet er også at være vred, frustreret og tvivlende. Jeg tror, at man i hele autenticitetskulturen bilder sig selv ind, at det kan gøres hurtig og uden omkostninger. Men der er intet quickfix. Shit tager tid. Men jeg tror helt vildt meget på, at den længsel der er efter autenticitet siger noget helt vildt vigtigt om at der er en kæmpe adskillelse mellem det liv folk lever og deres idealer. Det siger jo noget smukt om menneskeheden at folk længes efter mere nærvær og at være mere sammen med deres børn,« siger hun.Modviljen mod nuetMan kan se modviljen mod nuet i længslen bagud på byens hotteste barer, hvor skovmandsskæggede macmennesker med sømandstatovering og vinylfetish stadig drikker hipster the af falsk autentiske syltetøjsglas, der kunne have stået på et vakkelvornt træbord en sommerdag for 60 år siden, da Bonderøven hverken var noget i fjernsynet eller et identitetskrænkende triggerord.Længslen er så udtalt, at den kan ses i verdenspolitikken med Donald Trumps protektionistiske »Make America Great Again«, og i briternes beslutning om at genskabe fortidens autonome nationalstat. Hos DR3 har de også mærket stor interesse for serien »Alene i Vildmarken«. Over en million seere har brugt mindst fem minutter på at se 10 danskeres kamp mod naturen og sig selv.»Der er mange der har set med, og jeg tror det skyldes, at der er så meget kompleksitet vi hele tiden skal forholde os til i verden. Nogle gange er det rart at se noget lidt statisk, der handler om det mest basalt urmenneskelige, om vejret, maden og om ensomheden. Det blev meget tydelig undervejs, at det ikke er mobilen deltagerne savner, men de mennesker, der er i deres liv,« siger Mads Kromann, der er redaktør for programmet på DR3.Deltagerne taler da også med en stemme om at have fundet et nyt perspektiv i ensomheden i Nordnorge, og måske handler det om at være mindre online. Det er i hvert fald det vi bruger en stor del af vores tid på. Mens Rockwoolfondens regelmæssige undersøgelser viser, at vi arbejder stadigt mindre og langt mindre end vi tror, er vi mere og mere online fra især vores mobiler, som Deloittes tal viser vi tjekker 2,5 gange i timen, og ifølge DRs medieudviklingsrapport ser børn mellem 7-12 år på en skærm mere end tre timer hver dag, mens kvinder alene bruger 48 minutter på sociale medier dagligt. En af dem er Andrea Hejlskov, og hun lider ikke af følelsen af, at vi lever en form for andenrangs liv gennem teknologi.»For mange er teknologi det modsatte af autenticitet, mens det gode er at leve i naturen, men hele den opstilling har jeg lært er falsk. Der er ingen offgrid mennesker jeg kender, som kører en ideologi om teknologi som en beskidt modpol til vores tilværelse.Jeg tror den fremmedgørelse nogle føler ved teknologi skyldes, at folk ser det som noget der kommer til at hænge helt vildt meget sammen med ens identitet, men for mig er det mere et konkret redskab til at bevare kontakten til venner, familie og netværk, mens det for andre bliver så stor en del af deres identitet, at de kommer til at opfatte Facebook, som noget der kan være falsk,« siger Andrea Hejlskov.rkar@berlingske.dk For mange er teknologi det modsatte af autenticitet, mens det gode er at leve i naturen.Andrea Hejlskov.
Den moderne verden føles så fremmedgørende, at længslen mod et eller andet autentisk ægte flår i os, mens vi stirrer ind i Facebooks blegt blålige lys. Vor tids autenticitet findes ikke i crossfit, ødemarken eller stenalderkost, men i at omfavne selfies, Facebook og smartphones, mener forsker.
Kan du undvære din bil? Lasse Sørensen, hans hustru og to børn gjorde forsøget. I tre måneder op til sommerferien lod Vesterbro-familien kommunen opmagasinere deres aldrende Peugeot 307 i et parkeringshus i Bispebjerg.I stedet fik de en såkaldt mobilitetspakke med adgang til den kollektive tra-fik, delebiler, lejebiler og bycykler.I alt deltog 162 personer med og uden bil i forsøgsordningen, og Lasse Sørensen var en af 7, der gik hele vejen og smed bilnøglen væk i testperioden. Forsøget fandt sted i Krusågade på Vesterbro og på Henrik Ibsens Vej på Frederiksberg, og det offentlige fjernede i perioden p-pladser i gaderne for i stedet at skabe rum for delebiler, bycykler og små miniparker med blomster og bænke.»Min kone og jeg sagde ja til at deltage, fordi vi gerne ville udfordre os selv. Vi er lidt trætte af at se på vores gamle bil, der holder parkeret i gaden uden at blive brugt. Vi ville se, om det var muligt at leve sit liv uden at have sin egen bil«, fortæller 45-årige Lasse Sørensen.Han arbejder som selvstændig ledelseskonsulent i Hellerup. For at komme til kontoret i myldretiden er det hurtigst at cykle, og også bus og tog kan få ham frem hurtigere end Peugeoten. Ofte har han dog kundemøder uden for København, og på de dage tager han bilen på arbejde trods den trættende trafik. Også i weekenderne bruger familien af og til deres bil, når turen går til Nordjylland eller Sverige for at besøge venner og familie.»Vi har gået og overvejet, hvad næste løsning skal være. Vi har råd til at købe en ny bil, men på den anden side er vi også optaget af at gavne miljøet. Men er det muligt at erstatte den frihed, der er i at have sin egen bil?«, spørger Lasse Sørensen.Ubrugte metalkasserSom de fleste københavnere kan han tale med om, hvor svært det ofte er at finde parkeringspladser. Forleden flakkede han rundt på Vesterbro i et kvarter for at finde en plads i nærheden af sit hjem.Udfordringerne med de mange holdende og kørende biler i byen har fået Københavns og Frederiksberg Kommune samt Region Hovedstaden til at lave pilotprojektet sammen med en række offentlige og private transportleverandører. Droneundersøgelser på Østerbro og Vesterbro har vist, at 23-26 procent af alle parkeringspladser er optaget af biler, der ikke bliver brugt i hverdagene.Når der samtidig forventes 100.000 flere københavnere frem mod 2027, er der behov for at udnytte den begrænsede plads mere effektivt, siger teknikog miljøborgmester Morten Kabell (EL).»Når der bare står en ubrugt metalkasse, er det spild af den dyrebare plads i byen.Den plads kunne bruges på byrum, på legepladser til kvarterets børn, til udeservering for den lokale café eller andet. Og hvis folk i stedet for at købe en bil vil bruge delebiler, kollektiv trafik og cykler, så bidrager det til målet om at blive en grønnere by«, siger Morten Kabell med henvisning til kommunens erklærede ambition om at blive CO2-neutral i 2025.Lasse Sørensen har boet på Vesterbro i snart 25 år, og han og familien vil gerne gøre deres til at få en grønnere by. Men de skal også have en hverdag til at fungere. I de tre måneder uden bil oplevede Lasse Sørensen, at de alternative transportformer i nogle sammenhænge fungerer glimrende, men ikke altid er lige pålidelige eller anvendelige.»Jeg gik all-in og tilmeldte mig alle tjenesterne.Jeg har kørt betydeligt mere med det offentlige end før, for så kan jeg arbejde lidt på vejen og ikke møde svedig op på arbejdet. Og så er jeg også blevet rigtig glad for bybilerne, der rammer min måde at komme rundt i byen på ret godt«, siger Lasse Sørensen med henvisning til tjenesterne Green Mobility og Drivenow, hvor man betaler per minut og parkerer bilen et vilkårligt sted uden tanke på p-afgifter.Men delebilstjenesterne var hverken praktisk eller økonomisk fordelagtige, når han skulle besøge kunder langt væk fra kommunegrænsen, hvor man ikke bare kan efterlade delebilen uden omkostning. Så prøvede han at koble sig på den private udlejningstjeneste Gomore, men det kræver mange bookinger, før der er bid. Han prøvede også at komme i gang med delebilstjenesten LetsGo, som har faste stampladser og er egnet til længerevarende leje.Men før brug skulle han hente en chip på selskabets kontor, og da det den pågældende dag styrtregnede, gik det forsøg i vasken.»Det er smart nok, at man kan leje de biler, men jeg blev irriteret over, at man skal hoppe rundt mellem alle de forskellige udbydere og deres systemer for at finde den bedste løsning i øjeblikket. Det var fire forskellige apps plus bus og tog, og det kræver en hel del energi og planlægning«, siger Lasse Sørensen.Også de øvrige 161 testpersoner syntes overvejende, at det var bøvlet at bruge de mange transporttjenester. En evaluering af projektet viser dog, at hvis de forskellige tjenester blev samlet i én simpel app, så siger 56 procent, at pakken ville kunne erstatte deres behov for at eje en bil.Mobilitetsapps på vejNetop at få samlet alle transporttjenester i en app bliver det næste skridt i udviklingen.Borgmester Kabells forvaltning søger nu om politisk opbakning til en ny bevilling på 5,8 millioner kroner til at folde forsøget ud til flere borgere i en længere periode. Samtidig er det offentlige trafikselskab Movia ved at samle en lang række private leverandører, som er interesseret i at udvikle apps, der kan guide københavnere frem til den hurtigste og billigste vej frem på tværs af transportmidler. Teknologien kaldes Mobility as a Service (MaaS), og de første eksempler er i gang eller på trapperne i Finland, Tyskland, Storbritannien og Holland.Anette Enemark, som er Mobilitetschef i Movia, mener, at pilotprojektet i hovedstaden viser teknologiens store potentiale for at begrænse trængslen og fremme grønnere transportformer: »Den største barriere er, at vi alle sammen er vanedyr. Vi føler os trygge og tror, vi kender alle transportmuligheder. Men det gør vi faktisk ikke, og et lille puf kan få os til at prøve noget nyt og se mulighederne i det brede transportlandskab«. Undersøgelser har vist, at det rent økonomisk ikke kan betale sig at eje sin egen bil, hvis man kører under 12.000-13.000 kilometer om året.Men et er økonomien, siger Lasse Sørensen.Noget andet er den bekvemmelighed, som følger af at have sin bil holdende nede på gaden.»I løbet af forsøget er jeg blevet opmærksom på, hvor stor en luksus det er at have sin egen bil. Hvis jeg skulle droppe det, så skal jeg have en løsning, som giver mig den samme fleksibilitet. Det skal fungere som at køre taxi, så jeg kan tage en bil tæt på mig og stille den fra mig igen uden at tænke på byzonegrænser eller pris for parkering. Dem, der kan levere den løsning, de får mange kunder«, siger Lasse Sørensen, som hælder til at investere i en ny bil: »Jeg er godt klar over, at det er meget dyrere at have min egen bil end at bruge andre transportformer. Omvendt er der nu kommet et udspil fra regeringen, så alle kan få billigere biler - også dem, der faktisk ikke har behov for en«.jakob.sorgenfri@pol.dk Den største barriere er, at vi alle sammen er vanedyr Anette Enemark, Movia.Fakta:  FAKTA VERDEN OVER PRØVER STORBYER AT FÅ STYR PÅ BILTRAFIKKEN. HER ER NOGLE AF DE MEST POPULÆRE IDEERLotteri per nummerpladeMexico By. Den mexicanske hovedstad er kendt for tæt trafik: Byen har en sikker førsteplads på det globale trængselsbarometer TomTom Traffic Index. Et af de mange forsøg på at løse problemet er at lade nummerpladen bestemme.' Hoy No Circula' - i dag må du ikke køre - blev indført i 1989: Sidste ciffer i nummerpladen afgør, hvilke dage bilen skal holde stille. Lignende modeller har siden været afprøvet i blandt andet Beijing. Systemet har hjulpet, men ikke nok, og byen afprøver ofte nye ideer som parkeringsbestemmelser og cykelruter.Forbud mod benzinbilerOslo. Ingen hovedstæder har fremlagt et så ambitiøst forslag som det, Oslos bystyre kom med i 2015: totalforbud mod benzin-og dieselbiler i indre by fra 2019. Forslaget var meget kontroversielt, især for erhvervslivet, så i første omgang har bystyret kun vedtaget en skarp stigning i bompenge for dieselbiler samt drakoniske parkeringsregler. Men målet om den bilfri by lever stadig. Samme tendens ses i andre storbyer. Paris, Madrid, Athen og Mexico By har alle varslet et forbud fra 2025 - dog kun for dieselbiler. Selv BMW's hjemby, München, overvejer det.Betalingsring blev vellidtStockholm. Da den danske regering i 2011 foreslog en ' betalingsring' omkring København, kørte forslaget durk ind i en mur af protester og endte med at blive droppet. De samme protester mødte Stockholm i 2006 - Sverige er trods alt via Volvo og Saab ikonisk forbundet med biler - men den foreslåede trængselsskat blev alligevel vedtaget ved en lokal folkeafstemning; måske var det et bedre navn. Den midlertidige ordning er siden blevet både permanent og ganske populær.Ideen virker, viser statslige tal: Trængslen er faldet. I 2013 indførte Göteborg samme ordning.Kina satser på delecyklerHangzhou. Mens mange byer arbejder med pisk i form af forbud og bompenge, kan man også bruge gulerod i form af miljøvenlig offentlig transport - og lettilgængelige cykler.Danmark var et pionerland for bycykler, men i dag er det Kina, der træder fra. Verdens delecykelby nummer et er, med flere længder, Hangzhou i Østkina: Her står over 80.000 cykler klar på 3.000 stationer, omtrent syv gange så mange per indbygger som i København. Det børsnoterede firma Mobike har nu åbnet en filial i engelske Manchester. Mere end 1.000 byer verden over har delecykelordninger.Fejl og fakta 05.09.2017:' Kommunen tvang Lasse til ikke at bruge sin egen bil i tre måneder', lød en overskrift på side 6 i 1. sektion i går. For de læsere, der måtte have nøjedes med at læse den noget friske overskrift, skal vi præcisere, at det kan en kommune ikke. Som det fremgik af selve artiklen, havde bilisten ganske og aldeles frivilligt tvunget sig selv til at undvære sin bil som led i et forsøg, fordi han brugte den så sjældent. 
På hver fjerde p-plads i København står der biler, der ikke bruges ihverdagen. P-pladsen fylder i byrummet på bekostning af legepladser og parker. Kommuner og region tester en ny transportservice, der sigter mod at erstatte borgernes behov for at eje en bil.
Pilestræde - Københavns Hovedbanegård»Det er let. Luksus. Dejligt at være selvstændig,« siger min første Uber-chauffør, da jeg spørger ham, hvorfor han kører for Uber. Han er i starten af tyverne, fra Vestegnen og har lige samlet mig op foran Det Berlingske Hus.Hans bil dufter ny, og den er pæn og ren. Han ved allerede, hvor jeg skal hen. Det tastede jeg ind i Uber-appen, da jeg bestilte turen, og vi begynder at manøvrere os ud af Københavns indre by mod Hovedbanegården.»Når man har lyst til at arbejde, arbejder man,« fortæller han. »Der er altid kunder, men efter at det blev ulovligt, er det mest turister.Undtagen fredag og lørdag. Da er der mange, der bruger det.« Det tog ham en dag at blive Uber-chauffør.»Jeg tænkte »bare lad mig prøve det«. Så gik jeg over og tilmeldte mig, og jeg har kørt lige siden. Lige så snart jeg kørte fra Uber-kontoret, fik jeg en tur. Så tænkte jeg »jackpot«. Det var luksus.« I februar tjente han omkring 15.000 kr. på det. Han fortæller, at der også er mange »gamle mennesker«, der bruger Uber, når de skal på hospitalet, så de ikke skal bruge kræfter på bus og tog.»Hvor gamle er »gamle mennesker«?« spørger jeg.»Omkring de 80 år.« »Og de har en Uber-app installeret på deres telefon?« »Ja, det er sygt, ikke?« svarer han begejstret og fortæller, at hans eneste danske kunde i dag var en ældre mand, der skulle på hospitalet.Resten har været turister. Fra Island, Sverige, Grækenland.Vi nærmer os Hovedbanegården. Han fortæller, at han ikke er synderligt bekymret over, at Uber lukker. Han skal nok klare sig.»Uber er dejligt, du ved, for der er ikke nogen, der bestemmer over dig. Jeg tror, Uber kommer tilbage på et tidspunkt.«.Københavns Hovedbanegård - NørrebrogadeJeg bestiller den næste Uber, efter at jeg er blevet sat af på Hovedbanegården. Der går fire minutter, så ringer chaufføren til mig. »Jeg er her nu. Jeg holder ved 7-Eleven.« Chaufføren er i slutningen af 40erne. Han har boet i Danmark de sidste 25 år og er på førtidspension.Han vil ikke sige hvorfor.»Jeg bliver skør i hovedet af at sidde hjemme,« siger han og løfter pegefingeren op mod tindingen og snurrer den rundt. Det hjælper ham at køre Uber. Her møder han mange mennesker.»Alle kører med Uber. Forretningsmænd, fodboldspillere, politikere,« fortæller han. »Jeg har kørt med både Nicklas Bendtner og Anders Samuelsen.Vi kører ud ad Åboulevarden mod Nørrebro, og han brokker sig over de danske skatteregler.»Det ville ikke kunne betale sig for mig at køre Uber, hvis jeg skulle betale 40 procent i skat. 20 procent ville måske gå, men ikke 40 procent.« Når Uber lukker, vil han tage til Barcelona og være Uber-chauffør dernede. Han kan få halvdelen af sin førtidspension med til Spanien, siger han.Som vi nærmer os Nørrebro, bliver han mere og mere mistænksom over mine spørgsmål.»Er du sikker på, du ikke er fra politiet?« spørger han.Han stopper i nærheden af Assistens Kirkegård.Jeg stiger ud af bilen. Betalingen foregår automatisk over appen, og jeg skal ikke gøre noget. Jeg modtager en mail med en kvittering med det samme.Nørrebrogade - PilestrædePå min Uber-app er der et kort, hvor jeg kan se de Uber-biler, der er i nærheden. Jeg indtaster, at jeg gerne vil til Pilestræde. Der går et par sekunder, så meddeler appen, at der vil gå 11 minutter, inden min chauffør kommer. Jeg kan i appen se chaufførens fornavn, hans nummerplade, og hvilket bilmærke jeg skal kigge efter.Han kommer hurtigere end angivet. Chaufføren er i slutningen af 40erne, dansk med indvandrerbaggrund. Han har arbejdet som Uber-chauffør, siden han mistede sit job for halvanden måned siden. Firmaet, som han har arbejdet for i atten år, gik konkurs. Nu leder han efter et nyt arbejde. Han får dagpenge og behøver derfor ikke at køre Uber for at tjene penge.»Jeg er ikke vant til at sidde hjemme, og jeg gider ikke sidde hjemme. Hvis jeg får et arbejde, stopper jeg som Uber-chauffør med det samme,« siger han.»De fleste af mine passagerer er unge under 40 år. De ville aldrig have taget en taxa. Uber er konkurrent til busser og DSB. Ikke til taxabranchen.Det er ærgerligt, at Uber lukker. Det er nemt. Man skal bare have en bil og en ren straffeattest.«.Pilestræde - HovedbanegårdenMin fjerde chauffør er fra Rumænien. Han har læst sin kandidatgrad i Danmark og blev færdig for tre uger siden. Han har lyst hår og er i midten af 20erne. Han kan godt forstå dansk, men foretrækker, at vi taler sammen på engelsk.Han har kørt tre timer, da han samler mig op. Haft fire passagerer. Det er en dårlig dag for forretningen, men generelt er han glad for at køre Uber.»Jeg har været Uber-chauffør i to måneder.Jeg kører Uber for at tjene lidt ekstra penge.Jeg bruger omkring 20 timer om ugen på det.Så tjener jeg cirka 1.500 kroner. Og jeg arbejder også som tjener 24 timer om ugen.« Vi kører en omvej mod Hovedbanegården, men han siger, det er, fordi politiet har spærret en vej af.»Det er godt arbejde. Det er meget nemt.Der er ingen stress, og folk er generelt venlige.Passagererne siger, at Uber giver god service.« Han vurderer, at 60 procent af hans passagerer er danske, mens 40 procent er fra udlandet.»Jeg tror, Uber bliver lukket helt ned. Det er trist, for jeg kunne tjene ekstra penge, men det er ikke verdens ende for mig, og jeg ville alligevel ikke være Uber-chauffør hele mit liv alligevel. Jeg har lige været til et jobinterview i Østrig, så jeg flytter nok derned.«.Hovedbanegården - PilestrædeJeg står igen på Hovedbanegården blandt taxaer og biler, der sætter folk af. Her ville det være hurtigere at hoppe ind i en taxa.Jeg kigger efter en Ford, og der går ikke mere end et par minutter, inden min femte chauffør dukker op. Han er en ældre mand med lyst hår. Han har kørt Uber for at hjælpe sin søn med at tjene penge, indtil sønnen fik et arbejde.Derfor betyder det ikke så meget for ham, at Uber lukker i Danmark.Mens vi kører, rækker han sin telefon til mig for at vise mig en samtale, han har haft med andre Uber-chauffører. For da det blev offentliggjort, at Uber lukker, begyndte hans kolleger straks at kigge efter en anden måde at køre taxa på.»Jeg kan fortælle dig, hvad alle de andre gør.De er begyndt at køre Haxi. Haxi er en app, men der er ingen, der har brugt den, fordi de har haft Uber. Forskellen er, at med Uber skal man ikke ringe til nogen. Det skal man med Haxi, og man betaler med MobilePay. Skattevæsnet mister den fordel, at de kan kontrollere, hvad chaufførerne tjener, og kunden har ikke den sikkerhed, som man har med Uber, hvor man kan se, hvor kunden bliver samlet op og sat af.« »Hvordan fungerer det med skat?« »Alle betaler skat. Det er ren taxapropaganda.Uber opgiver alt til skattevæsnet. Det fungerer ligesom alle andre, der betaler B-skat.Alle Uber-chaufførerne har en revisor, der ordner tingene.« »Når Uber forsvinder, går Danmark baglæns.Men man kan ikke stoppe sådan en trend. Jeg har mest ondt af de udenlandske turister og forretningsfolk, der kommer her. Det er halvdelen af vores kunder. De bruger Uber, fordi de bruger det derhjemme. De ved ikke, hvordan de skal ringe til en taxa. Vi går baglæns, så det brager, når vi forbyder Uber.« Læs også side 7 og 20 i Business.krnd@berlingske.dk Alle kører med Uber.Forretningsmænd, fodboldspillere, politikere.Anonym Uber-chauffør.Fakta: FAKTAHvad er UberUber er et amerikansk koncept, der blev stiftet i 2009 af Garrett Camp og Travis Kalanick. Sidstnævnte er i dag administrerende direktør i virksomheden.Ordningen går ud på, at kunden via en app på sin mobiltelefon kan bestille en kørsel, der i snit er mellem 20 og 30 procent billigere end en tur med taxa. Før afhentning får kunden en besked med et foto af chaufføren og dennes navn samt bilens registreringsnummer.Uber findes i 67 lande og i hundredvis af byer. Den er dog også blevet forbudt flere steder.Der er omkring 2.000 Uber-chauffører i Danmark.SAGEN KORTFra start til slutKampen om Uber har i Danmark været kort og intens og nåede sin foreløbelige afslutning tirsdag, da Uber-talsmand Kristian Agerbo på et pressemøde annoncerede, at tjenesten lukker ned i Danmark. Årsagen er ifølge talsmanden, at man ikke ser sig i stand til at indfri kravene i taxaloven, der siger, at man skal køre med sædefølere og taxameter. Den nye taxalov, som blev vedtaget af et bredt flertal i Folketinget, gjorde nemlig ikke op med denne regel.Dermed ser Uber ikke en rentabel forretning her i landet. Sagen om Uber har siden 2014, hvor Trafikstyrelsen anmeldte Uber til politiet for ulovlig taxakørsel, været centrum for en offentlig debat om taxametre, sædefølere, skattesnyd, arbejdsforhold, service, regulering af taxabranchen og indretningen af det danske arbejdsmarked generelt.Uber kom til Danmark i slutningen af 2014 og blev allerede i november samme år mødt med et sagsanlæg fra Trafikstyrelsen for ulovlig taxakørsel. Efterfølgende blev flere chauffører sigtet for at have overtrådt taxalovgivningen. Det modsatte Uber sig. Ifølge Uber var der nemlig tale om en samkørselsordning, hvor private bilejere stillede sig til rådighed og kunne hyres til en tur, hvor chauffør og passager efterfølgende delte omkostningerne.På den anden side mente danske taxaselskaber ikke, at Uber overholdt retningslinjerne for fair konkurrence, fordi Uber-chauffører ikke var underlagt samme reguleringer, når det kom til forsikring, registrering til erhvervskørsel og andre lovpligtige udgifter.8. juli 2016 afsagde byretten dom over seks Uber-chauffører.Domsmandsretten fandt dem skyldige i ulovlig taxakørsel og uddelte bøder på mellem 2.000 og 6.000 kroner.I november stadfæstede landsretten byrettens dom. Men på trods af dommen, fortsatte Uber med at køre indtil tirsdag, hvor man smed håndklædet i ringen.
Uber lukker 18. april, og omkring 2.000 chauffører mister dermed et arbejde. Berlingske kørte onsdag eftermiddagsture med Uber for at høre nærmere om, hvem chaufførerne er, og hvorfor de kører Uber. Vi kørte med fem chauffører. Alle havde andre indkomster, og alle ville være anonyme.
Tøj-milliardæren Anders Holch Povlsen har opkøbt en god del af den aarhusianske bydel Latinerkvarteret.For omkring 100 millioner kroner har rigmanden købt sig ind i en række ejendomme, som han har planer om at renovere ' nænsomt', som han tidligere har udtrykt det. Alt i alt har han siden 2014 købt sig ind i mindst 13 ejendomme - især i Volden, men også i Badstuegade.Men de lokale forretningsdrivende er langtfra trygge ved rigmandens indtog i kvarteret, der er kendt for sin unikke charme og boheme-agtige stemning.- Folk er bange for huslejestigninger, og de er generelt utrygge, fordi de gerne vil bevare kvarteret og det innovative og kreative miljø, siger Iben Leth, der ejer butikken Carroll og Carmen.Frygter huslejestigniner Også guldsmed Bent Olsvig, der ligeledes har butik i kvarteret, er bekymret.- Skrækscenariet er, at alt bliver gennemgribende renoveret, så det mister sin charme. Det vil betyde huslejestigninger, så små forretningsdrivende ikke har råd til at være her. Huslejen er i forvejen ikke billig. Og vil han renovere for mange millioner, er han vel så meget forretningsmand, at han vil have pengene igen, siger han.Anders Holch Povlsen både ejer og er administrerende direktør for Bestseller, der står bag tøjmærker som Jack&amp;Jones, Vero Moda og Vila.Ejendomsopkøbene i Latinerkvarteret sker dog uden om Bestseller-koncernen, men gennem selskabet Byliv.Alligevel frygter de erhvervsdrivende, at historien om Rømerhus, som Bestseller fra 2014 til sidste år gennemrenoverede, vil gentage sig.- Når man ser på, hvordan han har renoveret Rømerhus, er vi meget betænkelige i forhold til, hvad han mener med ' nænsom' renovering.Rømerhus har fuldstændig mistet sin identitet. Alt er pillet ned og bygget op på ny, siger Bent Olsvig.Ikke et godt tegnIben Leth forudser en fremtid for Latinerkvarteret, hvor internationale topbrands skubber de små, unikke butikker ud.- Vi tror, at han vil leje ud til multinationale brands, som kan betale en højere husleje end os. Det vil nedkæmpe de små butikker og betyde, at et kvarter som Latinerkvarteret bliver mainstream.Her er ingen stor økonomisk kapital. Men her er meget kulturel kapital. Så det er en kamp mod en stærk spiller. Det er ikke Anders Holch Povlsen eller Bestseller, vi er imod, men det er sgu ikke noget godt tegn det her.Her har Anders Holch Povlsen købt ejendomme i Aarhus' latinerkvarterTavs rigmandMangemilliardær Anders Holch Povlsen, 44, har ikke lyst til at tale med Ekstra Bladet om sine planer for Latinerkvarteret i Aarhus.Tidligere har han dog udtalt, at hans ønske er at bevare kvarterets særlige følelse.En hyggelig stemning - Det unikke miks af pulserende handelsliv og fængende historiske bygninger skaber en sjælden hyggelig stemning, som man ikke oplever mange steder.- Det er vores håb, at vi med dette bevaringsprojekt kan være med til at sikre, at man også kan opleve denne atmosfære i Volden om fem, ti og 20 år frem i tiden, har han sagt i en pressemeddelelse.Han forklarer desuden, at planen er at opkøbe alle ejendomme i Volden.I pressemeddelelsen fastslås det samtidig, at planen ikke er at rykke Bestsellerbutikker ind i kvarteret.Intet at frygteI en mail til Ekstra Bladet understreger Anders Holch Povlsens presserådgiver, at frygten for huslejestigninger er ubegrundet, i og med at det første opkøb blev foretaget for tre år siden, og at der i den periode ikke er varslet huslejestigninger ud over den almindelige indeksregulering.Opkøb er passionPengene ruller allerede ind.Anders Holch Povlsen har tidligere fortalt, at opkøbene i Latinerkvarteret er drevet af passion og ikke af en lyst til at tjene penge.Alligevel går forretningen dog allerede meget godt.Ifølge det seneste regnskab for selskabet Byliv, der står bag opkøbene, var der fra august 2015 til juli 2016 et overskud på knap 425.000 kroner efter skat.Stadsarkitekt: Det er en gave- Jeg synes, det er en gave, at vi har personer som Anders Holch Povlsen, der vil gå ind og værne om noget af byens særpræg, siger stadsarkitekt i Aarhus, Stephen Willacy, til Ekstra Bladet.- Så vidt jeg ved, udføres projektet sammen med en lokal arkitekt med ekspertise i bevaring og renovering. De tænker i helheden for kvarteret og ikke kun på de enkelte huse.- Hvordan har I det med, at en enkelt privat aktør får så stor magt over fremtidens udtryk i Latinerkvarteret? - Jeg er meget tryg ved den store omhu, han lægger i sine projekter. Han har en stor kærlighed til arkitektur og byrum. Når det er sagt, skal vi dog passe på, at der ikke bliver lavet sammenlægninger af ejendomme i kvarteret, for så skaber man en anden stemning. Enhederne skal helst ikke bliver større, end de er i dag.- Hvor meget har kommunen mulighed for at påvirke fremtiden i kvarteret? - Vi har tidligere via lokalplanerne eksempelvis sagt, at der ikke skulle flere banker ind i nogen af kvartererne i indre by, fordi vi var bange for, at det ville gå ud over gadelivet. Der er også en lokalplan for Latinerkvarteret, hvor formålet blandt andet er at sikre særpræget.- Når én privat aktør opkøber så meget af et kvarter, er I så ikke bange for, at han trækker det i en anden retning? - Jeg er sikker på, at Anders Holch Povlsen ikke vil ødelægge noget. Han synes, vi skal fastholde områdets kvaliteter. Men vi skal være opmærksomme på, hvad der sker med huslejen. Hvis huslejen stiger for meget, er der risiko for, at små, skæve butikker og spisesteder ikke kan blive. Men det er markedsmekanismer, som bestemmer i sidste ende.Kunderne: Det er et fristed fra de store kæderMathilde Baden, 21 år, og Anne Gravesen, 20 år, begge Aarhus: - Stemningen er mere afslappet og intim end i resten af byen. Her er der altid en god stemning, og folk er glade.Det er skidt, hvis det gamle ikke bliver bevaret i Latinerkvarteret.Det ville være ærgerligt, hvis her bliver lige så turistet som ved åen, siger Mathilde Baden.- Det er lidt ærgerligt, hvis der kommer store ændringer.Nu er her så mange små butikker. Det gør det mere hyggeligt.Generelt skaber bygningerne og facaderne, som de er nu, en god stemning, siger Anne Gravesen.Tina Andersen, 46 år, Aarhus: - Her er superhyggeligt i Latinerkvarteret med hyggelige og fine butikker. Jeg vil være ked af, hvis det bliver forandret og bliver for ens. Det er bøvlet og snævert at komme frem og tilbage hernede, men det må det gerne være i et kvarter som det her.Anne Sofie Meltvedt, 34 år, Galten: - Det vil være sindssygt ærgerligt, hvis mangfoldigheden forsvinder, og de forskellige butikker går tabt. Det tager hjertet ud af Latinerkvarteret. Det er et fristed fra de store kæder.Kvarteret skal fastholde sin asymmetri.Grafik: ML Foto: Bing.LEVER TILBAGETRUKKET EFTER KIDNAPNINGSFORSØGSUCCESENS PRIS Holch Povlsen-familien er blandt andet blevet udsat for forfølgelse, hærværk og dødstrusler Anders Holch Povlsen og hans familie har aldrig slået ud med armene i pressen og vist deres rigdomme offentligt frem. Det skyldes ifølge flere medier især to episoder.Den første fandt sted tilbage i 1998, hvor en mand, der kaldte sig selv Robin Hood, truede med at slå medlemmer af den rige familie ihjel, hvis ikke han fik ti millioner kroner.Hulrum i gulvetI et års tid terroriserede han familien, ridsede sine initialer i deres biler og brød ind i deres hjem, hvor han lagde et trusselsbrev tæt ved familiens soveværelse.Da han blev anholdt, var han ifølge Aarhus Stiftstidende på vej mod familiens daværende hjem med håndog fodjern, en gaspistol, brændbare væsker samt en el-pistol.I hans hjem fandt politiet blandt andet en bog om forgiftning og et hulrum under gulvet, hvor der var plads nok til et menneske.Men prøvelserne stoppede ikke her: I 2002 gik det galt under et besøg i Indien, hvor en 21-årig dansker blev kidnappet - formentlig fordi han blev forvekslet med Anders Holch Povlsen, som han var i selskab med. Først efter en fem dage lang redningsaktion lykkedes det at få ham fri.Ejer mere jord i Skotland end dronning ElizabethAnders Holch Povlsen bruger ikke kun indholdet i sit velpolstrede pengeskab på at opkøbe ejendomme i det aarhusianske Latinerkvarter.Også i Skotland har han været en flittig gæst hos ejendomsmæglerne.Over de seneste år har han ifølge Daily Mail opkøbt 11 ejendomme, herunder flere godser. Alt i alt ejer han 800 kvadratkilometer jord. Det svarer til én procent af Skotlands samlede areal.Dermed ejer han mere jord i Skotland end den britiske dronning. Samtidig er han den privatperson, der ejer næstmest jord i den sækkepibe-spillende nation.Opkøbene kalder han ' en fornøjelse': - Jeg er selv vokset op på en gård, og her (i Skotland, red.) er nogle ret uberørte steder, som man kan nyde på en helt anden måde. Det er en ren fornøjelse. Men selvfølgelig vil det være rart, hvis grundene ikke falder i pris, har han tidligere sagt til BT.Tøj-milliardæren ejer desuden også et større område i de rumænske Karpaterbjerge.rise@eb.dk rikke.danielsen@eb.dk Alt i alt har han siden 2014 købt sig ind i mindst 13 ejendomme.1. Badstuegade 12 2. Badstuegade 18 3. Volden 7 4. Volden 9 5. Volden 10 6. Volden 12 7. Volden 14 8. Volden 15 9. Volden 18 10. Volden 19 11. Volden 23 12. Volden 24 13. Volden 25.SÅ RIG ER HANMed 39 milliarder kroner på bankbogen er Anders Holch Povlsen og hans familie den næstrigeste familie i Danmark.Grundstenen til den voldsomme formue blev lagt af Anders Holch Povlsens far, Troels Holch Povlsen, der grundlagde Bestseller-koncernen.I dag sælger selskabet med hovedsæde i Brande tøj i størstedelen af verden.Privat bor han sammen med sin kone, Anne, og parrets fire børn, på godset Constantinsborg lidt vest for Aarhus. Her driver han ved siden af tøjforretningen landbrug. Det går dog ikke helt så godt som tøjsalget. I 2015 var der et minus på driften på seks millioner kroner.Samme år var overskuddet i Bestseller på 1,2 milliarder kroner.Anders Holch Povlsens formue overgås kun af Lego-familien, der har en formue på knap 150 milliarder kroner.
Danmarks næstrigeste mand, Anders Holch Povlsen, er gået på massivt ejendoms-indkøb i Latinerkvarteret i Aarhus. Det vækker bekymring.
Dronningerne af rôtisserieDa Chicks by Chicks åbnede på Vesterbros Torv i april 2016, blæste fanfarerne behørigt. Sarah Sheikh og Mischa Jemer Prices rôtisserie serverer saftige økologiske kyllinger i kvarte eller halve størrelser, intens skysauce og ufrelste palæosalater.Tempoet er imponerende højt, og 5-10 minutter efter bestillingen kan du passende give de hårdtarbejdende tømmersvende en tiltrængt pause og grådigt kaste dig over det møre, velduftende og ikke mindst velsmagende reparationsarbejde, som forestår kroppen efter gårsdagens usunde udskejelser.Fastfoodaspektet fik Ibyens caféanmelder Martin Finnedal til at spørge: »Hvorfor spise pizza og shawarma igen, når Chicks by Chicks er økologisk, sundt, velsmagende og ikke mindst nærmest lige så billigt?«. Var det ikke anbefaling nok, blev Københavns rôtisserie-dronninger tilmed tildelt fuld plade - seks blodrøde hjerter.Chicks by Chicks.Vesterbrogade 55, Kbh. V WWW chicksbychicks.dk.Italiensk tømmermændsfavoritMamma mia! Hvor ofte har man ikke slæbt sig ud af lejligheden, trasket mod sit nærmeste, respektable pizzeria, dehydreret og sulten bestilt sin vante nr.8, udmattet - og med en rygende pizzabakke mellem hænderne - fundet tilbage til sin sofa, kolde cola og sin HBO Nordic-konto. Oh, lykke.Tør du tweake dit weekendritual, er Behov, Nordvestkvarterets kvalitetspizzapusher, et oplagt sted at begynde sin genopstandelse. Her bygger du din egen pizza med dine enkelte krydser og bestemmer alt fra dejen (klassisk, fuldkorn eller glutenfri), saucen (rød, hvid eller grøn), ost og det afsluttende fyld.Prisen er 95 kroner, uanset hvor mange krydser du slår på den lange liste af toppings, hvis oprindelse du tilmed kan være bekendt.Er kreativiteten forduftet i løbet af natten, har Behov belejligt kreeret og navngivet et par nyklassiskere, så du kan nøjes med et skrantende kryds på bestillingssedlen.Alle de moderne tømmermændsklassikere hos Behov er bagt efter norditaliensk opskrift, som sikrer en let og delikat pizza.Det halvandet år gamle pizzeria i øverste ende af Rentemestervej er charmerende og elegant og bevidner den udvikling, Nordvest oplever i disse år.Behov. Rentemestervej 94, Kbh. NV WWW behovpizza.dk.Det moralske kuropholdHar du et sundhedsregnskab at tænke på efter gårsdagens alkoholomtågede eskapader, vil Acacia på Gammel Kongevej helt sikkert føles som et moralsk kurophold.Alle ingredienser hos Acacia er økologiske, veganske, glutenfrie og - ej at forglemme - fra leverandørkæder med styr på etikken.En supersalat bestående af nudler af sorte bønner, ristet butternutsquash, revet rødbede, avokadoskiver, syltede løg, forårsløg, agurk og små, hårdtstegte broccolibuketter drysset med sesamfrø og den japanske krydderiblanding furikake gør Acacias Super Bowl til en tømmermændskur i veganerverdensklasse, pointerede Ibyens anmelder Morten Hjortshøj i sommer, da han slog et smut forbi Frederiksberg-cafeen, der er bestyret og ejet af Alice Langermann og hendes mor.Dog ingen respektabel café uden te, kaffe (fra Coffee Collective) og søde sager.En disciplin, Acacia bestemt ikke har forsømt. Tværtimod. CO2-venlige pandekager, vafler af grønt bananmel, chokoladeis og frugtige sorbeter udlader den kropssyndige forråelse, du samvittighedsfuldt kan tillade dig hos Acacia.Acacia. Gammel Kongevej 171, Frederiksberg WWW facebook.com/acaciakbh.Den genopstandneNekrologerne har længe klæbet sig til tusmørkets tøffende pølsevogne, som sløvede hovedstadens trafikale årer i en symbolsk desperat dødsrallen. Overhalet først af københavnernes uudslukkelige appetit på shawarma, internationale køkkener og siden stram nynordisk gastronomi.Men fortvivl ej, der er endnu livsnerve i den traditionelle kulinariske dyd. Johns Hotdog Deli har fået fast adresse på Flæsketorvet i Kødbyen, hvor den moderne fastfoodklassiker nu har sit epicenter.Konceptet er simpelt: byg-selv-hotdogs.Til brødet og pølserne - fra bornholmske slagter Hallegård eller slagtermester Gert Nielsen i Kødbyen - samler du selv resten af tilbehøret fra montren med dagens 8-10 garniturer, som skifter efter årstiderne og Johns humør.Således er den moderne hotdog bestående af kærlighed og kvalitetsråvarer genopstanden. I 2015, dengang adressen endnu ikke var fast, blev hotdog-John tildelt Ibyen-prisen for årets takeaway. En pris, som gav et symptomatisk indblik i Johns uprætentiøse modus operandi.»Jeg gider sgu da ikke reklamere med, at flere af ingredienserne er økologiske. Jeg er så træt af alle mærkaterne. Det bliver alt for opstyltet. Hos mig kan man både få en velsmagende hotdog med kraft i og så en helt almindelig ketchup. Man skal bare vide, at dressingen er hjemmelavet, og ingredienserne er de bedste«. Johns Hotdog Deli.Flæsketorvet 39, Kbh. V WWW facebook.com/johnshotdogdeli.Morgenmadens umamikongeSeneste prisværdige skud på Frederiksbergs fastfoodstamme finder du på Gammel Kongevej nær Værnedamsvej. Her brillerer Restaurant Yolk med en vellavet kombination af de essentielle råvarer, du værdsætter efter en lang nat ude.Eksempelvis spisehusets poke-the-yolk - en smørfed briochebolle fyldt med sprød bacon, frisk koriander og en blød, umamirig rørægsdyne, som kurerer bedre end gængs håndkøbsmedicin.Restaurant Yolk er det tilbud, makkerparret Camilla Hjorth og Mads Rye Magnusson selv har savnet i det københavnske morgenmadslandskab.Nu skal de - og vi - heldigvis ikke lide afsavn længere.Den absolutte hovedingrediens hos Yolk udgøres naturligvis af ægget, som ud over at levere navn til restauratørernes nyeste kid tilberedes i et væld af variationer - lige fra det klassiske blødkogte æg til restaurantens egen udgave af de moderne poke bowls med pocheret æg, kylling og grønt.Restaurant Yolk. Gammel Kongevej 86 A, Frederiksberg WWW restaurant-yolk.dk.Umamiraketter over VesterbroRamenbølgen er for længst skyllet ind over København. I stærk kontrast til friskheden og den perfektionerede enkelthed i sushi laves ramensuppen over tid, og det giver en tilfredsstillende intensitet og dybde i smagen.Skydebanens umamiraketter hos Papa Ramen, som Kristian Bang Foss tildelte fem hjerter sidste efterår, affyres i fire trin. I skålens bund er en smagsgiver, en såkaldt tare, derefter en dyb fond, nudler, som til sidst toppes med grøntsager, kød, fisk, skaldyr og/eller æg.Den vellykkede ramen med spændstige nudler og eksplosiv fond rumsterede længe i anmelderens baghoved og gav »lyst til at springe på cyklen og køre til Vesterbro og tyre en portion ned til frokost«. Papa Ramen, som ligeledes har en ramenambassade i Studiestræde, serverer ud over reparationssuppen et væld af sideorders.Papa Ramen. Skydebanegade 16, Kbh. V WWW paparamen.dk.Mexicansk tømmermændsfixIngen mur kan holde det mexicanske gadekøkken fra at gå sin internationale sejrsgang i disse år. Barburrito, kælderrestauranten i Skindergade, var først til at tæmme den vildfarne Santa Maria Tex Mex-bølge herhjemme og udskifte den med en tiltrængt omgang seriøsitet. Barburrito åbnede i 2013 og har sidenhen været et reelt alternativ til shawarmarullen.Oven på de bløde tacos kan man vælge mellem et sandt harem af mexicanske herligheder, som forhøjes af smagsnuancer fra chili, lime og koriander.Stedet proklamerer selv, at de ikke er mexifundamentalister, men kombinerer i stedet det mexicanske gadekøkken med danske sæsonråvarer.Barburrito. Skindergade 36, Kbh. K WWW barburrito.dk.Keep calm and curry onEt nyt asiatisk fusionskøkken slog sidste år dørene op til et eksotisk helle, der ubesværet trekker gennem kulinariske landvindinger fra Pakistan, Indien, Thailand og Vietnam. Er den fede danske julemad stadig frisk i den kropslige hukommelse, serverer Curry Nation fordelagtigt et udvalg af deleretter såsom kæmperejer med dip og livgivende lime eller fem veganske pakistanske pakorahapsere med myntedip.Curry Nation. Blågårdsgade 2 A, Kbh. N WWW currynation.dk.Alt godt fra havetNørrebrogades fiskefastfoodrestaurant serverer alt godt fra havet. Ligesom Johns Hotdog Deli er Hooked også vokset ud af foodtrucken. I den tidlige sommer 2017 kastede de tre foodtruckejere derfor anker ved Assistens Kirkegård, hvorfra de nu forsyner godtfolk med et overskueligt udvalg af mundvandsdrivendefiskeanretninger til hurtig healing af kroppens udtømte salt-og mineraldepoter.Grundtanken bag Hooked er, at god fisk ikke behøver at være prætentiøst og serveret på en hvid dug. Indretningen er fiskehandleragtig med klinker og stål, og du kan enten vælge at gøre som Hooked: at kaste anker på stedet og pleje din udmattede krop i restauranten eller hastigt vende skuden hjemad med ny næring i lasten.Hooked. Nørrebrogade 59, Kbh. N WWW gethooked.dk.Rå reparation# råtergodt. I august 2017 åbnede en ny spisebar på Vesterbro. Tatar er navnet, og det skal forstås i ordets bogstaveligste forstand. Her er den rå spise ikke kun den enkeltstående ret, men et gastronomisk koncept, som forgrener sig til alt, der er friskt, råt og hakket: oksekød, fisk, skaldyr og vegetariske tatarretter.Men hvad med råvarerne, tænker du, er de af god kvalitet? Og ja, det er de. Tilberedningsmetoden gør det noget nær umuligt at skjule dårlig kvalitet og overleve som restauratør - især i den fortrinlige forfatning, Københavns fastfoodscene er i lige nu.Du har måske allerede stiftet bekendtskab med konceptet. I hvert fald har han de forudgående år turneret på blandt andet Roskilde, Heartland Festival og alskens madmarkeder med så stor succes, at den mobile tatarbod nu er rykket ind i faste omgivelser ved Enghave Plads. En opgradering, der ikke sker uden forudgående godkendelse fra et tømmermændsramt Roskilde-publikum.Tatar. Istedgade 109, Kbh. V WWW tatar.dk.Balanceret japansk gademadOkonomiyaki er ægte japansk tømmermændsmad.Okonomiyaki kan nemmest beskrives som en blanding af en omelet og en pandekage, hvor grundbestanddelene er æg og kål tilsat mel og fi-ske-og tangbouillonen dashi. Retten toppes med syltet gulerod, ternede landingsbaner af mayonnaise og barbecuesauce, og afslutningsvis drysses der med katsuobushi - fermenterede flager af tørret tun, som bliver høvlet ultrafint.Kuma, Nørrebrorestauranten som åbnede i foråret 2017, serverer okonomiyaki i tre variationer - med kylling, bacon eller shiitake-svampe. Den japanske gademad balancerer lystigt mellem det friske, det sprøde og det fede, som kroppen så ivrigt hungrer efter efter årets rituelle indtag af rigelige mængder øl, snaps og julefrokosternes andre våde varer.Prislejet ligger tilmed et sted, hvor alle kan være med. En okonomiyaki koster 55 kroner, og derudover serveres der blandt andet chicken nanban, friterede kylligeoverlår og yakitori-sticks, mens en skål misosuppe erhverves for en 20' er. Sådan! Et billigt japansk gadekøkken uden snerten af rå fisk.Kuma. Jagtvej 101, Kbh. N WWW kumacopenhagen.com.Den evige burgerNogle ting går bare aldrig af mode. Sådan er det også med burger, fritter og sodavand, som i årtier har været et inddæmmende værn mod tømmermænd.Hos Yo Burger i Østerbrogade - eller deres to Yo-filialer i Indre By - er der ikke så mange dikkedarer. Opskriften er simpel: belgisk smørbagt og -ristet briochebolle, kød fra dansk kvæg, amerikansk ost, tomat, salat og burgerbarens såkaldte magic sauce. Bacon, avokado og svampe kan tilkøbes. Simpelt, klassisk og en af de få ting, som aldrig svigter, når nøden er størst.Yo Burger. Østerbrogade 64, Kbh. Ø WWW yoburger.dk.SundhedsbowlenGør din krop en tjeneste.Den har just gået gruelig meget igennem, mens du har skålet, skrålet og danset dig til nye venskaber.Kroppen fortjener ro og muligvis en anelse reparation. Sidste del kan California Kitchen hjælpe med.Sundhed er nemlig det overliggende tema på den californiske fastfoodmenu, hvor poke bowlen er frisk, rig på vitaminer og sunde kostfibre. California Kitchen har sammensat otte hurtige løsninger til dig, men du kan også sammensætte din egen bowl efter humør og trang. Så giv din samvittighed en tidlig julegave, og prøv en kaloriefattig bowl, inden du slår hjernen fra og pludselig befinder dig bag shawarmabæltets vinterduggede ruder.California Kitchen.Nørrebrogade 12, Kbh. N WWW californiakitchen.dk.ibyen@pol.dk 
... det er en økokylling fra et gourmet-rôtisserie. Velkommen til fastfoodscenen i København anno 2017! Her er der altid hjælp at hente, uanset om du er veganer, pescetar eller god gammeldags burgerfundamentalist. Ibyen guider til nye fastfoodhuler.
Marina Oswald Porter bryder sig ikke om journalister, historikere eller andre ubudne gæster, som vil bore i den 75-årige oldemors uafklarede rolle i det mest gådefulde mord-attentat begået siden Anden Verdenskrig.I tre årtier er det lykkedes enken efter den rodløse eks-marinesoldat Lee Harvey Oswald at værne sig mod at blive fotograferet og spurgt ud om sit ægteskab med Oswald og om skuddrabet på USA's præsident John F. Kennedy fredag 22. november 1963.En verdenshistorisk begivenhed, som hun i snart 20.000 dage og nætter har kæmpet for at lægge bag sig.For var det nu Marinas ægtemand og faderen til to af hendes børn, der affyrede de projektiler, der sårede præsidenten fatalt, mens han og Jackie Kennedy lod sig tiljuble af menneskemasserne på Elm Street i Dallas i delstaten Texas? Burde Marina Oswald have set det komme? Er hun i virkeligheden medskyldig? Modtog hun i hemmelighed penge som agent for den russiske efterretningstjeneste KGB? BRITISKE DAILY MAIL HAR ved hjælp af kilder i Marina Oswald Porters netværk afsløret, at hun er overbevist om, at det føderale politiagentur Secret Service overvåger hende, og at hun ' lever i frygt for selv at blive dræbt af galninge'.Selv har Marina Oswald Porter i flere årtier nægtet at udtale sig. Helt tilbage i 1990 løftede hun dog lidt af sløret for sin skyldfølelse på egne og mandens vegne i tv-showet ' Hard Copy': - Jeg føler mig som en pukkelrygget krøbling med den byrde, der klæber til mig. Jeg kan ikke komme af med den - skyldfølelsen. Jeg har altid spurgt mig selv, om jeg er værdig til at bo i det her land. Jeg har med tilbagevirkende kraft prøvet at tilfredsstille folk. ' Hold nu af mig, vil I ikke nok? Jeg er okay.' DET VAR I DE ÅR, da familiens ranch var under pressens konstante belejring. En af Marinas to døtre har fortalt, at hun i en lang periode blev fulgt i skole af reportere og mobbet af kammerater, og at der på et tidspunkt blev affyret skud mod deres postkasse.Det er længe siden, men Marina Oswald Porters kamp for at blive fri af sin skygge har tilsyneladende ingen udløbsdato.Det gik senest ud over en hollandsk konspirationsteoretiker, som troppede op på Marinas og hendes mand Kenneth Porters adresse West Farm to Market Road 550 i flækken Rockwall nordøst for Dallas, Texas.' Go away. Now!', råbte mr. Porter, som understøttede sit krav med tre varslingsskud op i luften, en glammende køter og en yderst fjendtlig udstråling.Men det kunne den uvelkomne gæst have sagt sig selv.Parrets landbrug med egen sø er til overflod beskyttet af vegetation, pigtrådshegn og ' keep out'-advarselsskilte, som det sikkert kan være sundhedsfarligt at ignorere.DEN UHELDIGE HOLLÆNDER lod sig formentlig lokke af, at det i 2013 for første gang i 20 år var lykkedes en paparazzo-fotograf at forevige den rynkede, usminkede Marina Oswald Porter og hendes mand ved et indkøbscenter i nærheden af deres private fæstning.Fotografierne ryddede forsider i USA og fik millioner af amerikanere til at kigge en ekstra gang.De fleste så nok stadigvæk Marina for sig som den unge, yndige kvinde, der flere gange om ugen besøgte sin afdøde eks-mands gravsted i Texas, afgav forklaring til Warren-kommissionen og et lille udvalg af seniorreportere, før hun for evigt underkastede sig tavshedens lov.Den samme kvinde, der havde takket nej til en tv-stations tilbud på 16,5 millioner kroner for at få eksklusiv adgang til sin livshistorie, og som havde skabt forvirring ved at erklære sin mand skyldig - for så få år senere at vende på en tallerken og sætte hele sin troværdighed ind på at rense ham for enhver mistanke.KORT EFTER DRABET fastslog Marina Oswald Porter foran en undersøgelsesdommer: ' Jeg har for mange bevisligheder, der fortæller mig, at Lee skød Kennedy'.Mange år senere var hun af den lige så faste overbevisning, at Lee Harvey Oswald var offer for en sammensværgelse: ' Jeg kunne aldrig sætte Lee op imod Kennedy.Det har aldrig givet mening. Han affyrede med sikkerhed ikke de skud', sagde hun i 1993 til tv-stationen NBC og erklærede samtidig, at Oswald var en stor fan af John F.Kennedy. Hvor det kom fra, ved hun ikke.Lee Harvey og Marina, som dengang bar efternavnet Prusakova, mødte hinanden på en dansebar i den sovjetrussiske by Minsk i 1961. Han var hoppet af som følge af sin mislykkede karriere i det amerikanske militær, som marinesoldat, og sin kommunistiske overbevisning. Hun var bly og smuk som en ballerina og i gang med en farmaceut-uddannelse.DE GIFTEDE SIG og flyttede året efter til USA med deres førstefødte barn. Men parrets samliv var turbulent. Naboer bemærkede, at han slog hende, og i ugerne før attentatet i Dallas boede de hver for sig.Lee Harvey Oswalds hustru kunne senere bekræfte, at hendes mand var den stolte ejer af en riffel, som var væk, før de tre fatale skud bragede i Dallas.Resten af historien er kendt af alle med bare en smule historisk interesse. Lee Harvey Oswald blev anholdt for attentatet på JFK. Han nægtede sig skyldig, men før han kom for retten, blev han skudt og dræbt af natklubejeren Jack Ruby foran politifolk og journalister.Marina Oswald klarede frisag. Intet faktuelt dokumenterer, at hun anede, hvad hendes mand havde gang i.FAKTISK HAVDE DEN på det tidspunkt 22-årige mor til to før attentatet - og få uger efter at Oswald uden held havde søgt visum til Cuba under et besøg i i Mexico City - igen nægtet at give parrets kriseramte ægteskab en ny chance.Næste morgen tog han sin vielsesring af og efterlod den i parrets soveværelse sammen med en mindre sum penge. Med sig tog han - fastslog kommissionen senere - Mannlicher-Carcono-riflen og ammunitionen, som gennemhullede John F. Kennedy.Medskyldig eller ej? Det sved, da David Slawson, en af stabsjuristerne i Warren-kommissionen, senere konstaterede: ' Han (Lee Harvey Oswald, red.) havde ikke gjort det, hvis hun havde taget ham tilbage.' Et halvt århundrede senere er konspirationsteorierne stadigvæk brandvarme, og det er ikke kun enkens rolle, der påkalder sig evig granskning.Der er til dato udgivet mere end 40.000 bøger om skyderiet i Dallas den efterårsdag i 1963.FÅ ÅR EFTER MORD-ATTENTATET giftede Marina Oswald, der på det tidspunkt var USA's næstmest jagtede enke efter Jackie Kennedy, sig med racerkøreren Kenneth Jess Porter.Sammen fik de en søn. Også mr. Porter har sat en yderst hemmelighedsfuld kurs over for den internationale presse.En undtagelse var, da Marina Porter Oswald godkendte, at hendes første mands kiste blev gravet op, så man med 100 procents sikkerhed kunne afkræfte forlydender om, at kisten ikke indeholdt Lee Harvey Oswalds lig. Også de rygter viste sig at være grundløse.Igen i 2013 blæste vinden i enkens retning, da hun bortauktionerede sin og Lee Harveys vielsesring i New Hampshire. Smykket var dukket op hos en lokal sagfører, som fandt den i sine arkiver og straks sendte den til den afdøde ejermands enke.En anonym amerikaner købte ringen og gjorde på den måde Marina Oswald Porter 596.000 kroner rigere.PENGE VAR DOG ikke Marina Oswald Porters officielle argument for at sælge det eftertragtede minde om ægteskabet med den første mand i hendes liv.' På dette tidspunkt i mit liv ønsker jeg ikke at eje ringen, fordi jeg rent symbolsk gerne vil give slip på den del af min fortid, der har forbindelse med 22. november 1963', skrev hun i det brev, som fulgte med symbolet på Lee Harveys og Marinas ulykke.Det ønske har vist sig at være urealistisk.Marina Oswald Porter blev endelig amerikansk statsborger i 1989 og opnåede på den måde USA's officielle anerkendelse. Hun har for længst frigjort sig af sin første mands ønske om, at hun burde holde fast i sit russiske modersmål og lade være med at lære amerikansk.Men Kennedy-drabet forfølger hende. En anonym skikkelse bliver hun aldrig.DEN SAMVITTIGHEDSPLAGEDE oldemor kan til gengæld trøste sig med, at hun ikke står alene med sin skepsis over for Warren-kommissionens dom over Lee Harvey Oswald.Et flertal på 61 procent af den amerikanske befolkning mener ifølge gallup. com, at Marina Oswald Porters mand ikke var alene om at planlægge og udføre drabet på John F. Kennedy.Op imod halvdelen af skeptikerne vurderer, at det var resultatet af en konspiration sat i værk af mafiaen eller USA's regering.Har de ret i det, kan man ikke udelukke, at Marina Oswald Porter har indflydelsesrige fjender og har god grund til at klappe i og forskanse sig bag pigtråd og vagthunde.Jeg har med tilbagevirkende kraft prøvet at tilfredsstille folk.Hold nu af mig, vil I ikke nok? Jeg er okay Jeg kunne aldrig sætte Lee op imod Kennedy. Det har aldrig givet mening.Han affyrede med sikkerhed ikke de skud Jeg ønsker ikke at eje ringen, fordi jeg rent symbolsk gerne vil give slip på den del af min fortid, der har forbindelse med 22. november 1963 Der er til dato udgivet mere end 40.000 bøger om skyderiet i Dallas den efterårsdag i 1963.Fakta: Attentatet på JFK -minut for minutFredag 22. november 196307.23: Lee Harvey Oswald (LHO) møder på arbejde i et boglager på Dealey Plaza i Dallas. Han medbringer en lang pakke.11.30: Air Force One lander i lufthavnen i Dallas, og USA's præsident, John F. Kennedy (JFK), og hans hustru, Jackie, tiljubles af en større menneskemængde. Det officielle besøg er led i den forestående valgkamp og parrets sidste stop på en større turné til fem byer i Texas.11.45: Præsident-parret ledsages af delstatens guvernør-par John og Nellie Conally i en åben limousine med politieskorte. På vej mod den indre by, hvor cirka 150.000 mennesker har taget opstilling langs ruten, bemærker guvernørens hustru: ' Hr. Præsident, du kan ikke sige, at Dallas ikke elsker dig.' 12.30: JFK, guvernøren og dennes hustru bliver ramt af skud, da limousinen passerer Dealey Plaza, hvor LHO befinder sig. Kun præsidentens sår er dødbringende. Et vidne filmer hele sekvensen.12.31: JFK bliver ramt af nok et skud. En tililende agent aner faren, men kommer for sent til at beskytte præsidenten. En gadebetjent ser samtidig LHO forlade boglageret og entre en bybus.Senere prajer han en taxa på sin flugtrute. 13.15: Politimanden J. B. Tippit bliver ramt af tre dødbringende pistolskud, da han kontakter en bevæbnet mand, som seks vidner senere identificerer som LHO.13.00: JFK ligger for døden på Parkland Hospital. Han får den sidste olie, og Jackie Kennedy holder ham i hånden og anbringer en ring på en af hans fingre.13.22: LHO snyder sig ind til filmen ' War is Hell' i biografen Texas Theatre.13.22: JFK bliver erklæret død.13.45: Fire betjente anholder LHO i biografen. Udenfor står 11 af deres kolleger ' standby'.14.00: Tekniske undersøgelser viser, at LHO har affyret et skydevåben for ganske nylig. Hans enke bekræfter, at den riffel, der i mellemtiden er fundet i boglageret, tilhører LHO.14.30: Politiet går i gang med at afhøre LHO. Det står på 12 timer i træk.14.38: Lyndon B. Johnson aflægger ed som USA's nye præsident om bord på Air Force One.19.10: LHO sigtes for drabet på betjent J. B. Tippit.23.38: LHO sigtes formelt for at have dræbt JFK.Søndag 24. november 1963:11.21: Natklubejeren Jack Ruby skyder fra klos hold LHO i et garageanlæg under politiets hovedkvarter i Dallas. Samme dag dokumenterer distriktsadvokaten, at LHO's fingeraftryk er fundet på den riffel, der ifølge eksperter affyrede de dræbende skud mod JFK.Mandag 25. november 1963:Op imod en million sørgende amerikanere følger JFK's begravelsesoptog fra Capitol til Arlington National Cemetery i Washington D. C.Søndag 27. september 1964:Den særlige Warren-kommission når i sin rapport frem til, at LHO alene og uden hjælp fra andre individer eller grupper planlagde og udførte den ' grusomme og chokerende' likvidering af JFK. Kilder: The Guardian, Los Angeles Times.
Lee Harvey Oswalds enke er 53 år efter attentatet på præsidenten så tynget af angst og skyldfølelse, at hun bor i en fæstning bag pigtråd med en bidskvagthundiTexas.
Ingen kan være uenig i målet: Det handler om at opspore børn i mistrivsel og reagere så hurtigt som muligt.Anderledes forholder det sig med midlet: en løbende registrering, kategorisering og digital monitorering af alle børn i kommunen - uden at orientere forældrene til de registrerede børn.Redskabet hedder Topi, der står for Tidlig Opsporing og Indsats. Pædagoger, og i nogle kommuner også sundhedsplejersker og skolelærere, skal taste oplysninger om børns trivsel ind i digitale skemaer flere gange om året. I København sker det for eksempel to gange om året for børn i alderen 0 til 6 år. I Viborg, der af flere betegnes som foregangskommune, bliver der lavet Topi-registreringer af børn fra 0 til 18 år tre gange om året.Viborg var en af seks kommuner, der mellem 2010 og 2012 deltog i et eksperiment, som blandt andet Socialstyrelsen og Det Nationale Institut for Kommuners og Regioners Analyse og Forskning (Kora) stod bag.Kongstanken er at følge alle børn systematisk og samle en løbende viden om deres trivsel for tidligere at kunne skride ind.Siden da har stadig flere kommuner taget den såkaldte Opsporingsmodel til sig.20 bruger Rambølls it-redskab, men der findes andre systemer til det samme.Først blev trivselsskemaerne brugt som et internt arbejdsredskab på papir blandt det pædagogiske personale, men de senere år er det blevet digitalt og dermed også et styringsredskab for forvaltningerne.»I evalueringen i 2012 kunne vi se, at det lykkedes at opdage børn i mistrivsel, da de var halvandet år yngre end førhen. Vores fornemmelse er, at det stadigvæk holder stik, og vi har i dag en helt anden kontakt med familierne, end vi havde før«, siger Cita Ammitzbøll, Topi-konsulent i Viborg Kommune.Hun henviser til konklusionen i en konsulentrapport, som Rambøll i 2013 afleverede til Socialstyrelsen.Konkret foregår rubriceringen af børnene på den måde, at de tildeles en farve alt efter personalets vurdering af deres trivsel, sociale kompetencer samt sproglige og motoriske færdigheder. Hvis barnet er rødt, »er der grund til bekymring«, mens den gule farve betyder, at »der er områder, som undrer og skal undersøges«. Forældreinddragelse er i teorien et vigtigt element i Topi-metodikken. Men i praksis har denne del ikke fået for meget fokus i de kommuner, som Politiken har set nærmere på. Således er hverken forældre i Viborg eller Københavns Kommune blevet informeret om, at data registreres digitalt, hvad formålet er, hvem der har adgang til oplysningerne, hvornår de slettes eller forældrenes ret til at få indsigt i personoplysninger. De to kommuner indrømmer at have handlet i strid med persondataloven.»Vi har ikke i tilstrækkelig grad været opmærksom på information til forældrene omkring formål og omfanget af databehandling samt muligheden for at give indsigt i data. I bakspejlet kan vi se, at det naturligvis er i forældrenes interesse at kende til disse. Fremadrettet vil vi give forældrene den information, som de retsligt har krav på«, siger Cita Ammitzbøll.I går opdaterede Viborg Kommune sin hjemmeside om Topi med kategorien ' Sådan behandler vi trivselsdata'. Og kommunen vil nu se nærmere på, om der skal gives direkte informationer til forældre ved indskrivning og løbende i forbindelse med registreringerne.Kommunen oplyser, at institutioners personale og ledelse alene har adgang til børnenes data tre registreringer tilbage - altså i et år. Data bliver dog gemt i itleverandøren Rambølls servere fem år efter barnets udmeldelse fra institutionen.Kommunen har i øvrigt undladt at oplyse Datatilsynet om, at Rambøll er databehandler, hvilket også er i strid med loven og »en beklagelig fejl«, oplyser Cita Ammitzbøll.Forældrepartnerskab i KøbenhavnI Københavns Forældreorganisation er formand Julie Kyndesgaard forarget over, at kommunen fuldstændig har undladt at informere forældrene om den elektroniske registrering af børnenes trivsel: »I Københavns Kommune er forældrepartnerskab et af fem udvalgte pejlemærker - man vil have et forpligtende og ligeværdigt samarbejde mellem forældre og pædagoger. Det er på alle måder et dårligt fundament, når kommunen så ikke overholder loven og informerer forældre om det her. Det fremmer ikke ligefrem tilliden, så det skal bare strammes op nu«, siger hun.I Børns Vilkår mener seniorkonsulent Bente Boserup, at kommunerne gør rigtigt i indsatsen for at spotte udsatte børn langt tidligere. Det har været sådan mange steder, at børn, der mistrives, opdages for sent og ofte først i skolen, siger hun.Men hemmelighedskræmmeriet over for både forældre og personale om dataindsamlingen er fuldstændig misforstået, og systematikken risikerer at skabe den stik modsatte effekt af den tilsigtede: »Jeg har talt med en pædagog i København, som er bange for at give barnet en rød farve, fordi hun er utryg ved, hvad det her skal bruges til. Og forældreinddragelse er fuldstændig afgørende. Også for forældre, hvis barn får en grøn farve, er det da utrolig vigtigt at få at vide. Det lader til, at der mangler en faglig og metodemæssig diskussion af redskabet, og det er vigtigt, for ellers kan systemet skade mere, end det gavner«, siger Bente Boserup.Blandt pædagoger er der en igangværende faglig diskussion om registreringen af børnene. En fløj mener, at Topi sikrer, at personalet kommer rundt i alle hjørner og kontinuerligt får trivselsvurderet alle børn. Den anden fløj siger, at indtastningen og systematiseringen fjerner fokus fra det vigtigste nære trivselsarbejde med børnene.»Hvis lille Søren er gået fra grøn til gul position, fordi der er udviklet mindre god trivsel, bliver vi pålagt at lave modeller på, hvordan vi så kan minimere denne mistrivsel.Når vi så endelig er færdige med afrapporteringen og skal til at handle i praksis blandt børnene, så er vi næsten fremme ved næste Topi-registrering«, siger Lau Lauridsen, pædagog i Viborg og SF's førstesuppleant i byrådet.Han henviser til kommunens effektmåling af Topi sidste år. Den viste, at 5,8 procent af børnene havde rykket sig til bedre trivsel fra tidligere målinger. Men den viste også, at 6 procent af børnene havde rykket sig i den modsatte retning.Risiko for Rosenthal-effektEn anden risiko er stigmatisering. En institutionsleder i København minder om den såkaldte Rosenthal-effekt: »Hvis vi får at vide, at nu kommer der et barn fra en anden institution med røde farver, så kan det næsten ikke undgå at smitte af på personalet. Man vil være ekstra fokuseret på, hvad der nu er galt med det barn. Men det er jo slet ikke sikkert, der er noget galt«, siger lederen, som ønsker at være anonym.I Københavns børne-og ungdomsforvaltning understreger centerchef Ditte Bergholdt Asmussen, at der ikke er tale om overvågning af børnene: »Topi er et internt arbejdsredskab til medarbejdere i daginstitutioner. Formålet er at gennemføre trivselsvurdering af alle 0-6-årige børn i dagtilbud for tidligt at kunne opspore børn i mistrivsel og faldende trivsel. Medarbejdernes vurderinger af børnenes trivsel bliver ikke videregivet, medmindre forældrene har givet samtykke. Medarbejderne kan alene se de tre seneste vurderinger af børnene«. Forvaltningen har svært ved at svare på Politikens opfølgende spørgsmål om, hvornår trivselsdata helt slettes fra systemerne.Indtil videre opbevares data i fire år, indtil kontrakten med Rambøll udløber, oplyser forvaltningen. Hvad der sker med data i tilfælde af kontraktforlængelse, er uklart.jakob.sorgenfri@pol.dk per.munch@pol.dk .Fremadrettet vil vi give forældrene den information, som de retsligt har krav på Cita Ammitzbøll, Viborg Kommune.Fakta: BEKYMRING TRE FORÆLDRE FRA INDRE BY I KØBENHAVN TAGER AFSTAND FRA DEN HEMMELIGE REGISTRERING AF DERES BØRN»Uacceptabelt«Anne Vestergaard er mor til Naja på 4 år, der skal skynde sig til ballet: »Det er fuldstændigt uacceptabelt, at de registrerer vores børns trivsel, uden at vi har skrevet under på, at de må gøre det. Og selv da ville det være forkert, at de oplysninger skulle leve med ind i børnenes voksenliv«. »Jeg har ikke hørt om det her i børnehaven, men jeg havde godt læst om det. Jeg håber, de tager det op på forældremøde, det er en god børnehave, så det tror jeg, de gør«. »Den eneste måde, jeg kunne acceptere det, var, hvis det var for at kunne forske i, hvad trivsel betyder op gennem livet«.»Det er overkill«Christian Bartels er far til Hedvig, der har travlt med at komme af sted til capoeira: »Jeg har læst om registreringen, men har intet hørt om det fra børnehaven.Medmindre der altså ligger noget til mig i min e-boks«. »Jeg synes, registrering af trivsel er irrelevant. Hvorfor skal det, der foregår nu, kunne spores tilbage til Hedvig om mange år?«. »Det bliver underligt, hvis man senere har muligheden for at kigge bagud og lede efter årsager i hendes barndom«. »Jeg synes, det er overkill. Det er at gå for vidt, jeg bryder mig ikke om, at alt skal registreres så minutiøst«.»Tal med os«Sofie Tønsberg, mor til Carl i barnesædet og Sigurd på egen cykel: »Hvis de skal bruge tid på at registrere vores børns trivsel på en computer, så håber jeg virkelig, at der følger penge med, så det ikke betyder, at de skal sidde på kontoret«. »Det eneste, jeg går op i, er, hvor megen tid pædagogerne har med børnene. De skal ikke sidde og registrere ned i et dødt hul«. »Jeg forstår ikke, hvorfor der skal registreres så meget. Hvis der er problemer med trivslen, så må pædagogerne komme og tale med os forældre om det, så vi kan gøre noget sammen«.Topi-registreringen af småbørnTopi - tidlig opsporing og indsats - er en metode, som anvendes i en lang række kommuner. Mange er nu begyndt at registrere data om børnenes trivsel elektronisk for ' systematisk at følge udviklingen'.I Københavns Kommune har man arbejdet med Topi siden 2015. I 2017 blev trivselsskemaerne gjort digitale. Forældre er ikke blevet oplyst om, at det sker, og har ikke adgang til at se indtastningerne. En pædagog eller -medhjælper indtaster sin vurdering af børnene i form af en farve, der kan suppleres med en kommentar.Skemaet udfyldes først individuelt af medarbejdere med tæt kontakt til barnet. Derefter mødes mindst tre medarbejdere og bliver enige om den endelige kategorisering af barnets trivsel. Pædagogerne skal lave en farvevurdering af hvert barns trivsel ud fra parametre som ' sociale relationer', ' konflikter', ' motorik', ' sundhed', ' forældresamarbejde', ' sprog', ' kontakt' og ' grundstemning'. Farverne betyder: Grøn trivsel Barnet trives, udvikler sig og lærer.Gul trivsel Der er områder, som undrer og skal undersøgesI Københavns Kommune skal man gennemføre Topi-vurderingen to gange om året. I andre kommuner sker det hyppigere.Rød trivsel Der er grund til bekymringI tilfælde af gul skal det pædagogiske personale i eksempelvis Viborg Kommune inddrage forældrene i en dialog og lave en handleplan.Men i København skal personalet alene overveje forældreinddragelse og handleplan. I tilfælde af en rød kategorisering af barnet skal forældrene inddrages og en udførlig handleplan igangsættes.SAGEN KORT Statens datahøstPolitiken har siden 1. januar afsløret flere ulovligheder i behandlingen af personoplysninger i forbindelse med skolevæsnets trivselsmålinger.Undervisningsministeren har nu sat de obligatoriske trivselsmålinger i bero i folkeskolen og gymnasiet, ligesom en række kommuner er blevet beordret til at slette titusindvis af børns trivselsdata efter ulovlig brug.I dag fortæller Politiken, at kommunerne også overtræder loven, når de registrerer trivselsdata om børn ned til 0 år.
DATASIKKERHED Et it-redskab skal sikre, at pædagoger kan opdage udsatte og børn, der ikke trives, tidligt. Det kan være en god idé, men kun hvis pædagoger og forældre har fuld tillid til systemet, siger organisationer.
Omsider.Omsider foreligger en bog om arkitektparret Eva og Nils Koppel.Det er en bog, der blandt meget andet behandler nogle af de mindst elskede institutionsbyggerier i velfærdsstatens Danmark -byggerier som Panuminstituttet og Københavns Universitet Amager.Og omsider udkommer den. Det har været en lang proces, siden jeg selv for fire-fem år siden sammen med adskillige andre blev kaldt til et møde for at bidrage til en diskussion om disponeringen af bogen.Af samme grund er denne artikel ikke en anmeldelse, men en anledning til at fortælle om Eva og Nils Koppel, nogle af deres bygninger og det arkitekturideal, parret forfægtede.Bogens forfattere - Johannes Hedal Hansen og Jennifer Dahm Petersen - har skrevet et forsvarsskrift for det ofte udskældte arkitektpar.Det er en kærlig bog, og den giver en indsigt i de kvaliteter, de mener, bygningerne besidder.Men først lidt om parret.Eva Koppel (1916-2006) og Nils Koppel (1914-2009) blev begge uddannet på Kunstakademiets Bygningsskole, som Arkitektskolen hed på det tidspunkt, og i sidste halvdel af 1930rne arbejdede begge i lange perioder på den store finske arkitekt og designer Alvar Aaltos tegnestue. I 1946 åbnede de egen tegnestue.Og som det så poetisk formuleres i bogen, var det den »kønne bankdirektørdatter fra Fyn, der forelsker sig i den kulturradikale redaktørsøn fra Københavns borgerskab«. Det sker i 1935 på Polyteknisk Læreanstalt i København, hvor hun studerer matematik, og han læser til maskiningeniør. Det antages, at hun var den drivende kraft bag beslutningen om at søge optagelse på arkitektskolen - det havde hun drømt om, siden hun var helt ung - og med en baggrund som søn af en Politiken-redaktør, Valdemar Koppel, og en opvækst i et klassisk kulturradikalt miljø har han næppe været vanskelig at overtale.Arkitekten Poul Henningsen er blandt tidens æstetiske fyrtårne. Vilhelm Lundstrøms billeder karakteriserer PH som »skønheden ved det simple og det enkle«, og det simple og enkle kendetegner mange af Koppels bygninger.Poul Henningsen har tegnet en villa med atelier. Den ligger over for parrets første adresser, som lå lige ved siden af hinanden (boede sammen uden at være gift gjorde de trods alt ikke), og af Lundstrøm købte de deres første maleri, en af hans opstillinger af genstande, og det bliver begyndelsen til en omfattende kunstsamling.Parret bliver gift i 1936 - og i sin tale byder brudens far, Nils Koppel, velkommen i familien med disse hjertelige ord: »Når en pige som Eva vil ha' dig, så må der alligevel være noget ved dig.« Det var der. Blandt meget andet spiller han under besættelsen en rolle i modstandsbevægelsen, der betyder, at han på et tidspunkt fængsles. Da han efter nogen tid slippes fri, flygter parret til Sverige, hvor de igen træffer Alvar Aalto, der skaffer dem arbejde hos først en af sine samarbejdspartnere og siden sig selv.Bogens forfattere bemærker, at den massive flugt af arkitekter til Sverige - udover Koppel-parret arbejdede for eksempel Tobias Faber, Arne Jacobsen og Jørn Utzon også i Stockholm - bidrog til et forspring for moderne svensk arkitektur, mens den danske »sygner hen under materialeknaphed og mangel på intellektuelle stimulanser udefra«.Det er noget af et traume i dansk arkitekturhistorie, at Jørn Utzon fik opført så relativt få bygninger i Danmark.Herunder at det ikke blev ham, der vandt konkurrencen om at opføre den tredje Langeliniepavillon, efter at den første var blevet revet ned, og den anden sprængt i luften af besættelsesmagten.Men efter en række smukke enfamilieshuse og mere moderate opgaver for såvel det offentlige som private bygherrer, vandt Eva og Nils Koppel konkurrencen om en ny pavillon ved Langelinie og opførte også den nuværende, som blev en af de Koppel-bygninger, mange har en mening om. Måske er det de gode minder fra stedet, men den, der skriver disse linjer, har et positivt indtryk af den elegante Mies van der Rohe-inspirerede bygning med den fine udsigt over vandet. Det - og flere andre af parrets bygninger fra efterkrigstiden og 1950erne - udmærker sig ved at være lave og overskuelige. Men så går de i højden.Det er i den forbindelse interessant - også i forhold til vor egen tids diskussion om at erstatte gamle bygninger med nye - at Københavns Universitets daværende rektor mente om universitetets bygninger på og omkring Frue Plads, at det bedste ville have været at rive dem ned og bygge noget nyt.Så vidt kommer det ikke. Men Eva og Nils Koppel gør sig nogle tanker om, hvordan man skaber ny arkitektur i gamle miljøer. Tanker, der har gyldighed i dag: »Det, der virker ødelæggende paa et gadebillede, er at placere en stor enhed midt imellem en række af smaa enheder. Tænk, hvis man f. eks. rev tre-fire ejendomme i Nyhavn ned og smækkede en stor kasse op i stedet. Det ville være skrækkeligt. Hvis blot man overholder kravet om enheden, kan man udmærket lægge et moderne hus - ja, et glashus, om det skal være - midt i en række af gamle bygninger.« Bogens i øvrigt rige billedmateriale i et mix af ældre og nyere fotografier samt arkitekttegninger giver eksempler på, hvordan Eva og Nils Koppel mener, det kan lade sig gøre. Men det blev jo blandt andet høje læreanstalter, parret blev mest udskældt for, som for eksempel Panum. Dertil kom blandt adskillige andre Københavns Universitet Amager - forkortet til KUA - der blev opført som lave pavilloner, der siden kunne erstattes af noget mere ambitiøst på den studerende ungdoms vegne.KUA led jeg selv under. Når man ser de sommerlige billeder af, hvad der skulle have været et midlertidigt universitetsbyggeri til afhjælpning af en vanskelig lokalesituation i indre by, griber man sig i at spekulere på, om det virkelig var så slemt.Ak! Det var det - og retfærdigvis omfatter behandlingen af byggeriet også ældre sort/ hvide billeder, der giver et indtryk af, hvor kedsommeligt universitetsbyggeriet på Amager var. D et strukturelle konstruktionsprincip med ens udseende gange, trapper, disponering af undervisningslokaler og kontorer til de forskellige personalegrupper gav som udgangspunkt mulighed for en fleksibel indretning.Men sammen med et dårligt indeklima blev det også projektets problem: Alt lignede det samme - og selv forsøg på at pynte med kunst blev ikke til andet end plastre på sårene. KUA blev et meget uinspirerende studiemiljø, som studerende i hvert fald tidligere forlod hurtigst muligt efter undervisning. Trods forsøgene på at skabe mødesteder med frisk luft i de indre gårdhaver.Beton kan være et meget smukt materiale anvendt rigtigt. På KUA var det blot brutalt.Og mange må have tænkt, at det var besynderligt, at der inden for et lille lands grænser kunne være et venligt pragtbyggeri som Aarhus Universitet og så skodbyggeriet på Amager.Som - for lige at gentage det - til arkitekternes forsvar var tænkt som et midlertidigt byggeri, der blot fik lov til at stå til 2010.Selv om intentionerne om Panum som et bycampus var de bedste, og selv om Panum har betydelige indre kvaliteter, er komplekset mellem Tagensvej, Nørre Allé og Blegdamsvej heller ikke blevet en elsket bygning.Navnlig den store mur mod Tagensvej og Rigshospitalet har gennem tiderne ofte været genstand for kritik af, hvor ufølsomt, arkikter kan udtænkt bygninger, og hvor afvisende, bygninger af denne art kan opfattes. Men konstruktionen var velbegrundet. Da Panum skulle opføres, var det planen, at Lyngbyvejen skulle videreføres fra nord via Tagensvej til en flersporet motorgade langs Søerne.Eva og Nils Koppel mente det bedste, og også i deres uddannelsesinstitutioner, der desuden omfatter for eksempel H. C. Ørsted Instituttet og DTU, arbejdede de for at imødekomme et nyt samfunds behov for rationelle universiteter og forskningsinstitutioner.Men de blev overhalet af en ny tid, der - det er i hvert fald en fremherskende tendens - ville have overskuelige rum og alt andet end motorveje i byerne. For at vende tilbage til Panums store murstensmur, er det således slående, at udviklingen for tiden går i retning af busser i særlige baner og heftigt trafikerede cykelstier, snarere end personbiler, og det harmonerer dårligt med Panum-bjergets lange uinspirerende brutalisme. Eva og Nils Koppel var klar over, at gårdhaver og parkanlæg var en god idé, for det tiltaler de fleste mennesker, men de blev overhalet af andre arkitekter, der i langt højere grad forsøger at skabe små byrum og mødesteder til hyggetiden.Det er en imponerende præstation, at bogen nu - efter adskillige års stort arbejde - er udkommet, og den tegner et facetteret billede af arkitektægteparret med de rigtige intentioner og de mange fine, mindre byggerier - herunder indpasninger i den eksisterende bygningsmasse - der var lige ved at blive glemt i skyggen af både andre bygninger og andre af deres tids arkitekter.Johannes Hedal Hansen og Jennifer Dahm Petersen »Eva og Nils Koppel« er udkommet på Strandberg Publishing. Pris: 500 kr.tow@berlingske.dk »Det, der virker ødelæggende paa et gadebillede, er at placere en stor enhed midt imellem en række af smaa enheder. Tænk, hvis man f. eks. rev tre-fire ejendomme i Nyhavn ned og smækkede en stor kasse op i stedet«. Eva og Niels Koppel.Fakta: Blå bogEva og Niels Koppel blev begge uddannet på kunstakademiet og arbejdede i to omgange hos den finske arkitekt Alvar Aalto, indtil parret i 1946 etablerede egen tegnestue.I begyndelsen arbejdede parret fortrinsvis med enfamiliehuse, der er meget vellykkede og for nogles vedkommende fredet.Gennembrudsværket er Langeliniepavillonen.Af kendte institutionsbyggerier kan nævnes Gladsaxe Gymnasium og Gladsaxe Teater samt en række folkeskoler.Mest kendte er Eva og Nils Koppel for DTU, Panum og Københavns Universitet Amager.
Eva og Nils Koppel havde en enormt stor og enorm blandet produktion. Men arkitekterne bag monsterbyggerier som Panum havde de bedste intentioner - og navnlig som unge skabte de mange fine huse,.
En nat midt i januar forvandlede Strøget i København sig fra en grå dansk mandag til en farverig kinesisk tirsdag.Hvor der i december hang julehjerter og julestjerner over gaden, hænger der nu pink, blå og grønne kinesiske lanterner. I snart tre uger har de oplyst den kilometerlange gågade, og i Musikhuset i Aarhus finder Danmarks største Kina-event sted i morgen søndag. Her skal blandt andet hunde fra Dansk Politihundeforening optræde, for 16. februar træder vi ifølge den kinesiske kalender ind i hundens år. Det bliver fejret i stor stil i Danmark -godt hjulpet på vej af den kinesiske ambassade.Kinas kulturministerium arrangerer via de kinesiske ambassader nytårsevents verden over. I 2017 var der »Happy Chinese New Year« -arrangementer i mere end 500 byer i 140 lande ifølge den kinesiske ambassade i Danmark.Ambassaden anslår, at 280 millioner mennesker verden over oplevede arrangementerne og forventer, at antallet af arrangementer i år vil stige.I 2014 sagde den kinesiske præsident Xi Jinping: »Vi bør øge Kinas soft power, give en god kinesisk fortælling og forbedre Kinas budskaber til verden«, og landet er nu i gang med en nøje planlagt strategi for at blive mere tydelig i verdensbilledet, fortæller Mette Thunø, lektor og ph. d. ved Aarhus Universitet og forsker i Kinas soft power-potentiale.»Soft power går ud på at forbedre sit image, så andre lande bliver mere tilbøjelige til at understøtte det pågældende lands bestræbelser og ambitioner. Kina vil gerne ændre den måde, udlandet opfatter Kina på, og skabe en mere positiv opfattelse af Kina. Derfor arbejder de hårdt for at gøre ikke-kinesere interesserede i kinesisk kultur. Alle aktiviteterne skulle gerne veksles til støtte til noget af det, Kina vil politisk og økonomisk. Kina har vurderet, at det kan betale sig at investere meget i kultur for at opbygge denne goodwill uden for Kina,« siger Mette Thunø.Lanternerne på Strøget er et nyt initiativ fra Kina og er blevet til i et samarbejde mellem den kinesiske ambassade i København og de forretningsdrivende i Indre Bys organisation, KBH K - Commerce &amp; Culture. Arrangementet i Aarhus er et samarbejde mellem foreningen Danmark-Kina og ambassaden, som også står bag en kinesisk dansetrup, der netop har turneret rundt i større provinsbyer som Horsens og Helsingør.»Som jeres jul«I haven på den kinesiske ambassade lidt nord for København sidder en menneskehøj hundefigur.Foran den står der »Lighten Up Copenhagen« - navnet på den lanternefestival på Strøget, der ifølge den kinesiske ambassade skal skabe en glædelig atmosfære af kinesisk nytår i den ellers mørke danske vintertid.Liu Dong, kulturattaché på den kinesiske ambassade, er netop hjemvendt fra turneen rundt i Danmark med den kinesiske dansetrup, der har optrådt med traditionel kinesisk dans.Berlingske møder ham i et uformelt lokale på ambassaden. Her hænger en traditionel rød nytårslanterne, og i et hjørne står papkasser fulde af nytårspynt. Liu Dong fortæller, at dette års fejring af kinesisk nytår i Danmark er den største indtil videre.»Kinesisk nytår er som jeres jul,« siger Liu Dong. »Det er en meget vigtig tid i Kina. Det bringer folk glæde, fordi de bliver genforenet med deres familier.« Ambassaden har arrangeret nytårsfejringer i Danmark siden 2002. Liu Dong fortæller, at ideen med lanternerne var at lokke flere mennesker ind på Strøget i en tid, hvor mange helst vil blive indendørs.»Der er to vindere. Ikke kun får vi promoveret det kinesiske nytår, men det er også til glæde for de lokale,« siger Liu Dong.Ifølge Liu Dong handler den kinesiske ambassades mange initiativer om kulturudveksling.Kultur er den lette vej mellem mennesker, mener han. At lære hinanden at kende gennem økonomi og politik er sværere.Flere penge og større arrangementerSelv om Kina burde have soft power-potentiale på grund af et spændende sprog talt af knap 1,4 milliarder mennesker, et varieret køkken og musik-og arkitekturtraditioner, mener Liselotte Odgaard, forsker med speciale i kinastudier ved Forsvarsakademiet, ikke, at Kina formår at udnytte det.»Kina har Konfucius-institutter over det meste af verden og forsøger gennem dem aktivt at udbrede deres kultur og sprog, men Kina har været indadvendt i mange år og er ikke så bevidst om, hvordan landet virker på omverdenen.De er ikke så gode til at tilpasse tingene på en måde, der gør Kina attraktivt for andre,« siger Liselotte Odgaard og fortæller, at Kina ofte fremviser et meget traditionelt billede i stedet for at fokusere på mere moderne aspekter som for eksempel kinesisk popmusik og ikke et 1.000 år gammelt stykke musik.Mette Thunø har fulgt udviklingen af kinesiske initiativer i Danmark siden 1990erne.Dengang var arrangementerne lokale initiativer, og hun kan huske et meget lille, forblæst arrangement på Amager i 2003, men siden da har den kinesiske stat overtaget flere og flere af aktiviteterne. Arrangementerne er blevet større og har trukket sig længere og længere ind mod Rådhuspladsen i København og har også været afholdt i Rådhushallen.»Symbolværdien ved at kunne afholde arrangementer i hjertet af København, hvor alle folk kommer og går, er klar. Med den finansielle styrke, som Kina har nu, kan de bruge pengene på at signalere, at deres kultur kan dominere gadebilledet. Hvor mange andre lande gør det? Mig bekendt er der ikke andre, der gør det. I langt de fleste tilfælde er arrangementerne gratis, og vi har langt fra set slutningen af det her. Det er bare begyndelsen,« siger Mette Thunø.Selv om Danmark kun er et perifert land i Kinas soft power-initiativ ifølge Mette Thunø, bliver vi alligevel påvirket af den kinesiske ambassades initiativer.»Kina vil vise, at kinesisk kultur også er en vigtig del af verdenskulturen. Det påvirker folk, når de år efter år oplever kinesisk kultur.Vi begynder lige så langsomt at acceptere, at Kina også kulturelt er en del af den globale verden, og at Kina er en global magtspiller.Kinesisk kultur er ikke længere så fremmed, at vi kun ser den i Kina. Det bliver en del af vores hverdag - en gang om året i hvert fald.Vi begynder at forholde os til Kina som en ny normaltilstand, hvor vi ser Kina i vores eget gadebillede. På langt sigt tror jeg, at effekten bliver, at vi begynder at acceptere Kina på lige fod med andre magter, og at vi ikke tænker på Kina som noget eksotisk,« siger Mette Thunø.Adspurgt hvorvidt vi skal være bekymrede over Kinas brug af soft power, siger Mette Thunø, at vi skal vide, at der ligger en censur i det, vi får lov at se.»Kina skaber via aktiviteterne i byrummet et billede af, hvordan vi skal se Kina.Ligesom vi gerne vil præsentere Danmark på en bestemt måde, vil Kina gerne fremstille kinesisk kultur på en ganske særlig måde, men forskellen er, at Kinas regering alene bestemmer indholdet, og hvad der definerer kinesisk kultur. Moderne kulturelle udtryksformer som kinesisk oliemaleri eller kinesisk hiphopmusik får vi ikke lov at se i disse sammenhænge,« siger Mette Thunø.I morgen søndag løber endnu et Kinaarrangement af stablen. Denne gang i Aarhus, og det bliver det største af sin slags i Danmark ifølge Julie Brink, formand for foreningen Danmark-Kina, som er tovholder på eventet.Hun håber, at op mod 5.000 mennesker kommer til det gratis arrangement, hvor både danskere og kinesere skal optræde.Tilbage på ambassaden drømmer Liu Dong om endnu større fejringer i Danmark. Han fortæller, at han sidste år foreslog Københavns Kommune, at byen kunne afholde en lanternekonkurrence i Kongens Have, hvor de forskellige kinesiske provinser kan konkurrere om, hvem der har de flotteste lanterner. Og så glæder Liu Dong sig til flere kinesiske events i Danmark i løbet af året. Til august skal en kinesisk version af Hamlet opføres i Helsingør, og i samme måned er der kinesisk filmfestival i Danmark - og i Grønland, hvor der som noget nyt vil være grønlandske undertekster på de kinesiske film.krnd@berlingske.dk Fakta: KINESISK NYTÅR Hundens årDet nye år begynder ifølge den kinesiske kalender 16.februar. Hvert år har ifølge den kinesiske kalender et dyretegn, og det kommende år bliver hundens år. I alt er der 12 dyretegn, som hver repræsenterer et år i en cyklus. Er man født i hundens år (f. eks. 1982, 1994, 2006 eller 2018), menes man at være venlig, trofast og ansvarlig.SOFT POWERTraditionelt har teorier om global magt fokuseret på »hard power« (hård magt), der er evnen til at påvirke andres opførsel ved hjælp af for eksempel magt, sanktioner, betalinger og bestikkelse. »Soft power« (blød magt ) fokuserer på kultur og politiske idealer og er bygget på ideen om at forme andres præferencer ved at gøre sin kultur eller idé attraktiv i stedet for at bruge tvang. Teorien om soft power blev fremsat af Harvard-professor Joseph Nye i 1990.
Nytårslanterner på Strøget, kinesiske danse trupper i Horsens og hundeoptrædener til Kina-event i Aarhus. Verden over bliver kinesisk kultur synlig.
Man skal først gå så grueligt meget ondt igennem, før man ender som en smuk... firesporet vej i en tunnel.Eventyret om den grimme ælling handler om at overvinde modstand med mange odds imod sig, og når københavnerne i den kommende weekend indvier kommunens største anlægsprojekt nogensinde - Nordhavnsvej, som skal lede en stor del af trafikken uden om centrale bydele - ligner det bestemt en nydelig ingeniørbygget svane.Men projektet er både blevet dyrere og senere færdigt i forhold til den oprindelige tidsplan. Og undervejs har der været forløb, der gav ingeniørerne mere end almindelig meget sved på panden. Nogle har helt sikkert også bandet.Nu ligger de 2 kilometer ny Nordhavnsvej der endelig og kan fra på mandag føre over 30.000 biler om dagen fra Helsingørmotorvejen og ned til Strandvænget og Svanemøllehavnen langs havnen og dermed væk fra flere gader i den indre del af hovedstaden.På 900 meter af den nye strækning skal trafikken foregå i en tunnel under jernbanen og Strandvejen. Samlet pris for anlægget: 2,5 milliarder kroner.»Man må indrømme, at det her er flot«, lød det fra teknik-og miljøborgmester Morten Kabell (EL), da Politiken forleden gæstevandrede gennem den tomme tunnel.Cykelborgmester, som han ofte kaldes, Morten Kabell, er ellers ikke særlig begejstret for biltrafik, men dette byggeri er han alligevel stolt af.»Blandt andet fordi det er et smuk bygningsværk.Og fordi der er gjort alt for at undgå arbejdsulykker i byggeprocessen.Og fordi trafikbelastede gader på især Østerbro og også i Indre By nu får færre biler«, som borgmesteren påpeger, mens vi skridter det enorme betonforede hul af.Især betoner han, at tunge containerlastbiler, der kører til og fra containerterminalen i Nordhavn, nu nemt kan komme nord ud af byen og ud til motorvejssystemet i stedet for at snige sig gennem Østerbro, Gentofte eller Nørrebro.Den bøvlede modelMen da projektet endnu var en spæd ælling for 7-8 år siden, ville Morten Kabell - og mange med ham - gerne i stedet have haft en boret tunnel hele vejen fra Ryparken og under vandet helt over til Københavns nyeste bydel, Nordhavn, som nu skyder op bykvarter for bykvarter.Det var bare umuligt dengang i 2013 at skaffe finansiering til så stort et vej-og tunnelbyggeri. Så i stedet blev det en åben vej og en nedgravet cut and covertunnel på den del af strækningen, hvor banen og Strandvejen passeres. Så måtte forlængelsen over vandet til Nordhavn vente nogle år.En gravet tunnel er en billigere, men mere bøvlet model, fordi et par håndfulde huse skulle rives ned for at give plads til gravemaskinerne, veje skulle spærres af, togtrafikken lammes i perioder.Og beboerne i Strandvænget måtte leve længere med at være naboer til en byggeplads.Man har en mening..Endnu mere bøvlet blev det, da politikerne undervejs i byggeprojektet pludselig sadlede om. De besluttede sig for, at når der nu ikke blev lavet én lang boret tunnel hele vejen videre fra motorvejen under Østerbro og videre under vandet over til Nordhavn, så skulle der da i det mindste laves en ' blind' 150-meters forlængelse af den nye Nordhavnsvej ned til vandkanten.Et forgreningskammer med to rør, så man om nogle år kan koble en sænketunnel på ud i Svanemøllebugten - uden at genere biltrafikken i tunnelen til den tid - og få trafikken helt over til Nordhavn.Det ekstra rør lod sig gøre, fordi der var fundet nye penge i en aftale med staten.Problemet var bare, at da den beslutning blev taget i 2014, var der allerede støbt massivt på tunnelprojektet lige præcis der, hvor forgreningskammeret skulle være.Så håndværkerne måtte i gang med at banke og ikke mindst sprænge tusinder af tons stivnet beton op igen.Som projektchef på byggeriet Anne Kongsfelt med et skævt smil udtrykker det, da vi slentrer gennem tunnelen: »Vi diskuterede lidt, hvem der skulle ned at fortælle det til folkene, at de nu skulle i gang med at bryde al den beton op, de lige havde støbt«. Københavns Kommune kunne have sparet 225 millioner kroner og fået Nordhavnsvej færdig allerede i 2015, hvis politikerne allerede i 2013 havde besluttet sig for den korte ekstra ' blinde' forlængelse af Nordhavnsvej ned til vandet.Morten Kabell husker ikke den bagvendte beslutningsproces med behag.»Men i det mindste er det fornuftigt at få lavet tilkoblingskammeret til tunnelen nu, selv om det kostede en stor forsinkelse - frem for at vente til den dag om 7-10 år, hvor forlængelsen under vandet til Nordhavn skal laves, og man så er tvunget til at lukke den nybyggede tunnel igen« Og så er vi der.Ind gennem en sidedør i biltunnelen kan vi gå ind i de 150 meter lange enorme skakter i midten af kørebanen. Begge ender i en 20 meter høj betonmur. På den anden side af muren står havvandet mindst 4 meter højt.Anne Kongsfelt forsikrer, at betonmuren nok skal holde.Der bliver lukket af ind til de to enorme skaktkamre, inden biltrafikken begynder at rulle på mandag. Og der bliver først lukket op igen, når behovet for en ny forlængende tunnel presser sig på. Det sker først, når udbygningen af Nordhavn gør det nødvendigt at lette en voksende biltrafik til og fra Københavns nyeste bydel.Nordhavnsvej er således ' kysseklar' til en undervandstunnel.RutsjebaneAt suse gennem tunnelen i bil vil formentlig kunne give et lille sug i maven Dels er der tale om en hældning på 6 grader, når man skal ned i og op fra tunnelen, dels slår vejen en lille bule, forklarer Anne Kongsfelt.Det skyldes, at man under byggeriet var på vej opad, da politikerne ændrede projektet med de to tilslutningskamre, og så skulle vejen lidt ned igen. Deraf bumpet.»Lidt rutsjebane kan der godt være over det«, smiler Anne Kongsfelt.Ujævnheder... men uden at sjakre med sikkerheden.For eksempel er der installeret vandtågeanlæg.Det er et sprinklersystem, som går i gang, hvis en bil bryder i brand i tunnelen.Det skulle bilerne af mange årsager meget nødig, blandt andet fordi kystbanetogene kører på skinnerne ovenpå.Og så er der dagslysskærmen. Når bilerne kører ind i og ud af tunnelen, passerer de under noget, der ligner et geometrisk kunstværk. Men det er en rent funktionsmæssig konstruktion af forskellige kubeformer.Ved kørsel ind i og ud af tunnelen skal de sørge for henholdsvis en gradvis dæmpning og opblænding af dagslyset, så bilisterne ikke bliver blændet.»Skærmen er blevet til ved en iterativ (gentagen) proces mellem de rådgivende ingeniører og de danske arkitekter«, forklarer Anne Kongsfelt.»Normalt regulerer man overgangen fra mørke til dagslys med elektrisk lys, men det sparer vi her ved at sørge for, at dagslyset af sig selv tones op og ned gennem kuberne«.Kystbanen fløjOg det er bare detaljerne.Anne Kongsfelt er endnu mere stolt af hele byggeprocessen, der har været »utrolig kompleks«. Som da man af hensyn til togdriften på Danmarks mest befærdede strækning fik sølle 5 uger til at stille Kystbanens skinnelegemer over på stålpæle, så tunnelen kunne graves under. Og 2 år senere var der igen 5 uger til at lægge skinnerne tilbage oven på den nystøbte tunnel.Eller hvad med det faktum, at 4 af de 11 bygninger på Svanemøllens Kaserne, der i forbindelse med byggeriet er blevet revet ned, nu står genopført, fordi de er bevaringsværdige.I disse dage gennemgår projektchef Anne Kongsfelt og de mange andre på byggeholdet de 23 forskellige systemer, der skal holde anlægget kørende med CO2-styring og pumpebrønde og kødetektering.Finjustering kalder hun det.Budgettet for hele anlægget er også blevet justeret nogle gange undervejs. Grovjusteret.Der er jo blevet lavet store udvidelser af projektet med byggeriet af de to 150 meter lange tilslutningsskakter til fremtidens tunnel over til Nordhavn.Men der er ikke brugt for mange penge, understreger Morten Kabell.»De ændrede budgetter er blevet overholdt til punkt og prikke. De er bare blevet udvidet hen ad vejen, i takt med at vi har ændret projektet«. Den nye Nordhavnsvej og en kommende tunnel videre til Nordhavn kan meget vel blive de første etaper i det, der en dag bliver en hel omfartsvej rundt om København via en havnetunnel under vandet over til Refshaleøen og Amager og videre ned til Sjællandsbroen og motorvejen der. Det, som byplanlæggerne kalder Østlig Omfartsvej.Og som københavnerne i de kommende år helt sikkert kommer til at debattere.flemming.christiansen@pol.dk Fakta: FAKTA NordhavnsvejFør bilerne får lov at indtage den nye vej, får alle andre lejlighed til at opleve tunnelen på to hjul. Den officielle indvielse af Nordhavnsvej finder sted søndag 17. december fra kl. 11, hvor der blandt andet vil være cykeloptog for hele familien igennem tunnelen.Men allerede lørdag bliver der varmet op med juleræs for byens motionscyklister kl. 14 igennem tunnelens to rør.Og i de sene aftentimer lørdag bliver det også muligt at opleve Nordhavnsvej på rulleskøjter - med dj, musik og lys.De første biler får lov at rulle ned i anlægget mandag ved middagstid. Men i den første måneds tid vil vejen blive afspærret i aften-og nattetimerne fra kl.20 til 6, fordi systemer til overvågning af trafik, brandsikkerhed og tekniske installationer i tunnelen skal justeres.
Iweekenden kan man rulleskøjte og cykle gennem en ny tunnel, som skal lede biltrafik væk fra Københavns indre gader. Anlægget blev fordyret, fordi politikerne ombestemte sig midtvejs.
Jazz En gave fra forfædrene Sun RaDen amerikanske jazzmusiker fra Birmingham, Alabama, Sun Ra, er arketypen på den afrofuturistiske kunstner.I midten af 1930' erne havde den unge Herman Poole Blount den mystiske oplevelse af at blive kidnappet til Saturn, hvor han blev fortalt, at han skulle stoppe i skolen for at kommunikere med menneskeheden gennem musik - og dermed redde den fra kaos.Sun Ra blev ekstremt belæst og indså gennem bibelske tekster og kabbala-skrifter, at det menneskelige kaos kunne ordnes. I 1950' erne prædikede han, at hans racefæller måtte følge med den teknologiske udvikling og finde måder at genopfinde det hvide samfunds redskaber på. Og han gik forrest: spillede på elektroniske musikinstrumenter såsom synthesizere og dyrkede mangfoldige former for jazz - en genre, han anså som vejen til mystisk erfaring.Hans band, The Arkestra, og dansere var iført egyptisk-og sci-fi-inspirerede kostumer, og selv gik han i løse glitrende gevandter og med excentriske hovedbeklædninger: pyramideformede eller faraoniske strukturer eller et helt planetsystem monteret i panden.Ofte bar han også et smykke i panden, der kunne fortolkes som den egyptiske solgud Ras øje - en art feminin og voldelig kraft.I 1971 underviste Sun Ra i »The Black Man and The Cosmos« på University of California, og i hhv. 1973 og 1974 udkom albummet og den syrede sci-fi-film Space Is The Place.I sidstnævnte siger han: »Jeg kommer til dig som en myte. For det er dét, sorte mennesker er. Myter. Jeg kommer fra en drøm, som det sorte menneske drømte for længe siden. Jeg er faktisk en gave sendt til dig fra dine forfædre.«.Dub Sort teknologi Lee ' Scratch' PerryI sit studie, The Black Ark, i Kingston, Jamaica, udforskede den jamaicanske reggae-og dub-pioner Perry - simultant med landsmanden King Tubby - studiets nyopdagede muligheder. Eksperimenterne blev siden døbt dub, som er en slags forfader til remixet, idet dub-versionen oprindeligt præsenterede kreative ombygninger af jamaicanske reggae-sange.Dubben kan høres som afrofuturistisk mysticisme, fordi den peger på spøgelserne i reggae. Ved at tilsætte vilde ekkoeffekter og klippe instrumenter abrupt ind og ud vristede Perry &amp; Co. reggaen ud af det rationelt meningsskabende og ind i en paralleldimension uden naturlove, fuld af rytmiske hemmeligheder og klanglig trolddom.Dub-musikken var - og er stadig - Perrys rumskib ud i sort, mystisk teknologi, og han har kaldt sig selv for en »sky computer«. Og blandt hans plader finder man titler som Jamaican E. T., Super Ape, Mystic Warrior, History Mystery Prophesy og Alien Starman.Dubben blev født på ekstremt primitivt udstyr og helt i ånden fra Sun Ra, så omfortolkede King Tubby og Lee ' Scratch' Perry hvid teknologi og fandt nye muligheder i den - såsom at lave hjemmelavede ekkoog delay-effekter på spolebåndoptagere.Hiphop Fra vold til gadefest Afrika Bambaataa m. fl.Med unibriller, mohawks, pels, læder, nitter og gigantiske ghettoblastere blev hiphoppen hurtigt afrofuturistisk. Især med Afrika Bambaataa &amp; The Soul Sonic Forces electro-klassiker »Planet Rock« (1982), hvor de tog de hvides musik - to numre fra tyske Kraftwerk - og mixede den med potent rap om at tage skæbnen i egen hånd og få hele kloden i svingninger.Bambaataa optrådte gerne i egyptologiske eller superhelte-kostumer, og han var med til at tegne 80' ernes urbane alienrevolutionsb-boy. Oprindeligt havde han brugt hiphop socialt transformativt, da han efter en dannelsesrejse til Afrika i sen-1970' erne forlod New York-gadebanden The Black Spades, hvor han var warlord, og dannede Bronx River Organisation, siden The Zulu Nation.Her samlede han socialt bevidste hiphoppere og organiserede block parties. Fra bandegadevold til hiphopgadekultur.Afrofuturismen har op gennem årtierne siden hiphoppens fødsel næret genren. Der er en del efterkommere, som har klædt sig ud som aliens eller superhelte eller opfundet nye fremtidsmytologier og lydverdener - såsom Dr. Octagon, OutKast, MF Doom, Shabazz Palaces - og naturligvis de vilde kreative kannibaliseringer af musikarven via samplerteknologi hos for eksempel legendariske Public Enemy og en jazz/ hiphop-futurist som Flying Lotus.Science fiction Litteraturens løgne Octavia E. Butler og Samuel R. DelanyAmerikanske science fiction-forfattere.Centralt i Butlers værk står Kindred fra 1979. En roman, hvor den afroamerikanske hovedperson Dana på sin fødselsdag rives ud af sit moderne liv i Californien i 1976 og tilbage til en slaveplantage i Maryland før Den Amerikanske Borgerkrig over 100 år tidligere. Det sker tidsnok, til at hun kan redde plantageejerens søn Rufus fra at drukne. Herefter tvinges hun frem og tilbage mellem de to tider og indser, at hun er nødt til at passe på Rufus, fordi hun nedstammer fra ham.»Like all good works of fiction, it lies like the truth,« skriver professor, redaktør og kritiker Robert Crossley i introduktionen til en nyere udgave af bogen.Centralt i Delanys værk står Dhalgren fra 1975. En roman med et supersyret narrativ og en form for ' stream of consciousness'-stil, der beskriver The Kids rejse gennem en postapokalypse.»Kan jeg lade mig selv påtage identitet? Udstyret med selvmodsigende visioner, en grim hånd indeburet i kønt metal, observerer jeg en ny mekanik. Jeg er den vilde maskinist, fortiden ødelagt, rekonstruerende nutiden,« lyder det fra The Kid, der således spejler en grundtanke i afrofuturismen - at den smadrede fortid kan heles gennem visioner om fremtiden. Som Delany formulerer det i essaysamlingen Starboard Wine fra 1984: »Uden et billede af morgendagen er man fanget i blind historie, økonomi og politik hinsides vores kontrol.«.R&amp;B En ærkeandroide Janelle MonáeHun virker måske som en usandsynlig working class hero, men Janelle Monáe siger selv, at hun klæder sig i simpelt sort og hvidt tøj af respekt for den hårdtarbejdende underklasse, og at hun synger sange, der skal hjælpe folk med at realisere deres styrker.Med hendes syv episoder lange Metropolis-serie (endnu uafsluttet) har hun genopfundet Fritz Langs stumfilmklassiker Metropolis fra 1927 i sort, queer og stærkt vanedannende r&amp;b-udgave. Historien: Cindi Mayweather er en androide, der indigneres over den uretfærdige behandling, som hun og hendes medandroider udsættes for af deres menneskelige ejere. Hun undslipper sin afmontering og vender tilbage som The Electric Lady for at redde både mennesker og androider fra The Great Divide - en hemmelig loge, der betjener sig af tidsrejser som led i deres undertrykkelse af kærlighed og frihed.Kunst Flammekasteren RammellzeeDen amerikanske graffitikunstner, skulptør og teoretiker Rammellzees vildtvoksende og hjemmelavede mytologi var fuld af matematik, sci-fiog graffiti. Sidstnævnte var et grafisk våbenarsenal, en genopfindelse af bogstaverne, som han samtidig med andre grafittikunstnere som Futura og Seen fyrede af på New York Citys sagesløse togstammer. En wild stylebefrielse af alfabetet og et hiphop-sprog, der strittede ud af de tre dimensioner og den sociale arv.Rammellzee lavede også de vildeste skulpturer af egyptologiske superhelte og sci-fi-samuraier. Ikke mindst »Gasholeer,« hans 74 kilo tunge exoskelet-superheltedragt - baseret på en androide han tegnede i 1981 på en togvogn - som han bar til gallerioptrædener.Den havde flere flammekastere, indbygget stereoanlæg og vokalteknologien vocoder og lignede mest af alt en trashet udgave af Transformers-dukkerne, en cyborg-teknologisk udvidelse af det afrofuturistiske råderum. Bio-techno.Rammellzee beskrev selv sine kunststrategier som »gothic futurism« og siden »ikonoklast panzerism« og talte om sort kulturs - ikke mindst hiphops - evne til at genvinde, bevidst misforstå og omdefinere kultur og teknologi som central for den afroamerikanske overlevelse i hvid kultur.Tænk bare på hiphoppens omdefinering af pladespilleren fra afspilnings-til musikinstrument.Techno Hjembyens forarmelse Juan Atkins m. fl.Den amerikanske techno-pioner Juan Atkins alias Model 500 reagerede på midt-80' ernes Detroit, der vred sig i social smerte efter automatiseringen af bilindustrien. Den store arbejdsløshed og kollapset af indre by både kritiserer og forlader Atkins på »Night Drive (Time, Space, Transmat)« fra 1985. Techno-klassikeren kan høres både som en tomhedsfølelse og som et ekstatisk mix af nattefløjl, beats og robotstemmer, der lover teknologisk udfrielse fra de sociale omstændigheder. Det er afrofuturistisk genopfindelse af Atkins' hjemby.Med bysbørnene Derrick May og Kevin Saunderson udgjorde han det, der siden er døbt The Belleville Three, opkaldt efter deres skole. De tre var alle centrale i byens udvikling som mekka for technoen, og - helt i Sun Ras ånd - så genanvendte og genfortolkede de teknologi. De købte billigt udgåede, analoge tromme-og bassynthesizere fra Roland, oprindelig tænkt som akkompagnement til traditionelle musikere.I stedet blev de supersyntetiske lyde afgørende i skabelsen af technotopier, som den dag i dag farver vores musik.Allerede i slut-1980' erne og start-1990' erne fulgte flere centrale udøvere i Detroit.Såsom Underground Resistance, der gennem techno arbejdede for politisk bevidstgørelse og social forandring, ikke mindst ved at spille i byens fattigste områder. Siden fulgte duoen Drexciya og deres mytologi om en undervandscivilisation bestående af de ufødte børn fra de gravide kvinder, der blev kastet af slaveskibene.Funk Befri dit sind Parliament og FunkadelicI sær i 1970' erne fik man et ret godt billede af, hvor morsomt og syret de amerikanske p-funk-grupper ledet af Clinton tænkte og levede, når man gik til koncert med dem. Ikke mindst når rumvæsenet Starchild undervejs landede med The Mothership - en ufoattrap i noget, der lignede sølvpapir - på scenen. Rundt om landingspladsen fyrede Clinton og hans musikere den labreste p-funk af, mens de var iført gedigent spacede kostumer med vinger og masker og glitter og visirer og deslige.George Clinton genopfandt afroamerikansk musikarv som præfigurativ kreativitet og kæk astrofunk. Ja, funken blev hos ham og hans kumpaner præsenteret som en afgørende skaberkraft i universet. Og pladetitlerne vidnede også både om afrocentrisk rumromantik, samfundskritik og kloningsteknologi: Mothership Connection, Maggot Brain og The Clones of Dr. Funkenstein.Ærkefjenden var Sir Nose D'Voidoffunk, der i Parliament-sangen af samme navn søgte at fange menneskeheden i ' Zone of Zero Funkativity', et danseløst, uoplyst og fortabt sted. For Clinton &amp; Co. så hedonismen, dansen, funken og dens safter som et udtryk for frigørelse. Men det startede med at åbne øjnene og forestille sig en bedre fremtid. »Free your mind and your ass will follow,« lød det.Kilder:MarkDery:'BlackToTheFuture'(udgivetiFlameWars1994)+StefanyAnneGoldberg:'ACosmicCentennial(TheSmartset)'+Widewalls+AfrofuturistAffair+Pitchfork+DegenerateArtStreamBlog+Vice+B&amp;NSci-Fi&amp;FantasyBlog+Wikipedia.
Den nye, hypede, afrocentriske superheltefilm ' Black Panther' er rendyrket afrofuturisme: ideen om, at afroamerikanere skal bruge teknologi, science fiction og utopier til at generobre deres historie og traditioner. Vi ser på begrebet og dets vigtigste udøvere.
Velkommen til joga med j«, siger den langlemmede mørkhårede kvinde iført kropsnære sorte bukser, tatoveringer og top. Siddende på sin træningsmåtte i samme farve slår hun smilende tonen an til en times undervisning i en helt ny slags yoga.Hendes iPhone stemmer i kort efter.Joga dyrker man nemlig ikke i stilhed eller til meditationsmusik, men til radiohits.Joga stavet med både j og kolon, jo: ga, er to danske iværksætteres bud på en ny træningsform, som skiller yogaens fysiske øvelser fra åndedrætsøvelser og meditation, som ellers er grundsten i det mere end 5.000 år gamle indiske system, hvor udøverne arbejder på at skabe harmoni mellem kroppen og sindet.I foråret åbnede kædens første to træningsstudier på Frederiksberg og i Indre By, og endnu et åbner 1. maj på Østerbro. Inderhavernes mål er at nå at åbne 12 studier alene i år. Håbet når helt ud over Danmarks grænser.Mændene bag Joga er Andreas Bang og Klaus Vesti Andersen, som for snart ti år siden fik ideen til CrossFit Copenhagen, der i dag har vokset sig til en kæde med 19 træningscentre i hele landet.De har startet Joga, fordi de ser et hul i markedet for yoga uden åndelighed.»Vi kan selv rigtig godt lide det fysiske ved yogaen. Men de steder, det bliver tilbudt, skal man forholde sig til alt muligt andet end træningen. Det kan godt blive for spirituelt og fodformet, hvis man bare gerne vil køre kroppen igennem efter en hård arbejdsdag. I Joga tilbyder vi kun træning - det indre lader vi folk selv om«, fortæller Andreas Bang.Han har ikke selv sat sig på yogamåtten særlig mange gange i sit liv, men det har kompagnonen Klaus til gengæld.Han dyrkede traditionel yoga længe før CrossFit-tiden, dengang de begge arbejdede som skiinstruktører i Sydeuropa, og yoga ikke rigtig var noget, mænd gik til herhjemme.Jeg selv har i plus 15 år cyklet byen rundt med sammenrullet yogamåtte på ryggen og har efterhånden prøvet det meste: Messingklokker, røgelse, meditationsskamler, klangskåle, duftlys, ' ôm'-fællessang, næseborsåndedræt og ikke mindste den obligatoriske afsluttende hilsen på sanskrit hvisket med samlede håndflader foran brystet: ' namaste'.Det skal være simpeltJeg fornemmede det godt allerede på hjemmesiden, at Joga ikke bare er endnu et nyt københavnsk yogastudie med variationer over samme tema.»Vi går ikke så meget op i guder, guruer, røgelse og trancelignende tilstande.Vi siger bare ' hej' og ' velkommen' i stedet for ' namaste' og ' ôm'. Og du behøver ikke at være Goa-yogi med rasta-hår for at være med«, står der.I stedet har makkerparret udviklet en i deres øjne mere ukompliceret form for yoga sammen med underviserne Pernille Benita Lekic, Nina Alstrup og Emil Schou.»Vi tror ikke, at alle helt forstår, hvorfor yoga skal være så svært tilgængeligt.Vi har prøvet at bruge nogle danske og engelske navne i stedet. Det er vigtigt at gøre træningen så simpel som muligt, så alle kan være med«, forklarer Andreas Bang.Indretningen i studiet er også simpel.Eneste møbler er en række sorte træningsmåtter hængt op på den hvidmalede bagvæg. Og logoet ' jo: ga' malet med sort i mandshøjde bag instruktøren.I rummet er ingen spejle, ingen pøller, ingen klodser, bælter, bolde, øjenpuder eller tæpper.Kvinderne på måtterne omkring mig er i 20' erne og 30' erne. Kun en enkelt mand har fundet vej. Og så er der mig på 41.»Vi forventer, at vores koncept vil tiltrække flere mænd med tiden. Vi tror, at mænd gerne vil gå til yoga, men at mange ligesom vi selv synes, at det er et meget feminint univers«, siger Andreas Bang.Hvert minut af den 55 minutter korte time bliver udnyttet. Hver time er bygget op om to øvelser, som er de samme dagen igennem, uanset hvilket tidspunkt man træner på. Stillinger som ' løber' og ' kriger' er hyppige gengangere.Først viser instruktøren dagens øvelser efter en let opvarmning. Derefter følger en række træningssekvenser med variationer over de to øvelser. Pauserne mellem både øvelser og sekvenser er få og korte. Lige nok til en slurk vand, som de fleste forudseende nok har medbragt.»Og reset«, siger instruktøren med jævnlige mellemrum gennem hele undervisningen.Planke - ned - kobra - omvendt hund.Navnet er det nye ved det. Altså genstart.Efter et par omgange begynder hvert reset at føles som en hvilepause. Joga giver nemlig sved på panden og kræver både styrke, balance og smidighed at følge med. Dagens stillinger er ikke teknisk svære, og træningen går ikke hurtigere end traditionel vinyasa, men fordi man i yoga udnytter kroppens egen vægt som modstand, kræver den kræfter, uanset om man staver den med y eller j. Enkelte af mine medmotionister henter papir undervejs for at tørre måtter af. Andre har husket håndklæde.Min sidemand lægger sig i ' barnets stilling' et øjeblik, mens vi andre lige akkurat formår at blive stående i planken.Det er hårdt, men ikke for hårdt.Og instruktøren pisker på intet tidspunkt en hidsig hårdtpumpet stemning op, som det godt kan ske i fitnesscenter-yoga. Til gengæld er der heller ingen af yogaens blide mentale styringer, som kan lede tankerne på flugt, mens det smerter i kroppen.Andreas Bang fortæller, at han og resten af teamet er på vej med flere forskellige typer joga, så der bliver andet at vælge imellem end WOD, workout of the day, som indtil videre er det eneste på programmet.»Vi laver en time, der er lidt blidere.Men det bliver stadig, så man føler, man får noget ud af det; man skal ikke sidde og meditere«, siger han.Kan man tage sjælen ud af yoga? Definitionen på yoga er ifølge folkets leksikon Wikipedia: »Yoga er et indisk system til indøvelse af åndedrætsteknik, kropsstillinger og moralske forskrifter. Formålet med yoga er at opnå Samâdhi (den højeste tilstand), som er en form for salighed eller forløsning for yoga-udøveren. Yoga er kontrol af tankebølger i sindet«. Så kan man overhovedet skille fysisk og mental yoga ad og stadig kalde det yoga? Det mener mændene bag Joga, at man sagtens kan - i hvert fald hvis man staver det med j.Derfor bliver det heller ikke et krav på lidt længere sigt, at underviserne hos Joga har en traditionel yogauddannelse bag sig. Joga-teamet uddanner dem selv på en række kortere kurser.»Vi tror ikke, det er så vigtigt for medlemmerne, at underviserne kender udtrykkene på indisk. Vi går op i, at de ligger over den standard for, hvordan vi mener, en holdundervisning skal være, og det har vi god erfaring med fra CrossFit. Vi er netop ikke et meditations-og yogacenter, hvor det godt kan blive meget spirituelt med årelange forløb med selvudvikling«, siger Andreas Bang.Helt kort død mandDagens træning går et gear ned, da der er fem minutter tilbage. Et par korte stræk, og så skal vi ligge på ryggen for lige at falde til ro til sidst.Til traditionel yoga varer ' savasana' eller ' død mands stilling' typisk 10 minutter eller mere.Her er det 2 minutter og uden at dæmpe belysningen.Men det er længe nok til at være rart.Yoga-traditionalister vil måske savne de lange meditative stræk og roen. Men hvis man holder af vinyasa og kan leve med at finde sjælefreden et andet sted, er joga effektiv og forholdsvis billig styrketræning med stor koncentration og ro på.Og joga ligner yoga i tilstrækkelig grad til, at jeg kan mærke på kroppen, at det er det, jeg har dyrket.Nybegyndere kan følge med uden for store vanskeligheder, hvis de er i nogenlunde form. Erfarne yogier vil nyde forspringet ved at kende teknikstillingerne.»Jeg kan helt klart mærke, at jeg er blevet bedre til det siden første gang.Og det passer mig rigtig godt, at det kun er en time. Jeg når ikke at kede mig«, fortæller Marianne på måtten ved siden af mig.Hun har dyrket yoga før og er med til sin sjette joga-time.Underviseren sætter sig i skrædderstilling som signal til, at vi skal til at stoppe for i dag. Jeg former læberne til et ' namaste'. I stedet siger hun: »Tak, fordi I kom og brugte en time sammen med mig. Hav en fortsat rigtig god aften«.charlotte.branner@pol.dk Vi tror, at mænd gerne vil gå til yoga, men at mange ligesom vi selv synes, at det er et meget feminint univers Andreas Bang, medstarter af jo: ga.Fakta: Fakta om jo: gaStudier på Dronning Olgas Vej på Frederiksberg, Borgergade i København K og Rønnegade på Østerbro.Flere er på vej. Pris: 449 kroner om måneden for fri træning i alle kædens studier. Udeblivelse fra tilmeldte timer koster et gebyr. Tilbyder pt. to holdtyper: WOD -workout of the day -og yoga for nybagte mødre.Joga eller yoga1 Joga har fokus på fysisk træning.Traditionel yoga arbejder på at skabe harmoni mellem kroppen og sindet ved hjælp af bevægelse, åndedrætsteknik og meditation 2 Få forskellige øvelser -to hver gang. Øvelserne har fokus på styrke -ikke stræk 3 Ingen indiske termer, meditation, spiritualitet eller hilsener som ' namaste' 4 Afdæmpet rytmisk musik gennem hele timen 5 Den traditionelle savasana (død mands stilling), et hvil liggende på ryggen i slutningen af timen, varer kun to minutter -ikke de sædvanlige 10-15 minutter.
MOTION Ny dansk kæde af træningsstudier tilbyder yogaøvelser uden meditation og indisk spiritualitet.
Jeg bar min sidste arbejdsuniform i vinteren 1985 lige inden optagelsen på Danmarks Journalisthøjskole i februar.Det var en kvindesmoking med bordeaux butterfly og skærf. Med min runde serveringsbakke skubbede jeg mig frem mellem de dansende på Submarina i Vedbæk, forbløffende præcist kaldet Snobben af gæsterne selv. De befandt sig på den lyse side af fattigfirserne, var altid solbrændte og glade helt ned i deres valg af drinks; den sødtduftende Piña Colada, og musikken; Julio Iglesias, Barry White, Abba. Mange hvide bukser. Dørmanden sorterede cowboybukser fra.Jeg var 25 og mest vred. Vred var moderne, hvor jeg kom fra, som var et diffust sted på den ironiske venstrefløj. Vred var seriøst og dybt. Alle vidste, at glade mennesker var politisk naive og overfladiske. Rige mennesker var tit glade. De havde ingen idé om, hvor galt det stod til i verden, og hvor meget de snød sig selv.Hvor Jacob Riis i 1890ernes New York undersøgte How The Other Half Lives, gik mit natarbejde ud på at tjene penge. I forbifarten fik jeg et indblik i, hvordan én procent af befolkningen levede.Submarinas høje vægge var udsmykket med en slags runde lysbilleder, hvor lava-amøber i psykedeliske farver dryppede og gled i uforudsigelige mønstre, mens natklubbens elegante discjockey bredte armene ud og hilste populære stamgæster velkommen - på engelsk! - efterhånden som de passerede den enorme dørmand i gadeniveau og kom ned ad trappen til dybet og dansen. Klokken fire, med ømme fødder og tør mund (peanuts, Johnnie Walker med ginger ale) tog jeg min smoking af og cowboybukserne på. Tilbage til uforsonligheden, som også var en slags arbejdsuniform bare i grim. Min smoking var smuk. Jeg var 25 og mest vred, men jeg var også misundelig. Submarina var en dunkende, blinkende lomme i tiden, hvor folk gav los på en henrykt måde. De var lalleglade outsidere, mens in-crowden stod i indre by og forsurede på udvalgte steder med slagterbelysning.De glade fejrede deres strandvejsprivilegier hæmningsløst, syntes jeg, viftede os andre i ansigtet med dem, kommanderede med os.Overså os. Det sidste var måske det værste.Jeg kunne ikke vente med at blive journalist, blive til noget, og komme efter dem.MIT første rigtige arbejde fik jeg som 14-årig på Skodsborg Badesanatorium; det store hvide vegetarkompleks ved Øresund. Skånejobs hos forældre gælder ikke. Man skal ud af huset, ud til kontant afregning, ud og skældes ud og fornærmes og såres og det modsatte; blive taget alvorligt, blive brugt.Jeg stemplede ind med et lille pling hos Adventistkirken, som drev sanatoriet overbevisende trist. Fire timers rengøring hver søndag til ti en halv i timen. Også dengang var det forbløffende lidt. Alligevel stod min mor op tidligt om morgenen for at køre mig gennem skoven fra Nærum til Skodsborg, når min veninde Lotte var syg, for jeg måtte ikke cykle alene. Min mor kunne have givet mig en halvtredser, vendt sig om på den anden side og sovet videre, men hun kendte selvfølgelig til meningen med dårligt betalte, kedelige fritidsjobs.1. Vi skulle se konkret og i detaljer, hvorfor vi skulle læse lektier og tage en uddannelse. Af samme grund var det i 1960erne og 70erne et udbredt moraliserende trick hos forældre at køre store børn ind på Halmtorvet eller Den Sorte Firkant for bare at holde dér i bilen, se sig om og lære at værdsætte alt det, man havde og burde opretholde.2. Forstå, hvad penge var værd, og hvor hårdt man skulle arbejde for at købe noget overflødigt pjat.3. Lære pligt og ansvar.Reelt var der et vigtigt punkt mere på listen, muligvis utilsigtet.4. Få indblik i voksnes verden. Måske var det ikke direkte vores forældres mål, at vi skulle se så meget og så klart, som vi gjorde, men vi opdagede, at der ikke var tale om en reklame for fænomenet arbejde, og at der var langt mellem misundelsesværdige voksne, man gerne ville efterligne og kopiere. Jeg kan ikke huske én. De var i det store og hele i en anden kategori og passede sig selv.Især forstod vi, hvad vi skulle undgå.Som dreng i 1970erne spulede min mand en sommer mælkejunger hos Danæg i Roskilde under opsyn af en stor mand i enorme gummistøvler og gummihandsker.Manden mødte halv seks og gik hjem klokken fire; tidligere om fredagen. Året rundt opholdt han sig i vådrummet, og da han endelig fik fri og havde lejet et sommerhus i tre uger, regnede det konstant. Min mand har aldrig fået den bitre mejerist ud af hovedet.Vi var ude i en slags alternativ turisme, forbipasserende og flygtige gæster i en voksen verden af stabilitet og lange ansættelser. Vi mødte mennesker, vi ellers ikke ville møde - som i militæret før i tiden, hvor almindelig værnepligt rystede forskellige mænd sammen i det mindste i en periode. Det er bedre end ingenting. I virkeligheden er studierelevant arbejde ødelæggende for virkeligheden, fordi det former en komplet og klaustrofobisk bobbeltilværelse. Man bør arbejde helt igennem irrelevant, mens man har chancen.I Tivoli Konditoriet stod vi piger i hvide skjorter og lyseblå forklædekjoler og så chokerede til, mens abonninerne første maj kom stormende ned ad grustien, så støvet stod op om dem, besatte samtlige borde på fire minutter, stillede deres stive dametasker på de hvide duge og så sig om efter en servitrice. De havde ikke tid til at være hjertelige og ikke penge til at være generøse. Det var dengang, der stadig fandtes gamle mennesker i København og et trofast publikum til gåsebryst, medalje, mokka eclair, sarah bernhardt, fragilité og et rigt udvalg af tørkager med linsen og napoleonhatten i spidsen. Alt smeltede på tungen; vidunderligt velsmagende, florlet. I den runde pavillon sad flere gange om ugen et flodhesteægtepar med deres flodhestedatter, og vi begreb ikke, hvorfor de gjorde det mod hende.Af chefens kone havde vi fået at vide, at vi skulle være prinsesser, men en ældre kvinde ved navn Helga passede lugen og holdt overblikket. Hun var ikke prinsesse, hun var sur. Jeg ved ikke, om hun var ældre eller bare virkede ældre, men hun trak ned, som positiv-tænkning-terapeuter ville sige i dag. Vi kaldte hende 20 brok i minuttet, fordi hun kun talte i beklagelser, og endte med at elske hende, fordi der bag hendes irritabilitet var en sjov gammelkøbenhavnsk kone, der konstant kom flyvende og reddede os ud af kaos. Hendes vrisne jokes og dybe suk kunne lyse en stille gråvejsdag op. Vi betroede os til hende.Vores chef, konditor Gert Sørensen, var en lille, stille og dødsens ambitiøs mand, som byggede Janni og Simon Spies' kridhvide bryllupskage i 1983 og kom i Guiness Rekord bog med sit 11 etager høje tårn.Jeg var stolt over at arbejde der, fordi vi ikke snød. Det bedste er ikke at skulle snyde med noget, og at kulissen ikke bringer skam til facaden. Det gælder fra første til sidste job og på et højere eksistentielt plan. Kagerne var suveræne, og der var skinnende rent overalt, mens vi i Brede hos en kolerisk, rødhåret restauratør med et velanset navn blev bedt om at skrabe mug af sandwichbollerne, før vi smurte dem. De var også kun til børn. Han snød og skældte ud på én gang.EFTER Tivoli havnede jeg i den modsatte grøft. I 1980erne var det smarte København frankofilt med zinkdiske, bistrokander og ILLUSTR ATION: GITTE SKOV boules på alle vandrette flader. På Cafe Smukke Marie i Knabrostræde tog det mig uger at lære at lave skum på en cappucino og en fladere cafe au lait. Alt var nyt, og gæsterne havde begyndervanskeligheder.De bestilte »to kopper cino« eller »to campuchia«. Når de havde set smalle film i Delta Bio ovenpå, gik de ned ad trappen til den hvidkalkede kælder, hvor vi flirtede med dem og serverede tynde dessertpandekager med de helt nye franske brændevine - poire, framboise, calvados - i et lille glas ved siden af. Heller ikke her snød vi. En verden af raffinement åbnede sig.Verden som sådan åbnede sig. I Smukke Maries kliniske stålkøkken lærte jeg at lave brød, is, kager, dressinger, sovser, muslinger i bechamelsauce, chili con carne og endnu en revolutionerende nyhed - et salatbord. Folk måtte tage, så meget de ville. Det var næsten ikke til at tro. Jeg kom hjem og belærte min dygtige mor, og hun lod mig gøre det med glæde. Det begyndte så stille at betale sig, at hun var stået op søndag morgen for at køre mig til Skodsborg.Fakta: SommerserieHvad lavede nogle af avisens med arbejdere, før de blev sig selv? I dag skal jobs helst være studierelevante, men hvordan møder man andre verdener, end dem, man havner i, når man først har mødt sin arbejdsskæbne? I denne uge Pernille Stensgaard. Højtlæsning Hvis De er abonnent, kan De høre Pernille Stensgaard læse sin artikel på Lydavisen.dk.
Lærepenge. Min smoking var smuk. Jeg var 25 og mest vred, men jeg var også misundelig. Pernille Stensgaard om livet på arbejdsmarkedet, før livet, som det blev.
Det har været ganske ejendommeligt at følge debatten i kølvandet på statsministerens nytårstale, der fokuserede på regeringens målsætning om at afvikle »de sorte huller på danmarkskortet« - altså socialt udsatte boligområder, i daglig tale ghettoer.Det har bl. a. været ejendommeligt på grund af den indledende reaktion fra Christiansborg, der både pegede fingre ad den tidligere integrationspolitik og dertil bevidst valgte at misforstå Lars Løkkes ord og lod ham fremstå som en idiot, der bare ville køre bulldozerne i stilling og løse problemet ved at rive alle murbrokkerne ned. Så dum er statsministeren trods alt ikke. Men reaktionerne bekræfter nok en gang, hvorledes vore folkevalgte pattebørn bedst evner at skændes om en skovl i sandkassen frem for at vise lidt tankefleksibilitet og rette fokus mod nye forslag og problemløsninger.Dernæst har det været kendetegnende for diskussionen at opleve, hvorledes der er milevidt mellem de mere opmuntrende forskningsresultater om de socialt udsatte boligområder og så den brede oplevelse af problemernes omfang blandt det sædvanlige korps af debattører og folk, der bliver betalt for at synes noget om noget.Når behandlingen af disse temaer bærer præg af politisk fingerpegeri, polariserede og generaliserende holdninger og forløber under overskrifter, der handler om noget så dystert som ' sorte huller' og ' parallelsamfund', så misser man en vigtig mulighed for en sober og afbalanceret debat. Man umenneskeliggør de tusindvis af forskellige beboere, der lever deres mestendels helt almindelige liv inden for disse anonymiserede, le Corbusier-inspirerede murbrokker, og man undgår at tale om det måske mest selvransagende og pinagtige ved det hele, nemlig at ghettoproblemerne også i højeste grad handler om en social, økonomisk og kulturel afgrund, vi som danskere ikke bryder os om.Debatten om de socialt udsatte boligområder mangler med andre ord en vis klassebevidsthed. Det kræver, at man tror på, at der findes klasser i dagens Danmark.Dette kræver nok, at man har stiftet bekendtskab med disse. Og det vil jeg vove at påstå, at langt de fleste politikere og middelklassemeningsdannere ingenlunde har.Vi glemmer derfor bekvemt, at det nok en gang er den politiske elite og middelklassens foie gras-indsmurte fedtfingre, der skal kere sig om de svagestes problemer og beskaffenheder.De selvsamme fedtfingre, der ikke ville hjælpe en eneste dreng fra underklassen, om han så stod ude i deres herskabsopgang og tryglede om hjælp og frelse; forbilledligt skildret i sidste års Cannes-vinder ' The Square' som en allegori over de bedre stilledes indifference og afsky over for dem, de helst ikke vil have noget som helst med at gøre.For hvordan skal vi tage den politiske elite og middelklassens bekymringer alvorligt og troværdigt, når de selvsamme grupper i sin tid selv til dels var med til at skabe et opdelt og ' ghettoiseret' Danmark, og når den selvsamme privilegerede gruppe i mange andre henseender lader til at være fuldkommen ligeglade, ja nærmest afstandtagende i deres handlinger og forbrug over for dem, det hele drejer sig om? Nørrebro er i den henseende en interessant case. Københavns multikulturelle smeltedigel. En velmenende, venstreorienteret bastion. Mangfoldigheden hyldes som kvarterets unikke kendetegn.Halvdelen af de skoleberettigede børn på Nørrebro går dog ikke i folkeskole på Nørrebro. Der findes åbenbart bedre og mere værdige uddannelsessteder til middelklassens små, polerede purke og deres unikke potentiale. Som regel er der tale om privatskoler i indre by eller lidt nord for hovedstaden, hvor man kan betale sig fra, at ens øjesten skal risikere at møde en kommende LTF'er eller den næste Omar el-Hussein. Alligevel går deres forældre i fakkeloptog mod banderne fra de socialt udsatte boligområder og protesterer mod utrygheden og volden.Men hvis dit barn er så utrolig unikt og specielt, hvorfor så ikke give det mulighed for at møde og måske gøre en forskel for den gruppe af børn og mennesker, som du med din postadresse og mangfoldighedsmasturbation så helligt foregiver at være solidarisk med? Og hvis Lars Løkke og hans ligesindede så gerne vil give de socialt udsatte borgere bedre vilkår for at udvikle sig og komme ud af den isolerede tilværelse i de sorthullede parallelsamfund, hvorfor indføres der så gang på gang reformer, der gør de svageste, sygeste og mest udsatte mennesker - hvoraf man må antage, at en betydelig del bor i socialt udsatte boligområder - mere pressede, mere økonomisk trængte og med åbne øjne bidrager til at øge uligheden? Hvorfor overhovedet foregive, at vi vil noget godt for de svageste, når netop reformerne af kontanthjælp, dagpenge og vanvittige kafkaske møder i diverse jobcentre rundt i landet langsomt demaskerer, at det danske velfærdssamfund ved indgangen til 2018 de facto er blevet udliciteret og efterladt til civilsamfundet? Grupper som ' Næstehjælperne' og andre frivillige netværk, der dagligt hjælper socialt udsatte mennesker med at klare sig med vådt og tørt, men som paradoksalt derved også undgår af afsløre de sande og sikkert mere grufulde konsekvenser af de reformramtes liv og hverdag.Hvorfor lade, som om vi bryder os om hinanden, når det egentlig handler om, at den kompakte majoritet bare gerne vil være fri for at skulle være bange for det og dem, som de ikke forstår? Hvornår indser vi frygtens altoverskyggende dominans ledsaget af dette himmelråbende hykleri? Vi har glemt, overset og ikke lært noget som helst af sidste års mest væsentlige, enkeltstående begivenhed: den tragiske brand i Grenfell Tower i London. Her havde man i 2016 beklædt facaderne med billigt og ekstremt brandbart materiale, så det var kønnere at glo på for dem med udsigt i velhaverkvarteret Kensington. De fattige i højhuset protesterede og var bekymrede. Ingen lyttede. En morgen stod hele bygningen i flammer. Det kostede 71 mennesker livet og gjorde hundredvis af familier hjemløse.Historien om Grenfell Tower er fortællingen om, hvor lidt vi bryder os om dem, som vi egentlig ikke tror, vi kan bruge til noget, eller føler bidrager med andet end problemer. Det er en fortælling om social resignation, om at gemme det grimme væk og indhylle det i brandbart materiale og krydse fingre for, at det hele nok skal gå derinde.Ligesom man tilbage i de stuerene 90' ere håbede på, at en almen bolig, lidt kontanthjælp og en afsondret tilværelse i indelukkede boligområder med ryggen til resten af byen nok skulle gavne integrationen, og at den danske arbejderklasse i de selvsamme boligområder ville imødekomme dette med åbne arme og smil på læben over egenhændigt at skulle stå for de nye kulturelle møder og sammenstød, som det har medført og stadig medfører.Alle erkender efterhånden, hvorledes 60' erne og 70' ernes montagebyggerier trods gode intentioner om at opløse bybilledets hierarkier og afskærme beboere for trafik og støj har slået fejl og skabt indelukkede osteklokker med anonyme betonbygninger, der indbyder til identitetsløshed snarere end lighed.Derfor kan Lars Løkke have en pointe i, at det er en god idé at rive (nogle) murbrokker ned enkelte steder for at bygge nyt og åbne op. Det har man blandt andet gjort i mit barndomskvarter, Urbanplanen.Her har man bulldozet den utrygge og udsigtsløse centerplads, prioriteret fleksible udlejninger, gennemrenoveret den lokale folkeskole kombineret med en opsøgende og inkluderende socialindsats med indtil videre glimrende resultater.Men man løser ikke socioøkonomiske udfordringer udelukkende ved hjælp af renderede arkitektvisioner og selektive udlejningsprocedurer.Beboerne i de udsatte boligområder mangler ikke bedre bygninger eller introduktion til sildebensparket.Faktisk er mange af lejlighederne i de udskældte boligområder lækre, store og lyse og koster så lidt i husleje, at det ville få enhver jysk forældrekøber til at tabe svinekæben, hvis ikke det var, fordi de allerede nu havde tjent kassen på et vanvittigt, eksploderende boligmarked, der gør især København endnu mere socialt skæv og bidrager yderligere til ' ghettoiseringen'.Beboerne i de udsatte boligområder mangler heller ikke moral, som en vis liberal ' forfatter' påstod for nogle år siden i sin lidt for fantasirige udgivelse, der nu ikke blot er gået i glemmebogen, men rent faktisk er endt med at være en glemmebog.Beboerne mangler snarere mening, værdighed og inspiration. Det betyder noget at vokse op i sådanne miljøer, men det betyder lige så meget, hvilke selvforstærkende narrativer vi bruger, når vi snakker om disse områder.Det er positivt, at man endelig har kastet berøringsangsten af sig og tør tage et opgør med den vold, social kontrol og horrible statistikker, der desværre alt for længe har haft et helle i den offentlige debat.Opgaven nu er blot at fortsætte snakken på fornuftens - og ikke fordommenes - præmisser.For som man kan læse, hvis man da gad at ulejlige sig med at dykke ned i eksempelvis den litteratur, kunst og vidnesbyrd fra de omtalte områder, så ville man muligvis få et andet syn på de mennesker og fortællinger, der udgør Lars Løkkes såkaldte sorte huller og parallelsamfund og nedrivningstruede murbrokker, og møde selve antitesen til nytårstalens lidt for nemme og menneskeblottede konklusioner.En indsigt i, hvordan og hvorfor andre mennesker lever i Danmark, som de gør.Måske mangler vi et helt nyt sprog i vores omtale af disse boligområder.For hvorfor er Mjølnerparken og Tingbjerg mere berettiget til at stemples som ghettoer, når det ikke er tilfældet med eksempelvis Rungsted Kyst eller Strandvejen i Hellerup? Måske ville en velhaverghettoliste tydeligere illustrere gabet mellem rig og fattig i Danmark.Måske ville dét være med til at anskue og vurdere de udsatte boligområder som andet end sorte pletter på danmarkskortet, men snarere som skampletter på velfærdssamfundets tilstand samt de velmenendes forlorne solidaritet.Måske ville en velhaverghettoliste tydeligere illustrere gabet mellem rig og fattig i Danmark.Fakta: BLÅ BOGMorten PapeFødt 1986. Forfatter til romanen ' Planen' (2015). Er selv opvokset i Urbanplanen, et socialt udsat boligområde på Amager.
SOCIALT UDSATTE Med debatten om socialt udsatte boligområder er det nok en gang den politiske elite og middelklassen, der med foie gras-indsmurte fedtfingre skal kere sig om de svagestes problemer. Men de har selv været med til at skabe uligheden og frygter i dag resultatet.
Den fortravlede småbørnsmorMalene på 37 fra Frederiksberg arbejder med kommunikation, men drømmer om at gå ned i tid for at få mere tid til den livsstilsblog, hun var lige ved at få rigtig godt gang i, før hun blev mor til Isaac Octavian på 8, Topper på 5 og Havana på 2 med sin key account manager-mand, Tomsen, der desværre ikke kan komme med til Kulturnat, fordi han skal til crossfit.Malene, Isaac Octavian, Topper og Havana arbejder med en snarrådig oplevelsestaksonomi, hvor dem med minimal sans for behovsudsætning skal tilfredsstilles først. Derfor tyvstarter firkløveret kulturnatten allerede kl. 16.30 i Nordvest, hvor børnekulturhuset Sokkelundlille åbner Farvejunglen, et oplevelsesrum, hvor Havana og Topper kan slå sig løs imellem sanselige overraskelser i legekulissens skæve størrelsesforhold.Yngstedamen når måske endda lige at lukke et øje i ladvognen, når turen efterfølgende går mod Vesterbro Bibliotek og Kulturhus. Her venter en aften med alle de underfundige og rebelske figurer fra Jakob Martin Strids børnebøger, og selv Isaac Octavian må lægge fars aflagte i-Phone 6 med Minecraft væk, når hele familien skal på skattejagt med gale pirater, søuhyrer og spøgelser sammen med Den Kæmpestore Pære.Når de små tanke er fyldt op med lidt late night-kebab fra Istedgade, sætter kernefamiliekaravanen kurs mod Indre By og Cinemateket, hvor der er splat og horror på den store børnemenu. Her kan Isaac Octavian og Topper få malet klamme sår i ansigtet, mens Havana stener lidt ' Gurli Gris' på mors skød, inden hun skal være klar som uvidende birolleindehaver i den gyserfilm, som storebrødrene senere skal lave i underetagen.Filmen kan de endda få med hjem, så far Tomsen kan se, hvad han gik glip af, da han i stedet svingede kettlebells i Kogeriet.Mens ungerne sætter sidste finger på deres egne personlige filmplakater med hjælp fra en grafisk designer i plakatworkshoppen, kan Malene passende lige svinge forbi Medierådet for Børn og Unge og lære lidt om, hvor meget gys og horror de små egentlig kan holde til. Og så er det vist også på tide at krybe til køjs og se frem til en god nat med masser af afbrudt søvn.Farvejunglen kl. 16.30-20.30, Børnekulturhuset Sokkelundlille, Kbh. NV.WWW bornekulturhusetsokkelundlille.kk.dk Strids univers kl. 18-22, Vesterbro Bibliotek og Kulturhus, Kbh. V.WWW kultursyd. kk.dk Filmisk gys, gru og (u) hygge for alle aldre kl. 18-23, Cinemateket, Kbh. K.WWW dfi.dk.Mikrobryggeren fra VangedeDan på 53 bor i Vangede, hvor han eksperimenterer med mikrobryggeri i sit køkken, som altid lugter af gær og skamstegt pancetta. Fraskilt butiksbestyrer i en Bog &amp; Idé og fritidsgourmand. Læser Gastro og er i al hemmelighed godt tilfreds med, at ' Den store bagedyst' er tilbage.Når morgendagens surdejsbrød er sat til koldhævning, stryger Dan af sted i en fart mod Spisehuset Fair i Huset-KBH. Her glæder han sig til en nostalgisk tidsrejse tilbage til sine tidlige teenageår i 70' ernes sammensurium af ølejre, jernbanefløjl og hessian. På Fair bliver der nemlig serveret stjerneskud, mens journalist Gitte Løkkegaard og skuespiller Lars Bom læser deres bidrag fra bogen ' Min barndom i 70' erne' op og sender tilhørerne tilbage til et årti fyldt med idealisme og atombombeangst.For at toppe nostalgistemningen springer mikrobryggeren måske endda på en veteranbustur fra stoppet på Christiansborg, inden han drager videre på sin egen gourmeteventyrlige kulturnat.Der er nemlig mere mad på programmet.På Hotel-og Restaurantskolen skal han først høre lidt om fremtidens insektgastronomi, inden han - med assistance fra en kokkeelev - tilbereder sin egen gourmetmiddag med alt godt fra havet, lam, græskar, chokolade og selvfølgelig en ølmenu. Hvis der er plads i sækken, kan det være, at lille bistrofar får en smagsprøve på det store valbyske kagebord.Der er ikke noget, der får sat fut i fordøjelsen som krigshistorie. Derfor tager Dan en tur ned i ubåden Sælen. Her bliver der fortalt dramatiske historier om fartøjets krigspatruljer under Golfkrigen i 2003 og om dens slagkraftige torpedoer i invasionsforsvaret under den kolde krig. Og så er det også blevet tid til en lille spontangæret ale eller to.Få smag for 70' erne med Spisehuset Fair kl. 18-24. KBH-Huset, Kbh. K.WWW huset-kbh.dk Veteranbuskørsel i København kl. 18-24.Sporvejsmuseet Skjoldenæsholm, Kbh. K.Afgang hvert 7. minut.Insektgastronomi med mere kl. 18-24.Hotel-og Restaurantskolen, Valby.WWW hrs.dk Ubåden Sælen kl. 18-24.Braddebænken 0, Kbh. K WWW skibene-paa-holmen.dk.Fjerdebølgefeministen fra KUAFrida på 21 læser dansk, selv om hendes førsteprioritet faktisk var litteraturvidenskab. Bor på Nørrebro og identificerer sig selv som fjerdebølgefeminist. Er kvartalsveganer og engageret bruger af sin grønne biospand. Fast gæst på Teater Sort/Hvid og til diverse ferniseringer og altid temmelig fattig. Læser på ChriChri. dk, når ingen kigger.Selv om Frida ikke er meget for at bevæge sig for langt væk fra sin nørrebrostavn, gør hun nok alligevel undtagelsen i aften, når hun sammen med uni-tøserne fra det velourbløde sofahjørne i Nordisk Kaffebar besøger Fotografisk Center i Staldgade.Her kan man nemlig se den prisvindende fotograf Sofie Amalie Klougarts udstilling ' Kaldet - landskab for myter', der med udgangspunkt i Israel og Palæstina udforsker, hvordan man afbilder det, som ikke kan ses. I aften vil fotokunsten, som veksler mellem storladne landskabsscener og intime flimrende detailstudier for alvor ændre karakter, idet lyset forvrænges, og billederne får lyd, når den elektro-akustiske komponist Mads Kjeldgaard uropfører sit helt nye lydværk, der er baseret på reallydsoptagelser fra det konfliktfulde område.Mens Frida og veninderne ivrigt diskuterer mytologisk iscenesættelse og materiel taktilitet, cykler de mod Nordvest, hvor der venter en fernisering i Rentemestervejs nye gadegalleri, som iværksætter Erol Antreasyan og kunstkurator Jens-Peter Brask står bag. Her bliver der udstillet flere store kunstværker, som er opført på A/B Møntens gavle. Ferniseringen begynder kl. 20 ved pizzariet Behov, hvor DJ JSPR sørger for stemningsfuld musik.Med en pose dåseøl i cykelkurven triller Frida og slænget så småt videre til tunnelen på Tomsgårdsvej, der i aftens anledning lyser efterårsmørket op og danner rammen om en poetisk lysinstallation.Lysværket, som er skabt af kunstnerduoen Byen Sover, forsøger at gengive den omkringliggende natur i tunnelen med levende figurativt lys og et skyggelandskab. Herefter trænger posen i cykelkurven nok til en refill, før veninderne rammer privatfesten hos Runa fra skrivekollektivet.Sofie Amalie Klougart: Kaldet - landskab for myter kl. 18-22, Fotografisk Center, Kbh. V.WWW fotografiskcenter.dk Fernisering ved Behov kl. 20, Gadegalleri på Rentemestervej, Kbh. NV.WWW kulturnatten.dk Lyspoesi. kl. 18-24, Tunnelen på Tomsgårdsvej 35, Kbh. NV WWW kulturnatten.dk.Den sure teenagerFeline er 13 og ærlig talt træt af pis, der i varierende grad kommer fra hendes forældre, hendes lillebror Felix, Donald Trump og YouSee, der - skidetak for lort - altid er garant for et uendelig langsomt internet ude i Dragør, hver gang man bare gerne vil se en stille og rolig eyeliner-tutorial på YouTube. Vild med at gå i Mac-butikken i Købmagergade og få lagt en fed makeup. Knap så vild med det meste andet.Efter at have jagtet sin møgprovokerende lillebror, som har stjålet hendes Ariana Grande Sweet Like Candy-parfume, kommer Feline endelig af sted med bussen mod Det Kongelige Teater. Her skal hun og hendes to BFF's stalke de slanke balletstjerner fra DR 3-serien ' I forreste række' og quizze med balletbørnene om, hvordan det er at gå på Det Kongelige Teaters Balletskole.Bagefter bliver de similiskinnende iPhones flippet frem til en fotosession, når tøserne bliver sminket og går klæd-ud-amok i teatrets mange skøre kostumer.Der er nok lige tid til at vaske sminken af og få en kæmpemæssig iceblend fra Baresso, inden turen går videre til Nikolaj Kunsthal, hvor Eske Kath og Oh Lands totalinstallation ' Skibet' udstilles - et stort containerskib i tre etager og kunstige bølger, man kan tumle rundt i.Men vigtigst af alt, kl. 20.30 optræder den danske sangstjerne fra dommerpanelet i ' Voice Junior' - i et tårn fyldt med lys! Det bliver en perfekt opvarmning til aftenens hovedevent, hvor de for alvor skal maje sig ud. Absalon Hotel på Vesterbro inviterer nemlig på et lysende farvemekka af en ungdomsfest. Her kan Dragør-slænget få sat håret af Frisør Kujshi, som tryller smarte frisurer frem med UV Hair Paint-olier, inden pigerne har chance for at gå catwalk til det store UV Hair Fashion Show, der løber af stablen ad to omgange i løbet af aftenen.Hvis veninderne mister modet før UVkattegangen, hopper de bare i baren, hvor der er masser af virgin cocktails og små lækre snacks. Måske ham den søde fra konfirmationsforberedelse også kommer forbi.Kulturnat på Det Kongelige Teater kl. 18-22. Gamle Scene, Kbh. K.WWW kglteater.dk Skibet og koncert med Oh Land kl. 18-24, koncert kl. 20.30. Nikolaj Kunsthal, Kbh. K WWW nikolajkunsthal.dk DJ Kushi UV Hair Paint Show &amp; DJ Loud. Absalon Hotel kl. 18-24, UV Hair Fashion Show kl. 20 og kl. 22, Kbh. V WWW kulturnatten.dk.
Kulturnattens program er en myriade af tilbud, der kan få selv den mest hardcore Politiken Plus-kortholder til at bede om sine himmelblå. Men fortvivl ej! Ibyen har gjort benarbejdet, så uanset om du er fjerdebølgefeminist, fortravlet småbørnsmor, fritidsgourmand eller forælder til en teenager med armene kronisk over kors, er der helt sikkert også noget for dig. Så kig med her, og find ud af, hvem du skal løbe i hælene på, når mørket falder på i aften.
Kablerne til overvågningskameraer bliver klippet, P-automaten har kommunen opgivet efter gentagne tilfælde af hærværk. Stjålne motorcykler og knallerter bliver efterladt og sættes med jævne mellemrum i brand. Der bliver kørt gaderæs, ligesom patroner bliver gemt af vejen i buskadset, og så er der de voldelige overfald, ligesom der tilsyneladende også bliver solgt stoffer.Sådan lyder en række af de problemer, beboere på Sigynsgade og Krakas Plads på Ydre Nørrebro i København står over for. I hvert fald ifølge formanden for en ejerforening på gaden, flere beboere og en række borgerhenvendelser til Københavns Kommune, som Berlingske har fået aktindsigt i.»Du må gøre noget! Forhåbentlig skal der ikke et lig på bordet, inden der sker yderligere tiltag af vores situation,« lød det eksempelvis i en henvendelse til Københavns overborgmester, Frank Jensen (S), i maj.Problemerne bunder ifølge beboerne i den kriminelle bande Loyal to Familia (LTF), hvis navn står skrevet med graffiti på Krakas Plads.Martin Hansen, der er bestyrelsesformand i ejerforeningen på Sigynsgade 36-66, fortæller, at banden i maj holdt »releaseparty« i form af en grillfest, efter at bandens leder var blevet løsladt fra en fængselsdom. Siden da er problemerne eskaleret.»Det er sådan lidt lovløst,« mener Martin Hansen.Politiet og Københavns Kommune bekræfter, at der de seneste måneder har været problemer med LTF-banden i gaden, og at der gentagne gange har været hærværk på overvågningskameraer, ligesom P-automaten nu er flyttet fra Sigynsgade, fordi den igen og igen blev udsat for hærværk. Politiet oplyser også, at betjentene lukkede LTFs grillfest i maj, og at politiet registrerede rundt regnet 20 fremmødte, hvoraf ni personer var under 18 år.LTF er en bande, der gennem flere år har terroriseret Storkøbenhavn med afpresning, vold og salg af hårde stoffer. Banden er omtalt i medierne for at true vidner, anvende skydevåben, afpresse butiksindehavere og for drabsforsøg mod fængselsbetjente. De seneste måneder har LTF øget rekrutteringen af nye medlemmer, og banden har ikke kun haft succes med at ekspandere i København, men også på landsplan, hvilket Berlingske beskrev i mandags.Rekrutteringen af nye LTF-medlemmer finder blandt andet sted ved Sigynsgade, oplyser politikommissær ved lokalpolitiet NordØst Peter Veje. Flere af de lokale unge har tilsluttet sig banden, hvilket de seneste måneder har medført en »stigende koncentration af LTF-relateret aktivitet« på gaden, forklarer Peter Veje.Lokalpolitiet er forbi gaden stort set dagligt for at tale med de unge, gennemføre razziaer og for med hunde at undersøge området for narkotika og våben. Støder politiet på lovovertrædelser, følges der ifølge lokalbetjenten op med bøder og straf.»Jeg har aldrig set sådan en adfærd«En af beboerne på Sigynsgade, der har været vidne til den bekymrende udvikling, er Maria.Hun ønsker kun at stå frem ved fornavn og fortæller her om sine oplevelser, for »det her er jo kammet fuldstændig over«, som hun siger.Maria har boet i Sigynsgade i 27 år og har nydt at bo i den mangfoldige gade - også selvom der længe har været mindre problemer med utilpassede unge. Disse unge har hun og hendes mand dog kunnet føre en dialog med.I hvert fald indtil LTF meldte sin ankomst.»Så snart LTFerne er der, så har de unge et helt andet mønster - en helt anden adfærd, der er enormt provokerende,« fortæller Maria.Der er bilræs på ejerforeningens private parkeringsplads og på gaden - et ræs, som Maria frygter vil resultere i en ulykke. Der er larm om natten, og det flyder med skrald om morgenen - sammen med stjålne motorcykler og knallerter.For nylig blev Marias mand slået ved Krakas Plads af en af de unge, fortæller hun.Manden er ansat ved politiet og ønsker ikke at lade sig interviewe. Han bekræfter dog, at han en lørdag aften i maj var på gaden for at hente en pizza, da otte til ti drenge råbte pansersvin og panserluder efter ham. Først ignorerede han drengene, men på tilbagevejen gik han hen til dem med en formaning om at tale ordentligt. De stillede sig tæt rundt om ham, og pludselig slog en dreng Marias mand i hovedet, hvorefter gruppen stak af.Lokalpolitiet oplyser, at det ikke kan finde sagen omtalt i sagsstyringssystemet eller i døgnrapporterne, og at det derfor heller ikke kan bekræfte hændelsen.Maria fortæller, at episoden i tillæg til de øvrige negative oplevelser på gaden har fået familien til at overveje at flytte: »Det er sindssygt utrygt, det er det sgu. Jeg har boet her i 27 år, og jeg har aldrig oplevet sådan en adfærd.« Fra køkkenvinduet kan Maria se ned på gaden, hvor bandemedlemmerne med tilhørende biler hver aften samles og bevæger sig mod Krakas Plads - en plads, som Maria om aftenen gerne kører omveje for at undgå.Da Berlingske besøger Maria en torsdag sidst på dagen, har en håndfuld mænd med hættetrøjer og solbriller taget opstilling ved en bil halvvejs nede ad Sigynsgade. Det er LTFerne, fortæller Maria.Berlingske vil høre, hvad bandemedlemmerne mener om beskyldningerne fra beboerne i området, men da avisens udsendte henvender sig til tre af mændene, afviser de at tale med journalister.»Ingen kommentar,« lyder det fra den ene, der bærer sort kasket, hvor der står LTF.Hegn, overvågning og et ordenskorpsI slutningen af juni tog ejerforeningsformand Martin Hansen initiativ til et møde mellem beboere, politi og kommune i et forsøg på at løse problemerne. De godt 70 fremmødte fortalte, at de er bange og føler sig magtesløse, husker Martin Hansen: »Nu vil vi prøve at få mere vejspærring, mere hegn og mere lys på gaden. Vi har også søgt om at få flere overvågningskameraer ved Krakas Plads.« Alene i Martin Hansens ejerforening er der flere end 40 overvågningskameraer i kældrene, mens der er ti kameraer på udearealerne.Går man en tur ad Sigynsgade, ser man hurtigt de mange sorte øjne, der sidder monteret på husmurene. Foruden kameraer rettet mod privat grund har politiet givet tilladelse til, at i alt 13 kameraer må overvåge området ud mod Sigynsgade, oplyser Administrativt Center Øst.Hvis ikke lys, vejbomme og overvågningskameraer kan løse problemerne i gaden, håber Martin Hansen, at kommunen vil nedlægge Krakas Plads, så der igen kommer gennemkørsel.»Jeg har boet her siden 2004, og det var først, da den plads kom, at det gik helt galt. Nu har LTF fået et tilholdssted, som de opererer fra,« siger Martin Hansen.Caroline Stage, beboer i Sigynsgade og medlem af Borgerrepræsentationen for Venstre, deltog i mødet i juni. Hun fortæller, at LTF især om natten larmer og skaber utryghed.»Nogle af dem, der bor helt tæt på Krakas Plads, var nærmest ved at græde på beboermødet.De kan ikke sove om natten, og det har de stort set ikke kunnet i et halvt år på grund af larmen,« siger Caroline Stage.Venstre i København har tidligere foreslået, at der oprettes et særligt ordenskorps. Ifølge Caroline Stage var dette også oppe at vende på mødet.»Mange beboere efterlyste en form for korps, som kan alarmere politiet, hvis der opstår optøjer.Det har der åbenbart været, før jeg boede der, og jeg tror, at et ordenskorps vil kunne afhjælpe borgernes utryghed,« siger Caroline Stage.Et psykologisk terror-og magtspilPå den ene side af Sigynsgade er der ejerforeninger, på den anden side ligger Lejerbos almene boliger.»Det er i høj grad der, man mener, at mange af problemerne - i hvert fald med de yngre børn og unge - udspringer,« siger Caroline Stage.Lejerbos tryghedschef i København, Eskild Dahl Petersen, fortæller, at angst og depression er udbredt blandt foreningens beboere, og at »det at vokse op i angstfyldte og depressive familier ikke er fremmende i forhold til at forebygge, at unge vælger at gå ind i en bevægelse som LTF, der har noget andet at byde på.« For Lejerbo er Sigynsgade et af flere steder, »hvor LTF stikker deres ansigt frem«. Også på Amager og i Valby er der problemer, forklarer Eskild Dahl Petersen dog uden at præcisere hvor.Tryghedschefen forklarer, at unge københavnere om natten forsyner byen med de varer, man ikke kan distribuere lovligt, og at forsyningstropperne opretholder en heftig trafik mellem Indre By og Nørrebro og gerne bruger kældre i almene boligselskaber som tilholdssted.»Det er ikke kun et fænomen hos os, det oplever man også i andre boligselskaber,« siger Eskild Dahl Petersen og tilføjer, at Lejerbo ved Sigynsgade i foråret besluttede at lukke kældrene om natten.Adspurgt hvad beboerne i Lejerbo mener om LTFs oprustning i gaden, svarer tryghedschefen, at flere beboere er bange for at sige fra over for de nye LTFere og deres familier.»LTF er en del af et miljø, hvor man er villig til at gå efter forældrenes børn, så der kører et terror-eller magtspil, hvor man retter ind - for hvis ikke så kommer vi efter dine børn eller din familie. Det psykologiske magtspil gør, at beboere er bekymrede for at komme i direkte kontakt med disse familier,« siger Eskild Dahl Petersen.Tryghedschefen tilføjer, at Lejerbo på den baggrund gør meget ud af at oplyse beboerne om, at de anonymt kan henvende sig til lokalpolitiet, boligselskabet eller kommunen, ligesom den almene boligforening smider familier på gaden, hvis ikke de overholder foreningens retningslinjer.Bander har tiltaget sig en væsentlig magtPå Københavns Rådhus erkender Lars Weiss, gruppeformand for Socialdemokraterne, at der er store problemer med bander i København.»Det er voldsomt højspændt og ubehageligt i øjeblikket,« siger Lars Weiss.Foreholdt oplevelserne fra beboerne i Sigyns gade erkender gruppeformanden, at »der er tidspunkter, hvor banderne om ikke styrer, så i hvert fald har tiltaget sig en væsentlig magt, som ikke tilkommer dem.« Princippet om, at politiet har voldsmonopol i en retsstat, er vel ikke gældende, hvis LTF har tiltaget sig en væsentlig magt, som ikke tilkommer banden? »Nej, og derfor kræver det også en massiv tilstedeværelse af politiet, hver gang banderne rasler med sablen,« siger Lars Weiss.Har politiet i København fejlet? »Det er svært at sige, om politiet har fejlet, men det er åbenlyst, at der er behov for en helt ekstraordinær indsats,« siger Lars Weiss.I Københavns Politi oplyser politikommissær Steffen Steffensen, at politiet allerede har fokus på banderne.»Vi gør alt, hvad vi overhovedet kan. Vi kører massive visitationer og massive indsatser på både Indre og Ydre Nørrebro. Og det er massivt - alene natten mellem lørdag og søndag foretog vi 40 visitationer derude,« siger Steffen Steffensen.Politikommissæren afviser, at myndighederne har spillet fallit, og han opfordrer borgere til at ringe til politiet, såfremt de føler sig utrygge og oplever bandeproblemer.Desuden henleder Steffen Steffensen opmærksomheden på forældrene til de unge bande medlemmer.»Det kunne være rart, hvis de pårørende til de unge også kunne tage sig lidt af dem - hvis der både var et pres fra os og fra forældrene, som også har et vist ansvar,« siger Steffen Steffensen.Torsdag i denne uge har politiet oprettet en visitationszone frem til 3. august. Zonen omfatter området ved Sigynsgade, og målet er at skabe tryghed ved blandt andet at forhindre personer i at bære våben.Natten til onsdag var der et skyderi på Haraldsgade nær Krakas Plads, mens et 21-årigt medlem af LFT ifølge Ritzaua fredag i et grundlovsforhør blev varetægtsfængslet frem til 8.august. Manden sigtes for at have afpresset en massageklinik på Frederiksberg 24. april i år og for at have været med til at smadre klinikkens ruder.matg@berlingskemedia.dk ,annj@berlingskemedia.dk Det er svært at sige, om politiet har fejlet, men det er åbenlyst, at der er behov for en helt ekstraordinær indsats.Lars Weiss, gruppeformand for Socialdemokratiet på Københavns Rådhus LTF er en del af et miljø, hvor man er villig til at gå efter forældrenes børn.Eskild Dahl Petersen, tryghedschef i Lejerbo Så snart LTFerne er der, så har de unge et helt andet mønster - en helt anden adfærd, der er enormt provokerende.Maria, beboer i Sigynsgade gennem 27 år.Fakta: Brutal bande indtager Sigynsgade og Krakas PladsDe seneste måneder er problemerne med den brutale bande Loyal to Familia (LTF) eskaleret i Sigynsgade og på Krakas Plads på Ydre Nørrebro. »Det er sindssygt utrygt, det er det sgu.Jeg har boet her i 27 år, og jeg har aldrig oplevet sådan en adfærd,« siger en af beboerne.
Sigynsgade på Ydre Nørrebro er blevet indtaget af den brutale bande Loyal to Familia, og nu oplever beboere, at lovløsheden tager fart. Maria har boet i Sigynsgade i 27 år og har aldrig oplevet noget lignende. Efter at hendes mand er blevet overfaldet, overvejer familien at flytte.
Hamrende koldt er det, og tanken om at blive fragtet rundt i byen på bagsædet af en stor lun borgmesterbil er tillokkende. Men det bliver der ikke noget af.Vi skal ud at se på ghettoer - både for de rige og for de fattige - og undervejs tale om den blandede by med Københavns nyligt tiltrådte teknik-og miljøborgmester, Ninna Hedeager Olsen fra Enhedslisten.Og i lighed med sin forgænger, partifællen Morten Kabell har også hun frasagt sig retten til tjenestebil med chauffør.Så vi skal cykle.Men heller ikke borgmestre fra Enhedslisten er immune over for kulde. Så da vi mødes ved medborgerhuset på Islands Brygge, foreslår Ninna Hedeager Olsen - som, siger hun selv, er en frossenpind - at vi indleder interviewet inde i medborgerhusets café, og det giver god mening.Hun er oprindelig jyde, født og opvokset i Hammerum øst for Herning, og flyttede tiltrukket af storbyens mangfoldighed og muligheder til hovedstaden i 2001. De første to år boede hun på Vesterbro, nærmere bestemt i Dybbølsgade, og det var en bydel under total forandring, hun dengang landede midt i.»Det var et Vesterbro, som var ved at blive byfornyet - eller byfordyret, som vi sagde i studenterbevægelsen, hvor jeg var aktiv. Man renoverede på en måde, hvor det var ret tydeligt for os unge, at politikerne havde en plan om at byfordyre de fattige ud«, siger Ninna Hedeager Olsen.Og det var jo ikke nogen hemmelighed, at det var det, man ville: Byen havde været ved at gå fallit, og der boede stort set kun studerende, fattige og pensionister. Og nu ville man gerne have familier og gode skatteborgere til at bosætte sig.»Ja, men vi mente, at det var forkert på den måde at spekulere i, hvordan man kunne gøre det for dyrt for de fattige at bo i byen«. Men det handlede vel om at skaffe ordentlige lejligheder og grønne gårde, man faktisk kunne opholde sig i. Var det ikke i orden? »Det er på mange måder et dilemma.Det skulle jo ikke blive ved med at være et København med fjerde baggård, hvor folk blev syge af at bo. Jeg synes da, det er superlækkert, at der er grønne gårde. Men hver gang vi renoverer og gør byen lækker, er der også nogle mennesker, som ikke har råd til at bo der mere. Så det er hele tiden det der med, hvordan vi får en god by, uden at huslejen stiger helt vildt. Det er supervigtigt«. Så vi vil gerne have grønne gårde og gode boliger. Men det er jo ikke gratis. Kan man få det, uden at det bliver for dyrt for nogle? »Det handler jo om, hvordan vi kan skabe en god by og fælles gode byrum med skattekroner i stedet for med beboernes huslejer. Noget af det rigtig ærgerlige i 90' erne, lige inden jeg flyttede til, var, at kommunen på det tidspunkt blev tvunget til at sælge alle de kommunale lejeboliger.Og da Fogh-regeringen kom til i 2001, blev andelskronen givet fri, så andelsboliger heller ikke længere er noget, almindelige mennesker har nemt ved at komme ind i. Det er en voldsom udvikling, både at de kommunale lejeboliger er forsvundet, og at andelslejligheder er blevet næsten lige så dyre som ejerboliger«.Gerne 100 procent almentEn del af løsningen på problemet er, mener Ninna Hedeager Olsen, at bygge flere almene boliger. Mange flere.»Før i tiden var det, at man ikke havde et sted at bo, nok til, at man fik anvist en bolig.Sådan er det ikke i dag. Nu er det kun folk med massive problemer, psykiske og fysiske sygdomme og måske misbrug, som får anvist en bolig. Men ideen er jo, at almene boliger skal være for alle. Derfor skal der bygges meget mere alment, hvis den almene sektor både skal være ene om at løfte opgaven med boligsocial anvisning og samtidig også være en mulighed for helt almindelige familier«. Planloven giver mulighed for, at 25 procent af områderne med nye lokalplaner bliver udlagt til almene boliger..»Jo. Men hver gang man bygger et nyt boligområde, bygger man så også 75 procent, som vi ikke har anvisningsret til, og som er sindssygt dyre, og med den prisudvikling, vi har... 25 procent almene er jo slet ikke nok«. Så Ninna Hedeager Olsen så gerne, at der i nogle områder kunne bygges 100 procent alment.»Man kan sagtens skabe en by med gode blandede boligformer uden at have blandede ejerformer. Hvis vi som alment byggeri bygger både rækkehuse, store lejligheder, seniorbofællesskaber og ungdomsboliger i samme område, så får vi en blandet by med beboere, der virkelig bruger byen. Problemet lige nu er, at vi har en by, der er enormt opdelt«. »Vi kan sige, at nu vil vi have et område her med billige boliger, men det gør jo ikke, at hele byen bliver blandet. Det kræver, at vi får lov at rykke ind i Indre By, Østerbro og langs havnen og købe op og lave om til almene boliger. Eller at kommunen får anvisningsret til det private udlejningsbyggeri. Statsministeren har sagt, at vi skal kunne rive boliger ned i ghettoerne for at få mere blandede områder.Men altså, de områder, hvor vi har den mest homogene befolkningssammensætning, det er de der parallelsamfund, hvor der kun bor rige folk...«. Der er vel også parallelsamfund i Mjølnerparken? »Jeg synes, at Mjølnerparken er meget mere mangfoldig. De virkelige parallelsamfund er der, hvor der kun bor rige mennesker, der minder om hinanden og lukker sig enormt meget om sig selv og ikke løfter noget som helst fælles ansvar for samfundet, og som nogle gange endda rejser hegn rundt om deres boligområder.Hvis det er der, statsministeren vil rive ned, så kan vi begynde at snakke om det«. Ninna Hedeager Olsen ler. Og nu skal vi ud i kulden.Næsten spøgelsesagtigtVi cykler sydpå ad Islands Brygge med kurs mod Havnestaden. Et område, som blev opført mellem 2000 og 2012, og hvor kun 4 procent af boligerne er almene. Her er der systematisk bygget for at tiltrække solide skatteborgere. Og Ninna Hedeager Olsen er mildt sagt ikke begejstret for udsigten til de 8-etagers boligblokke med store altaner og ud mod havnefronten det spektakulære Gemini Residence - to gamle siloer til sojabønner, som nu er ombygget til luksuslejligheder.»Det er en enormt død by. En by, hvor folk bor, men ikke er. Der er helt tomt nu, hvor alle er på arbejde. Det er enormt trist, når vi ikke blander byen mere«. Men der er da masser af kontorarbejdspladser her i området.»Det er rigtigt. Men det hele er meget ens. Jeg synes, her er trist. Ikke nogen detailhandel, ingen små butikker«. Du er borgmester for teknik-og miljøforvaltningen, som står bag lokalplanen for et område som dette. Det er vel der, det starter? »Men det er flertallet i Borgerrepræsentationen, der bestemmer, og de har ønsket, at det skulle være sådan her. Man har ønsket at byforny sig af med en type borgere, man ikke har villet have her. Det synes jeg er enormt trist. Det er blevet en rigmandsghetto«. Men uanset om der havde været 25 procent almene boliger og ikke 4, så havde der ikke være flere mennesker på gaden? »Det er rigtigt«, indrømmer Ninna Hedeager Olesen.En lille kilometer længere sydpå ligger Havnevigen. En kunstig lagune med offentlig strand på den ene side og på den anden 3-etagers rækkehuse, som koster i omegnen af 10 millioner kroner.Er det ikke en del af en by, at der også skal være noget så luksuriøst som det her? »Jo, jo, men hvis man byggede det alment, var det ikke lutter rige københavnere, der kunne bo sådan et dejligt sted som her«. Vi kigger os omkring. Her er ingen - som i ingen - mennesker at se. Her er næsten spøgelsesagtigt, bemærker borgmesteren, som igen efterlyser noget erhverv, der kunne give lidt liv.Har du ikke en romantisk forestilling om, hvad erhverv betyder i København i dag? Vi er jo lige kørt forbi en masse kontorarbejdspladser.De giver da ikke noget liv? »På Nørrebro, hvor jeg selv bor, vil du jo aldrig kunne finde et sted, hvor du ikke kan se et eneste menneske, som her. Jeg synes, det er vildt mærkeligt at stå midt i en bydel, og lige meget hvor vi kigger hen, kan vi ikke få øje på et eneste menneske.Vi er virkelig de eneste her. Lad os lave bydele, hvor der også er mennesker om dagen, når folk er på arbejde. Det skaber også trygge byer. At der er mennesker, også om aftenen, når vi har fri, og om dagen, når vi er på arbejde«.Tilskud kræver nye loveVi skrår ind over Amager Fælled med kurs mod sidste stop på vores lille ghettotur: Urbanplanen.Et klassisk alment boligbyggeri, som de blev opført i 1960' erne og 70' erne med en blanding af rækkehuse og ens boligblokke på 5 etager. En del af området, Hørgården, har tidligere været med på ' ghettolisten' over Danmarks mest udsatte boligområder.Ninna Hedeager Olsen vender tilbage til problematikken om anvisningsretten, der hviler som et tungt åg på den almene sektors skuldre og ifølge borgmesteren er skyld i mange af de problemer, et område som Urbanplanen slås med.»Det betyder, at mennesker, som ikke har så mange ressourcer i deres liv, bliver koncentreret i bestemte områder. Vi har brug for, enten at kommunen kan købe lejligheder, som kan anvises, og får anvisningsret til det private udlejningsbyggeri, eller at man kræver, at en procentdel af andels-og ejerlejlighederne skal kunne anvises. Og at kommunen kunne få lov at give huslejetilskud. For huslejerne i det private er for høje for dem, som har brug for at få anvist en lejlighed. Men det kræver alt sammen ny lovgivning«. Og at de private udlejere og andelsforeninger påtager sig et socialt ansvar.»Ja, og det synes jeg ville klæde os, der bor i andels-og ejerlejligheder at tage på os«.kim.faber@pol.dk Det er enormt trist, når vi ikke blander byen mere.Fakta: BLÅ BOG Ninna Hedeager OlsenFødt 4. december 1980 i Hammerum.Hf-eksamen i 2001. Næstformand i hf'ernes landsorganisation LAK 2001-02.Cykelbud i Nørrebros Handelstandsforening 2002-04.Uddannet cand. techn. soc. fra Roskilde Universitet i 2010.Lektor på Professionshøjskolen Metropol 2010-17.Medlem af Borgerrepræsentationen i København for Enhedslisten fra 2014.Beskæftigelsesordfører og medlem af beskæftigelses-og integrationsudvalget frem til sommeren 2017, hvor hun skiftede til teknik-og miljøudvalget.Teknik-og miljøborgmester fra 1. januar 2018.Bor sammen med sin mand i en andelslejlighed på Indre Nørrebro.
INTERVIEW Københavns nye teknik-og miljøborgmester vil svært gerne have en by, hvor der er langt bedre plads til mennesker, som ikke tjener en bondegård. Men, siger hun, det kræver masser af ny lovgivning.
Hun var skarp, skæg og rap i replikken.Hvis Kamma Rahbek var en nutidskøbenhavner, kunne hun have været spindoktor eller måske respekteret debattør i tidsskrifter.Hun ville have været typen med tusinder af følgere på sociale medier, sådan en, alle kender navnet på, og en, man gerne ville møde. Hun ville have været omdrejningspunktet for Københavns in-crowd.Kamma Rahbek var en kvinde i mændenes verden. Hun udfordrede de litterære mastodonter som Grundtvig, B. S.Ingemann og Jens Baggesen i 1800-tallets København og blev omdrejningspunkt for tidens kulturliv med sine eftertragtede saloner. Hun var en boss-lady - eller det ville vi kalde hende, hvis hun levede i dag. Hun var guldalderens intellektuelle it-girl.Men vi aner ikke, hvordan hun så ud.Der er naturligvis ingen selfies eller insta-overleveringer, men det kan undre, at ikke en eneste af hendes mange kunstnervenner har portrætteret hende med et maleri. Men måske ville hun ikke.Måske ville hun ikke bedømmes af eftertiden på sit udseende. Det vides ikke, men sikkert er det, at festivalen Golden Days nu hædrer Kamma Rahbek som hovedperson for flere arrangementer og trækker hende ud af den ansigtsløse glemsel.»Kamma er interessant i dag, for selv om hun levede for 200 år siden, kan vi følge hendes tanker og overvejelser, og det gør hende nærværende. Hun skabte sin egen tilværelse på lige fod med sin mand, og hun giver os også et indblik i livet i København i starten af 1800-tallet«, siger Gertrud With, museumsinspektør på Bakkehusmuseet, der har til huse i Kamma Rahbeks tidligere hjem på Rahbeks Alle, Frederiksberg.Breve blev retweetetKamma blev født i 1775 som Karen Margrethe Rahbek og voksede op på Nørregade i Indre By - tæt på nutidens Folketeatret - i et velhavende hjem med en far, der var jurist, og en mor, der kom fra en velstående familie. Det så fint ud på over-fladen, men ægteskabet var ikke lykkeligt, og moderen levede adskilt fra resten af familien på øverste etage i Bryggergården.Faren havde øje for Kammas intellekt og mente, at det skulle stimuleres, på trods af at hun levede i en tid, hvor man ikke gav meget for pigers intelligens.Og stimuleret blev hun. Hendes far sørgede for privatundervisning til hende, og derfor lærte hun blandt andet at mestre en række sprog. Spansk, italiensk, fransk, engelsk, græsk. Og portugisisk.Og latin. Og nå ja, så lærte hun at tegne af en ung Bertel Thorvaldsen.Det sproglige intellekt fik hun afløb for igennem sine breve. På hendes tid var det hipt at skrive på fransk eller tysk.Det gjorde man i de bedre kredse. Men ikke Kamma Rahbek. Hun tog sig ikke af normerne og skrev på dansk.Og hun skrev meget og til mange i sin omfattende sociale kreds. Brevgenren var kvindernes mest oplagte kommunikationskanal for 200 år siden, hvor de havde samme funktion som retweets og facebookdelinger har i dag. Ofte blev brevene ikke bare læst af dem, de var stilet til, de blev delt og læst af en større skare.På den tid var det så godt som uhørt, en kvinde fik tekster udgivet i bogform eller i tidsskrifter, så som kvinde var det gennem brevskrivning, man fik sin stemme hørt.I brevene diskuterede Kamma etiske og moralske spørgsmål, hun kunne være flabet og give tidens store intellektuelle modspil. Hun var ikke bange for at sige sin mening og ironiserede gerne over tidens spidsborgerlige kvindeideal.En gang i mellem røg der også dagligdags ting ind, som vi andre ville have klaret med en sms. Om hvordan hun havde sovet, om hvor irriterende det er, når fjerpennen flækker, og hvad hun skulle have til aftensmad. Hun skrev så meget, at hendes korrespondance med bibliotekaren Christian Molbech alene fylder tre bøger.»Det er på grund af brevene, at vi kan følge hende. Der er ikke mange historiske kvindefigurer, vi kan følge så meget, som vi kan med Kamma«, siger Gertrud With.Brevene viser Kamma Rahbeks leg med sproget og den humor, som hun var kendt og elsket for. Hun kaldte sig selv »Madam Klister«, når hun havde siddet for længe inden for og klippe-klistret og lavet sine æsker, der var in at lave for borgerskabets kvinder dengang. Hun vidste, at hun mestrede håndværket bag en fin æske, men kunne også se det humoristiske, selvironiske i, at hun kunne putte sig væk og forsvinde ind i æskernes univers. Kælenavnet var en del af det sprog, den slang, hun lavede særligt til den litterære kreds, der kom til Bakkehuset.H. C. Andersen kaldte hun for ' Næsebarnet' - nærmere forklaring synes ikke nødvendig - og om personer, der var mere end almindeligt irriterende, fandt hun på ordet ' fjortende'. »Han var fjortende«. Altså ikke bare trettende - trættende - men mere end trettende. Derfor fjortende. Opfundne ord, som kun hendes egen kreds, ' generalerne og generalinderne', som hun kaldte dem, var indforstået med, og som var med til at danne en fælles identitet for gruppen. Hun fandt sine venners og sine egne kendetegn og ømme punkter - som med Andersens næse - og var ikke bange for at italesætte det.Debat i de hjemlige stuerMen hvordan gik det til, at en kvinde fik sådan en adgang til kultureliten? Kamma giftede sig til den. Hun udså sig den 15 år ældre professor og tidsskriftredaktør Knud Rahbek. Han var godt nok først forelsket i en anden, men det var én, han ikke kunne få, så da Kamma Rahbek tog initiativ og viste interesse, var han på.Kamma og Knud blev gift, og det blev et ægteskab, hvor kærligheden voksede sammen med respekten for hinanden.Parret levede godt, men brugte flere penge, end de havde. Til gengæld bød deres liv på et stort plus på den akademiske og æstetiske konto. Knud Rahbek var en mand, der blev lyttet til i samtiden, og han havde allerede kontakt til andre, mandligemeningsdannere, der mødtes i klubber for at debattere. Da der blev genindført censur i Danmark i 1799, begyndte debatterne at rykke hjem i stuerne, og her blev Rahbek-hjemmet det nye insted, hvor spidserne mødtes, og hvor man var beæret over at få en invitation.Det blev et af guldalderens vigtigste mødesteder.»I Bakkehuset skulle ingen regne med, at de blev klappet på skuldrene, bare fordi man sagde noget. Der var en kritisk tilgang til alting, men alligevel var der en åben og fordomsfri stemning. De unge litterater læste deres ting op og fik feedback, før de blev udgivet. En meget følsom sag. Men stemningen var til, at man kunne åbne sig«, fortæller Gertrud With.Og ifølge hende var det også i høj grad på grund af Kamma Rahbek, at H. C. Andersen, Adam Oechlenschläger (du ved, ham med ' Der er et yndigt land' og ' Guldhornene') og B. S. Ingemann (aka manden bag ' I østen stiger solen op' og ' Dejlig er jorden') kom i hjemmet.»Kamma var ligestillet med sin mand og var en mindst lige så vigtig del af det miljø, der var i Bakkehuset. Knud og Kamma havde begge to en vigtig funktion, så hun var ikke blot sin mands hustru.Men hun var heller ikke en dominerende person. Hun evnede at realisere sig selv og fik også rum til at gøre det«. Også når det gjaldt skøre indfald som at tage en ged med ind i stuen, eller når hun fik ambitioner om at anlægge et smukt haveanlæg med sjældne planter omkring sit gulkalkede, flerlængede hjem. Huset på bakken kan du besøge den dag i dag og her få et indblik i et af guldalderens mest interessante kvindeliv.For selv om vi ikke aner, hvordan Kamma Rahbek så ud, kan vi høre hendes stemme gennem brevene og se omridset af hende.Under Golden Days inviteres der til havevandringer i hendes romantiske, genetablerede have ved Bakkehuset, til langbordsmiddag med mad, hun kunne have serveret, og man kan deltage i en byvandring i Kammas fodspor og høre oplæsninger af hendes breve. Paletten er bred, helt i Kammas ånd.WWW goldendays.dk.»Hun var begavet og ekstremt livsduelig«Forfatter Kristina Stoltz: »Jeg hæfter mig ved, at Kamma Rahbek ikke var et offer. Når der skrives om historiens store kvinder, er det meget ofte en offerhistorie, vi hører, fordi det for kvinder har været svært at komme til orde, og få lov til at leve som de ville. Kamma fik ikke nødvendigvis mulighed for at leve som hun ville, men greb de muligheder, hun fik, og var heldig at have en mand, der respekterede hende som et ligeværdigt menneske. Hun var begavet og ekstremt livsduelig. Mange talentfulde kvinder er endt som ulykkelige ofre, men Kammas liv er ikke en historie om et offer, men om et skabende, humoristisk og nysgerrigt menneske, og det er for mig meget livsbekræftende med en historie som hendes«. Kristina Stoltz læser op af et udvalg af Kamma Rahbeks breve samt egne tekster. 6. sept. kl. 17.30 i Bakkehusmuseet, Rahbeks Allé 23, Frb. C»Kamma Rahbek var skideskæg«Skuespiller Maibritt Saerens: »Kamma Rahbek var skideskæg. Hun formåede at skabe et rum, der ikke bare var et sjovt og rart sted at være, men hvor der også var frihed til at diskutere. Og jeg kan personligt ikke lade være med at tænke på, hvad det er for en figur, der ikke havde behov for at skrive store værker, male det berømte maleri, udkomme med århundredes digterværk.? Det kan kun være en kvinde. Hun gad fx ikke gå med hendes mand til alle teaterpremiererne og blive omgivet af kendisser.Hun søgte indad efter livets store spørgsmål uden at have tanke på at finde et resultat. Det gør hende sympatisk.Det er samtidig en kontrast til vores tid, hvor alt er resultatorienteret, målbart og meget faktuelt«.»En ged med ind i stuen«Skuespiller Sidsel Agensø: »Kamma var et righoldigt, mangefacetteret menneske.Vi har få kvindeportrætter fra ikkemoderne tid, men ud fra Kammas breve og andres beretninger om hende har vi et meget tydeligt kvindeportræt af hende. Vi kan se, hvor spændende et menneske, hun har været. Og så har hun en sjov fascinationskraft, for der er kun den der skygge, omridset, papirklippet af hende, og det giver hende en mystisk aura. Til vores forestilling har det været vigtigt for mig at formidle hendes humor videre, blandt andet tager hun på et tidspunkt i al sin tossethed en ged med ind i stuen. Hun er interessant i dag, fordi vi står med en slags genfødt feminisme. Og så sker der ikke noget ved, at vi ved mere om fortiden«. Langbordsmiddag og havevandring i Kamma Rahbeks romantiske have.Skuespillerne Sidsel Agensø og Maibritt Saerens udfolder Kammas ånd med ' lyrisk uorden' og gæster får en middag, der skal give en smagsprøve på, hvordan det var at være gæst i guldalderens mest prominente hjem. 15. sept. kl. 17.Bakkehusmuseet, Rahbeks Allé 23, Frb. C.tine.kirkensgaard@pol.dk Jeg er ikke gaaet min Gang igennem Livet i sløv og dorsk Ligegyldighed, men tværtimod Stræbt at forene alle Kræfter og at Være tillige den bevægelige Bølge og den faste Klippe Kamma Rahbek i et brev til til Christian Molbech, 2. marts 1814.Fakta: MIKROPORTRÆT Kort om KammaLevede: 1775-1829 Gift med: Knud Lyne Rahbek Yndlingsbeskæftigelse: Brevskrivning, sprog, æskemageri.Hvad brød Kamma sig ikke om? Overfladiskhed. Når folk var opstyltede.Og så var hun ikke særlig interesseret i teater og dans Hvilken litteratur læste hun? Goethe, Dantes ' Guddommelige Komedie', italienske renæssanceværker som Tasso og Petrarca og meget mere Hvad serverede hun til eftermiddagste? Te med kandis, syltetøj og julekage Prominente venner: Forfatter Frederikke Bruun, digter og Kammas svoger Adam Oehlenschläger, teologen J. P. Mynster, bibliotekar Christian Molbech, H. C. Andersen og digterpræsten N. F. S. Grundtvig De der typer er ikke bare trættende. De er fjortende Bare kald mig Madam Klister! Yo, H. C. Andersen - dit næsebarn! Min kære veninde, min Bocco-Mela, mit lille væseldyr Hey, du B. S.Ingemann! Dejlighedsdyr!.Fejl og fakta 04.09.2017:»Kamma blev født i 1775 som Karen Margrethe Rahbek«, skrev vi på side 14 i Ibyen fredag 1.9., men indtil hun blev gift med Knud Lyne Rahbek i 1798, var hendes efternavn Heger. 
Guldalderens it-girl Kamma Rahbek hang ud med H. C. Andersen og Adam Oehlenschläger og kunne syv sprog. Under Golden Days kan man få et indblik i hendes liv i Bakkehuset, samlingsstedet for 1800-tallets kulturelle elite.
Store fabrikker, høje skorstene, brede lagerhaller, kæmpemæssige turbiner og industrimaskiner står normalt ikke øverst på turisternes ønskeliste. Men den polske by Lodz har formået at forvandle byens tidligere magtfulde tekstilindustri til attraktive seværdigheder. Industrien måtte efter mange års storhed kaste håndklædet i ringen og tænke anderledes efter de politiske omvæltninger i Polen.Lodz valgte heldigvis at renovere de gamle, udtjente og - fra tiden under kommunisterne - ganske forsømte industribygninger og forvandle dem til museer og udstillingshaller, restauranter, hoteller og cafeer. Dermed bevarer de nænsomt renoverede bygninger ikke blot den fremtrædende rolle, de altid har haft i byens liv, men er også blevet byens største seværdighed.Lodz' fabrikker giver samtidig et godt indblik i den europæiske industriudvikling og et socialrealistisk billede af livet dengang.FredagKl. 15 Et navn, du skal huske 1 Israel Kalmanovicz Poznanski er et navn, man under sit ophold i Lodz kommer til at høre mange gange. Et ophold i Lodz kan derfor ikke begynde andre steder end i Poznanskis tidligere imperium - i dag kendt som Manufaktura - som tidligere var en kæmpemæssig tekstilfabrik. Israel Kalmanovicz Poznanski opbyggede fabrikken i løbet af blot 20 år, og i dag er den forvandlet til et kultur-og indkøbscenter.Museum Fabryki ligger i selve komplekset og giver et godt billede af stedet, byen og tiden i anden halvdel af 1800-tallet, hvor fabrikken blev til. Den var i funktion indtil begyndelsen af 1990' erne, hvorefter byen Lodz valgte at renovere den og forvandle den til et af byens mest aktive områder.Museet fortæller fabrikkens historie og giver blandt andet mulighed for at opleve, hvordan det var at være tekstilarbejder. Fire vævemaskiner i museet er funktionsdygtige og giver den besøgende en forestilling om, hvordan det var at arbejde i en kæmpe hal med flere hundreder af denne type maskiner.Muzeum Fabryki, Manufaktura, Drewnowska 58.WWW muzeumfabryki. pl Kl. 17 Kunst i fabriksbygning 2 Lodz kunstmuseum er et af de bedste museer for moderne kunst i Polen og et af de ældste museer for moderne kunst i Europa.Siden 2008 har museet holdt til i en af Manufakturas bygninger og har både faste og skiftende udstillinger af hovedsagelig polsk moderne kunst. Museet holder til i to forskellige huse i byen, som hedder henholdsvis Ms1 og Ms2.Muzeum Sztuki Ms2, Ulica Ogrodowa 19.WWW msl.org. pl Kl. 19 Sightseeing på hotel 3 Normalt tager man på hotel for at overnatte og ikke for at gå sightseeing, men Hotel Andel må være en af de få undtagelser.Hotellet ligger et stenkast fra museet i en af Manufakturas gamle, totalrenoverede fabriksbygninger.Det er en oplevelse blot at betragte bygningens arkitektonisk smukke indre og enkle former. Der vil desuden ofte være mindre udstillinger i hallen.Hotel Andel, Ulica Ogrodowa 17.WWW viennahouse.com Kl. 20 Polsk mad i autentiske omgivelser 4 Restauranten Galicja er en typisk restaurant for regionen. Restauranten har sit navn fra den østrigske provins Galicien, som eksisterede indtil 1918 med den nu ukrainske by Lviv som hovedstad. Restauranten markedsfører sig med at servere madkunst fra Lviv til Wien, men hovedparten af retterne er polske.Gem lidt plads til desserten, for husets strudel er absolut værd at stifte bekendtskab med.Efter maden kan man gå en tur i det smukke Manufaktura-område og betragte det liv, der udfolder sig her i disse timer.Restaracja Galicja, Ulica Ogrodowa 19a.WWW galicjamanufaktura. pl/en.LørdagKl. 10 Lodzs Louvre 5 Israel Kalmanovicz Poznanski tjente godt på sine aktiviteter. Det er Poznanskis palæ - som i dag rummer Lodz Bymuseum - et tydeligt bevis på. Palæet ligger lige ved siden af Hotel Andel, men har lukket om fredagen, så her kan man passende indlede lørdagen.Palæet, der er bygget 1888-1903, forener flere arkitektoniske stilarter og er derfor et eksempel på arkitektonisk eklekticisme, som er ganske imponerende både ind-og udvendigt.Museet giver et godt billede af livet i Lodz samt byens historie, og den besøgende stifter ligeledes bekendtskab med en af Lodz' mest kendte personligheder, den polskamerikanske pianist Arthur Rubinstein, som er født i byen.Palac Poznanskiego, Ulica Ogrodowa 15.WWW muzeum-lodz. pl Kl. 12 En tur i kloakken 6 Plac Wolnosci, Frihedspladsen, er begyndelsen af Lodz' anden seværdighed, gågaden Piotrkowska. Det er også her, byens kloakmuseum ligger. Ifølge museet er der 4.000 kilometer kloak, og man kan gå hele pladsen rundt i en underjordisk murstenskloak. Museet er kun åbent fra maj til oktober. Tjek museets website for åbningstider. Muzeum kanalu Detka, Plac Wolnosci 2.WWW muzeum-lodz. pl Kl. 13 Spis som en rigmand 7 Efter Plac Wolnosci skal du en tur på gågaden Piotrkowska, som strækker sig gennem Lodz' indre by, og som med sine 4,2 kilometer er byens mest kendte attraktion.Begynd med en frokost, og hvorfor ikke gøre det med stil? Klub Spadkobierców, arvingernes klub, er nemlig et ganske fantastisk sted bygget af bankmanden Maximilian Goldfeder i slutningen af 1800-tallet. Det fungerede i sin tid både som en bank og Goldfeders private bolig.Huset blev efter Anden Verdenskrig givet til en organisation for polske studerende og fungerede i 1960' erne som klub for studerende.Den polske filminstruktør Roman Polanski og komponist Krzysztof Komeda kom i sin tid her for at more sig.Det er tilrådeligt at reservere plads via restaurantens hjemmeside.Klub Spadkobierców, Piotrkowska 77.WWW klub-spadkobiercow.com. pl/? lang= en Kl. 15 Mere postindustriel design 8 Det tidligere kraftværk EC1 er blevet ombygget til et videnscenter i stil med det københavnske Experimentarium og er fortsat under ombygning. Det er derfor kun delvis åbent, men er værd at besøge med en guide.Især kraftværkets art nouveau maskinhal med de fine ornamenter er helt fantastisk.EC1 har også et moderne planetarium med dagligt program. Tjek EC1' s hjemmeside for rundvisning og planetariets program.EC1, Ulica Targowa 1.WWW ec1lodz. pl/contact-us? language= en Kl. 17 Lodz' bedste is 9 Hjemmelavet is, en god kop kaffe, og - hvis ens krops størrelse tillader - en af Cukiernias lækre kager. Cukiernia er det bedste sted i Lodz, og stedets kager og store udvalg af is er set med danske øjne rørende billige.Lodziarnia Cukiernia Wasiakowie, Generala Romualda Traugutta 2.WWW cukiernia. eu Kl. 19 Gåtur og jødisk middag 10 Det er en del af oplevelsen i Lodz at slentre og nyde omgivelserne og stemningen, for eksempel i Piotrkowska-gaden.At betragte de flotte huse på begge sider af gaden, rigmændenes paladser, statuer og de Hollywood-inspirerede stjerner på fortovet er en oplevelse.Når sulten melder sig, ligger restauranten Anatewka på en sidevej til Piotrkowska. Restauranten serverer jødisk mad, og der er livemusik hver aften.Restauracja Anatewka, Ulica 6. Sierpnia 2/4.WWW anatewka. pl Kl. 22 Øl, der smager af sild 11 Piwoteka Narodowa er et af de mest populære steder, hvis man ønsker at smage øl fra et polsk mikrobryggeri. Piwoteka var i begyndelsen en butik med specialøl, men begyndte efterhånden selv at brygge øl og drive et værtshus.Piwoteka udbyder mange forskellige øltyper og er ikke bange for at eksperimentere med smagen, eksempelvis øl med peberrodseller sildesmag. Sidstnævnte smager, diplomatisk sagt, ikke godt, men prisniveauet er lavt nok til at lade øllen stå.Piwoteka Narodowa, 6. Sierpnia 1/3.WWW piwotekanarodowa. pl.SøndagKl. 10 En verdenskendt filmby 12 Lodz er er også kendt for sin filmskole.Flere verdenskendte filminstruktører, heriblandt Roman Polanski og Andrzej Wajda, har haft deres daglige gang på filmskolen i Lodz. Lodz' filmmuseum viser filmkunstens historie og har en stor udstilling af kameraer og filmudstyr generelt.Museet ligger i et palads bygget af Lodz' anden store fabrikant fra tekstilindustrien, Karol Scheibler. I nærheden af museet ligger selve filmskolen. Filmskolen er ikke et turiststed, men man sagtens kigge ind for at fornemme stedets rare stemning.Muzeum Kinematografii, Plac Zwyciestwa 1.WWW kinomuzeum. pl/? page_ id= 1871&amp; lang= en Kl. 12 Endestation for de både rige og fattige 13 Den jødiske kirkegård fra slutningen af 1800-tallet er et sted, man skal besøge.Kirkegården ligger uden for centrum, og det er nemmest at tage taxa dertil. Taxachaufføren vil også vide, hvor man går ind, da det ellers kan være en udfordring at finde indgangen.Taxaen fra byens centrum burde ikke koste mere end 30 zloty (ca. 50 kroner).Kirkegården er med sine 43 hektar en af Europas største. De største af Lodz' industrimænd er begravet her, heriblandt Israel Kalmanovicz Poznanski, hvis kæmpe mausoleum dominerer området. Kirkegården er ganske forsømt, men dens manglende vedligeholdelse giver besøget en smule melankolsk karakter.Cmentarz zydowski, Ulica Zmienna.WWW j ´ ewishlodzcemetery.org/en/Home/Default. aspx Kl. 14 Frokost i livligt industriområde 14 En god frokost kan man få serveret i en af restauranterne i det såkaldte OFF Piotrkowska, et tidligere industriområde, hvor bygningerne er mere eller mindre overladt til deres egen skæbne. Det har skabt et populært område med restauranter, barer og cafeer, koncerter og loppemarkeder. Prøv for eksempel Restaurant Spóldzielnia.Restaurant Spóldzielnia, Ulica Piotrkowska 138/140.WWW spoldzielnia-lodz. pl rejser@pol.dk Se artiklen digitalt og navigér efter kortet på: WWW politiken.dk/5985173 Ota Tiefenböck, 50 år, er freelancejournalist med speciale i Øst-og Centraleuropa, Balkan og Kaukasus, som han dækker for flere danske medier.Fakta: 3 Gode rådAnkommer du til Lodz med tog, kommer du til stationen Widzew 5-6 km fra centrum, hvis toget blot passerer gennem Lodz. Tog direkte til og fra Lodz kører til stationen Fabryczna i centrum.Tjek nettet for gode hoteltilbud især på de hoteller, som holder til i byens gamle fabrikker.Sig, at du ønsker at betale i den polske valuta, zloty, når du betaler med kreditkort.Omregning til kortholderens valuta er altid dyrere, da man ved omregning benytter en mindre fordelagtig kurs.
Lodz er Polens næststørste by målt på indbyggertal. Den er et atypisk rejsemål, men har med gennemgribende renoveringer af et tidligere industriområde for alvor formået at genskabe sig selv.
Siden Restaurant Noma åbnede i København i november 2003, er det gået slag i slag. Verdens bedste restaurant, verdens bedste kok, Michelinstjerner i København og nu også i resten af landet. Fra Kadeau på Bornholm over Frederiksminde i Præstø til Henne Kirkeby Kro. Med opmærksomheden til kokkefaget er fulgt en generelt øget bevidsthed om råvarer og tilberedningmetoder, der ellers var blevet glemt i industrialiseringens og færdigmadens navn. Pludselig skulle der atter ryges, syltes, saltes og fermenteres som i gamle dage, og uanset hvor man efterhånden kommer hen i landet, er niveauet højt. Man kan ganske enkelt ikke længere spise folk af med hvad som helst, og også smørebrød og egnsretter har fået en renæssance og er blevet taget under fornyet, kærlig behandling.Madturister fra New YorkDet er i denne positive historie om genrejsningen af det nordiske køkken, at man skal finde forklaringen på, hvorfor flere små nicheguidebureauer har givet sig i kast med at arrangere gastronomiske vandringer i København og andre byer.Blandt disse er Foods of Copenhagen, der drives af entreprenøren Cindie Christiansen. Hun etablerede firmaet i 2015 efter at have læst på CBS og inspireret af lignende tiltag i udlandet, herunder i Portugal: »En af gæsterne til en middag, jeg var til, ejer Taste of Lisboa, der laver food tours i Lissabon.Jeg inviterede mig selv med på en af turene, blev bidt af det, og besluttede mig for at tage hjem til København og undersøge markedet. Her fandt jeg ud af, at der var et marked for madvandringer i den mere eksklusive ende. Det begyndte med de offentlige ture, hvor private kan melde sig på en rundtur, og det har så senere også bevæget sig over til de private og skræddersyede ture for virksomheder,« fortæller Cindie Christiansen, som i dag også arrangerer gastronomiske udflugter i Aalborg.På en helt almindelig, råkold mandag formiddag er vi taget med på en af turene, en såkaldt Copenhagen Delicacy Tour. Med på turen, der inkluderer otte stop undervejs, er guiden Stine, som til dagligt også læser informationsvidenskab og kulturformidling. Det foregår på engelsk af hensyn til udenlandske gæster, tre generationer kvinder fra staten New York. Cara har taget sin mor og sine to døtre med til byen, hvor de besøger en tredje datter, der er udvekslingsstuderende.Mad spiller en stor rolle for damerne. De har bl. a. booket bord til en af de sidste serveringer på Noma og indlogeret sig på Hotel D'Angleterre, der huser en anden af hovedstadens bedste restauranter, Marchal, fortæller de. Gruppen er ifølge Cindie Christiansen repræsentativ for de folk, der typisk melder sig til turene.»Der er tale om madinteresserede og såkaldte foodies fra hele verden, folk som ønsker en lokal rundvisning og en anderledes madoplevelse af høj kvalitet. Derfor gør vi meget ud af små grupper, der oplever byen med en lokal vært. Vi kommer aldrig til at gå rundt som guider med logo på tøjet, da det slet ikke er der, vi vil hen. Mange af vores gæster kommer til København for at prøve de bedste restauranter, og en food tour giver dem en særlig mulighed, hvor de besøger de steder, de ikke nødvendigvis kender til selv. Rigtig mange kommer for at besøge Michelin-restauranterne, og dem er de helt opdateret med. Derfor gør vi også meget ud af hele tiden at holde os opdateret på de lokale tendenser, som efter vores mening er ekstraordinære,« forklarer Cindie Christiansen.Legendarisk bager med dårligt øjeFørste stop på turen er Restaurant Gammel Torv, der excellerer i smørrebrød. Bænket i de hyggelige lokaler med tjener i klassisk tjeneruniform, nationalartefakter og royale portrætter på væggene serveres skarpt skåret sild i en lækker, mildt krydret karrycreme og frikadeller af økologisk kød med hjemmelavet rødkål. Med en limfjordspilsner fra Fur og en svensk snaps fra det meget omfattende snapsekort er bunden lagt til en god tur rundt i byen, og selvom denne type rå fisk ikke er hverdagskost for damerne fra New York, bifalder også de med et »excellent.« Allerede på turens andet stop fornemmer både de og vi andre imidlertid, at depoterne vil blive fyldt godt op i løbet af dagen. For selvfølgelig skal vi prøve kræfter med wienerbrød, eller som de kalder det på den anden side af Atlanterhavet, Danish. Sct. Peders Bageri er især kendt for sine overproportionerede onsdagssnegle, som der bliver solgt ca. 4.000 af hver onsdag - men der er en specialitet på menuen hver eneste dag, og man kan selvfølgelig også få både hindbærsnitter, fastelavnsboller og bagerens dårlige øje. Københavns ældste bageri er fra 1652 og blev grundlagt af bagermester Michael Mentz, som var oldermand for byens bagerlav. Det gamle bageri har bortset fra små ombygninger i 1796 og 1949 ikke undergået mange forandringer siden dengang.Stedet tiltrækker over en bred kam gamle kaffesøstre, travle journalister, distræte artdirectors fra Indre Bys reklamebureauer og søvnige studerende, der tager sig en fridag fra de fornuftige kostråd. Man skal uden tvivl løbe en meget lang tur for at kompensere for kaloriebomberne, der byder sig til i montrerne.E.Ambassadører og traditionerHverken dette eller andre steder der besøges på turen, er naturligvis tilfældigt valgt. »Først og fremmest skal stederne have mad af høj kvalitet samtidig med at de enten skal repræsentere den nuværende madscene eller gode danske traditioner.Derudover skal de have en god historie bag sig, og der skal også gerne være nogle passionerede mennesker bag,« forklarer Cindie Christiansen.Efter mødet med det gode dejværk går turen til Torvehallerne. Fødevarekomplekset, som er skabt af arkitekten Hans Peter Hagens i 2011, ligger smukt mellem de statelige bygninger ved Israels Plads og Nørreport St. og består af to haller med i alt godt 120 udbydere - slagtere, fiskeog ostehandlere koncentreret i den ene hal og grønthandlere, bagere og konditorfolk i den anden. Trænger madpakken eller frokostbordet til at blive piftet op med kronhjortesalami, bresaola med lakrids og chili, frankofile delikatesser eller lokale råvarer fra danske gårde, så er der ingen vej uden om Torvehallerne. Inden turen går videre til Nørrebro på den anden side af Dronning Louises Bro, bliver appetitten stimuleret med vesterhavsost og andre lækkerier fra den danske mejeritradition.Dagens anden frokost spises på Spontan, der er en del af tapperiet Brus. Lokalet er stort og højloftet, med gulv-til-loft-vinduer, lyse træmøbler og grønne planter. Med pighvar, knivmuslinger, skorzonerod og blomkål på tallerkenen og forskellige former for mikrobryg i glasset er stedet repræsentant for den nynordiske madbevægelse, der det seneste tiår har gået sin sejrsgang over store dele af verden. Rygtet om den gastronomiske kreativitet i Danmark har spredt sig, og Cindie Christiansen ser da også fortrøstningsfuldt på fremtiden -også for sin egen forretning: »Foods of Copenhagen har fra begyndelsen været en fuldtidsbeskæftigelse for mig. Da jeg startede, var jeg besluttet på at tiden var rigtig, og at det kunne lade sig gøre. Rent økonomisk har Foods of Copenhagen været i sund vækst det sidste år, og i dag kan jeg leve af det. Det begyndte med, at jeg selv tog alle ture, og i dag er vi fem personer ansat. Jeg står nu primært for udvikling af ture og salg. Som tingene udvikler sig, og flere og flere får øjnene op for den gastronomiske scene, så er målsætningerne også ambitiøse de kommende år. Jeg har store forventninger, når det kommer til vores public tours, men ser især vækst inden for vores private og skræddersyede ture, da denne niche efterkommer et stort behov i markedet.« Første skridt ud af København er Aalborg, forklarer Cindie. »I Aalborg har man en madscene, der kun er kendt af få. Vi har en del fødevarevirksomheder fra udlandet, der ønsker at besøge de lokale producenter, som leverer til Restauranterne i København. En tur som denne er en food tour på en hel dag, hvor vi bruger tiden på at besøge lokale producenter i Nordjylland, og ender med en privat middag i København. De skal kunne mærke og følge nogle af ingredienserne fra jord til bord, samtidig med at kokken præsenterer de nyeste madtrends fra København.Jeg skal ikke udelukke, at vi udvider til andre dele af Danmark, hvis det giver mening. F. eks. er Århus bestemt også interessant, når det kommer til public tours,« siger hun.Dagens sidste stop er Jægersborggade på Nørrebro, der har været herostratisk berømt som hashcentral, rockergade og åsted for bandeopgør.Med knofedt, pionerånd og viljestyrke har iværksættere, små entreprenører og handlekraftige andelsboligforeninger de senere år givet gaden et bedre ry. Butikslokaler og høje kældre bebos nu af værksteder, hvor designere, fotografer og kunstnere udfolder sig, og her er specialbutikker fyldt med tøj, gourmetkaffe, vin og naturligvis god mad. Efter at have bevæget sig ned gennem gaden med indtag af flødeboller, varm chokolade og grød, sluttes der af hos mikrobryggeriet Mikkeller, som har slået sit navn fast både i Danmark og udlandet og i dag også har filialer i USA.De amerikanske medspisere er henrykte og mætte af indtryk og mad. Faktisk har de kun én bekymring, »Hvordan i alverden skal vi kunne nå at oparbejde appetit til aftensmaden,« siger Cara og hendes døtre samstemmende og griner. N.rejseredaktionen@jp.dk Det er i denne positive historie om genrejsningen af det nordiske køkken, at man skal finde forklaringen på, hvorfor flere små nicheguidebureauer har givet sig i kast med at arrangere gastronomiske vandringer i København og andre byer.Fakta: FOODS OF COPENHAGENtilbyder forskellige typer ture af forskellig varighed og til forskellig pris.Copenhagen Delicacy Tour, 4 timer, 5 km, 900 kr. med måltider nok til at blive godt mæt.Sweet-Tooth Tour, 3 timer, 5 km, 600 kr. med fokus på kager og bagværk.Østerbro Foodie Tour, 3 timer, 5 km, 800 kr.med smagsprøver undervejs.Der arrangeres desuden madlavningskurser, skræddersyede ture og ture for virksomheder til bl. a. Nordjylland.www.foodsofcopenhagen.com.
Rygtet om gastronomisk hittepåsomhed i Danmark har spredt sig rundt om i verden. Det har skabt grobund for guidede ture, hvor byen opleves gennem maden. JP Rejser har været på tur med Foods of Copenhagen, der også har ture til Aalborg med planer om at udvide.
Det kan godt være, at Faraos Cigarers fem butikker ligger nærmest side om side i kvarteret omkring Skindergade, Gråbrødretorv og Vor Frue Plads. Alligevel tager det godt en time, selv når man bare skal have en »hurtig rundvisning« i den virksomhed, der startede i et kælderlokale i Klosterstræde i 1992, men i dag råder over ikke færre end godt 2.200 dyre kvadratmeter i Indre København - og desuden driver en mindre filial i Lyngby.En rundvisning, der starter på kontoret oven på butikken i Skindergade. En storskærm på væggen viser live-kameraer fra samtlige butikker, en stak Tintin-plakater ligger rullet sammen i sofaen, en medarbejder spiser en takeaway sandwich ved computeren, mens han holder styr på de cirka 90.000 varenumre, som findes i butikken og på hjemmesiden, der står for en større og større del af Faraos Cigarers omsætning - i 2016 var den på knap 50 millioner kroner.Med hjemmesiden og to markante fysiske af Faraos Cigarer inden for det seneste år - først Atheneum-boghandlens gamle lokaler på Vor Frue Plads sidste sommer, dernæst Kilroy Travels' lokaler i Skindergade i februar i år - kan man roligt sige, at det går godt for direktør Sivert Ibbo og hans to medejere Christopher Ouzman og Jonas Cleemann.Fra kontoret går vi ned i butikken i Skindergade 27, hvor der på førstesalen bl. a. sælges fantasy-figurer og figurer fra Anden Verdenskrig, som man selv kan samle og male ligesom tidligere tiders tinsoldater. Her er også Pokémon-og især Magic-kort, som man samler et bibliotek af og udvælger en kombination på 60 stk. af for at duellere med en anden troldmand. Man kan dyste med andre troldmænd i det tilstødende turneringslokale, der bliver flittigt brugt - pt. mandag, tirsdag, fredag og i weekenden.I stueplan er der tykke regelbøger til diverse rollespil. Og der er brætspil, som var populære i 1980erne og 1990erne, men oplevede en nedgangsperiode, da de fleste af dem kom som computerspil og senere også kunne spilles på internettet. Det er dog vendt igen. De fysiske brætspil er mere populære end nogensinde og er et begreb, der udvikler sig hele tiden.Mange af kunderne i Faraos Cigarer udvikler deres egne spil og kommer måske ind i butikken for at købe 4-, 8-, 10-, 12-og 20-sidede terninger.»Et godt brætspil rummer en masse kvaliteter.Det er hyggeligt, man kan være sammen om det, og man kan aftale at mødes og spille.Det kan samle generationer, for det er de færreste over 60, der gider at spille computerspil.Samtidig findes der i dag så mange forskellige spil, at de fleste kan finde et, der handler om deres særlige interesser, hvad enten det er Romertiden eller Anden Verdenskrig. Mulighederne er næsten uendelige,« mener Sivert Ibbo.Når Sivert Ibbo skal forklare sin succes, hæludvidelser der han mest til, at han er købmand og blot gør sig umage med at tilbyde et stort udvalg og yde en god service - at Faraos Cigarer blot tager folks hobbyer og fritidsinteresser seriøst.Det er først en times tid inde i rundvisningen - i butikken på hjørnet af Skindergade og Klosterstræde, hvor der sælges mangategneserier, DVDer, engelsksproget litteratur fra Dracula til Harry Potter, populære graphic novels som »Hip Hop Family Tree« og »The Fifth Beatle«, og alt hvad der er superhelte-relateret - at man kan lokke ham til at komme med andre forklaringer på succesen. Komme lidt nærmere, hvilket hul en butik som Faraos Cigarer udfylder i det moderne liv.En af dem lyder således: »Mange - især mænd - vokser op, tager en uddannelse, får sig en kæreste, stifter familie.Hele vejen går de på kompromis med deres hobby, fordi de ikke har tid, ikke har råd, ikke har plads, eller fordi kæresten ikke gider at se på det. Men så en dag kommer Märklin-toget pludselig eller en gammel figur fra »Star Wars« op fra kælderen, og pludselig finder man tilbage til noget, der var trygt og rart,« starter han.»Hvorfor samler nogle mennesker? Jeg tror, det har meget med nostalgi at gøre. At man falder over noget i sin barndom, hvor man måske var mere naiv og uskyldig, og hvor man var tryg, fordi ens forældre definerede ens verden.Når man så læser de gode historier igen, er det med nye øjne, med voksne øjne. De gode historier er som regel kendetegnet ved, at de kan læses på flere niveauer. Se bare på Tintin.« »Fordommen er jo, at tegneserier er for analfabeter og drengerøve. Men vi er en hel generation af drenge, der godt kan huske, hvorfor vi lærte at læse. Det var for at tyde, hvad der stod i taleboblerne i tegneserierne på biblioteket - det var ikke for at kunne læse »Søren og Mette«,« siger han med henvisning til 1970ernes pædagogiske læsebøger.Senest har Faraos Cigarer overtaget lejemålet over for hjørnebutikken i Skindergade.Her har der siden 1926 været rejsebureau, de sidste mange år Kilroy Travels, men efter overtagelsen i februar er det nu Faraos Cigarers håndbyggede sorte reoler, der går fra gulv til loft. Reolerne er fyldt med dansksprogede tegneserier såsom Asterix og andre primært europæiske bestsellere samt de mange titler, som Faraos Cigarer udgiver på eget forlag lige fra »Alix« og en voksenklassiker »Corto Maltese« til de samlede Anders And-værker fra tegneren Don Rosa, som i sidste halvdel af 1980erne løftede arven efter Carl Barks, og som Faraos Cigarer har fået Egmont til at udgive ved at købe hele oplaget på forhånd.»Det er et godt eksempel på, at man kan få succes, hvis man rent faktisk gider at lytte til sine kunder. Vi havde flere og flere, der efterlyste bestemte tegneserier. Forlagene ville ikke genoptrykke dem, og de var svære at finde antikvarisk. Så besluttede vi os for at gøre det selv, og det er gået godt,« forklarer Sivert Ibbo, mens vi går længere ind i det højloftede lokale og finder den antikvariske afdeling, hvor brugte tegneseriehæfter som MAD og Gary Larsons »Langt Ude« er sirligt opbevaret i gennemsigtige plastic-»bags« med et stykke pap i ryggen og er prissat efter, hvor sjældne og velholdte de er.Et kapitel for sig er den belgiske tegner Hergés fortællinger om reporteren Tintin, der om nogen har fortjent betegnelsen »udødelig klassiker«. De 24 originale album fås i adskillige kvaliteter fra de almindelige hæfter til udgaver med hård ryg og den lækreste papirkvalitet - også album nummer fire, »Faraos Cigarer« fra 1934, der i sin tid gav den københavnske butikskæde sit navn.Foruden albummene findes også al den øvrige litteratur om Tintin samt den omfattende og evigt voksende kollektion af merchandise, som Sivert Ibbo har licens til at distribuere her i Danmark, rangerende fra billige Kaptajn Haddock-plasticnøgleringe til luksuriøse replikaer af raketten fra »Månen Tur-Retur« og fetichen fra »Det knuste øre« til flere tusinde kroner.»Det er fedt, at de figurer, man er vant til at se i 2D, nu pludselig står der i 3D. Den ekstra dimension er fascinerende. Jeg tror, det siger mange af vores kunder mere at have en Tintinraket end en isbjørn i kongeligt porcelæn,« forklarer Sivert Ibbo.Sidste stop er på hjørnet af Nørregade og Vor Frue Plads, hvor Faraos Cigarer sidste sommer overtog lokalerne, der i mange år husede den akademiske boghandel Atheneum. Her er stue og kælder nu fyldt op med udklædning, der uden problemer giver baghjul til Fætter BRs udbud op til fastelavn og halloween, men primært henvender sig til folk, der spiller rollespil, og cosplayere, som primært er teenagere og kvinder i starten af 20erne, der klæder sig ud som figurer fra japanske mangategneserier.Og mens pigerne kan vælge kostumer med titler som Woodland Fairy, Pink Princess og Dark Forest Fawn, kan de, der spiller rollespil, trække i fuld ornat som ork eller troldmand med maske og et væld af accessories såsom kasteøkser, dolke og sten, der er meget livagtige, men dog udført i skumplast.De fleste af liverollespils-kostumerne og alt udstyret bliver produceret af firmaet Iron Fortress i Brøndby - det firma er Faraos Cigarer medejer af, men det er en helt anden historie.kifl@berlingske.dk »Det siger mange af vores kunder mere at have en Tintin-raket end en isbjørn i kongeligt porcelæn stående.« Sivert Ibbo, direktør for Faraos Cigarer.Fakta: Fakta Faraos CigarerKøbenhavnsk tegneseriebutik fra 1992, der i dag også gør sig i bl. a. udklædning, spil og merchandise. Ejet af Sivert Ibbo, Christopher Ouzman og Jonas Cleemann. Udvidede i 1994 med hjørnebutikken i Skindergade og har i dag fem butikker i Indre By og en i Lyngby. Har cirka 90.000 varenumre og omsatte for cirka 50 mio. kr. i 2016.Medejere af virksomheden Iron Fortress i Brøndby, der producerer udklædning og udstyr til rollespil.Hvad køber kunderne?Syv bestsellere ifølge Sivert Ibbo. 3 tegneserier: »Roms Ørne, bog V« - ny bestseller efter Weekendavisens Anne Knudsen anmeldte den »helt forelsket«. »Tintins Oplevelser: Månen tur-retur« - en stort set korrekt beskrivelse af, hvordan en rumrejse foregår, tegnet og skrevet 16-17 år før Armstrong tog de første skridt på Månen.»Don Rosa Samlede Værker boks nr.1« - Don Rosa løftede på mange måder arven fra Carl Barks og er især populær blandt ungdommen. 3 brætspil: »Codenames« - et selskabsspil, hvor man skal lave associationer med ord.»Ticket To Ride« - et strategispil, hvor man skal bygge togruter og kæmpe om pladsen på brættet. »Pandemic« - et samarbejdsspil, hvor man arbejder sammen om at redde verden fra sygdomme, og hvor man enten vinder eller taber sammen. En sidste sællert: Den 30 cm høje måneraket fra Tintin - »selv Novo Nordisk køber den som kursusbevis til deres medarbejdere.«.
Tegneserier, brætspil, rollespil og lignende har banet vejen for Faraos Cigarer, som nu driver fem butikker i området omkring Skindergade i København.
Det begynder godt. Og det begynder tidligt. Fredag eftermiddag ankommer jeg til Den Hvide Kødby og ringer på dørklokken for at blive lukket ind i Galleri Bo Bjerggaard, som breder sine lidt labyrintiske gallerirum ud over en førstesal i denne hipsteragtige københavnerbydel.Der er annonceret fernisering af galleriets nye gruppepræsentation, ' Nordic Views', kl. 16, og jeg er her næsten på klokkeslættet.Her står et lille bord med rækker af blanke vinglas. På hovedet. Vinen er ikke skænket endnu.Men kunsten er installeret og tager imod i de kridhvide lokaler med de skrappe lysstofrør i loftet. Det første værk, jeg ramler ind i, er af danske Nina Beier. I fem bevidst udvalgte hårde og uskønne standarddisplayvitriner ligger fragmenter af en bronzeafstøbning af en rustning.Værket hedder ' Liquid Assets' og er fra 2013, og jeg så det første gang på en stor soloudstilling med Beier på David Roberts Arts Foundation i London i 2014. De underligt kødelige kropsskaller ligger fotogent placeret på vitrinernes belyste glashylder. Bronze er som kunsten i sig selv et materiale for økonomisk ombytning på det fluktuerende marked. De er begge likvide aktiver og i Beiers fremstilling poetisk forsvarsløse: en tom skal ligger tilbage fra en ridders romantiske kampuniform.Der er værker til salg her af i alt fem kunstnere fra hvert sit nordiske land. Den norske konceptuelle maler Dag Erik Elgins seks omtrent en kvadratmeter store og nærmest juridisk pedantiske malerier er næsten afvisende i deres form og fællestitel, ' Mirror Falling From The Wall'. Kølig information om maleriets materialebrug - så og så meget grunder, så og så mange hæfteklammer, så og så mange centimeter maskeringstape brugt - udgør maleriernes informationslag oven på smagfulde farvefelter i en lidt studentikos afmytologisering af maleriet.Anderledes vildt, men på sin vis stadig i et juridisk spor bliver det med den for mig at se altid lidt irriterende heterorock-bøvede og islandske performancebaserede kunstner Ragnar Kjartanssons fem malerier af mennesketomme huse og deres omgivelser. Også de har en fællestitel, ' Architecture and Morality'. Malerierne står delvis uforklarede hen i gallerirummet, men har man været i de tørre stenbjerge i Israel og Palæstina, kan man hurtigt fornemme, hvor vi er henne i billederne.Netop som jeg står og forsøger at afgøre, om Kjartansson mener det alvorligt med disse sløsede strøg og lidt slappe farver kommer en galleriassistent ind i lokalet. Han har malet værkerne plein air under militærbevogtning på Vestbredden, forklarer hun. Aha! Det sløsede er derfor måske snarere en art stressperformance - en slags aftryk af en arkitektonisk og politisk anspændthed.Således informeret går jeg mod vinen, der stadig ikke er skænket, beder om et glas og bliver velvilligt mødt af et tidstypisk »selvfølgelig«, bliver låst ud på taget og ryger en cigaret med en anmelderkollega.Vi stopper snart med dette festrygeri, bliver vi vist enige om.Jeg luftkysser to kunstnere på vej ned ad trappen og springer let hvidvinsmarineret på cyklen og kører mod indre by.Det er blevet mørkt, og regnen er næsten sne.I STORE STRANDSTRÆDE møder jeg på fortovet min veninde - en åndfuld og spirituelt begavet litterat og filmskaber - og flere støder til, kolleger med børn, nogle med nye frisurer. Man må ønske godt nytår indtil 1. februar, bliver vi enige om. Vi overser den gamle elevator i opgangen og hakker os grinende mod 5. etage. Ingen af os har været her før, på trods af at galleriet med det franske navn Les Gens Heureux har eksisteret siden 2012.Vi er inviteret til fernisering af den danske kunstner Mikkel Carl, der med 2018-agtig sans for kommunikation har formået at skabe gedigen hype om sin gruppeudstilling med den sjovt omvendte titel ' How to Start an Apartment in Your Gallery'. Fra flere kanaler er det løbet i forvejen, at der vil blive serveret østers. Galleriet er beliggende i en lejlighed, og Carl har med afsæt i et tema om kunsten og hjemmet iscenesat egne og 13 andre kunstneres værker. Er det virkelig det, verden trænger til, tænker jeg - mere kunst som design, mere design som kunst? Performancekunstner Sophie Dupont har lavet nye og store spejlblanke værker, hvor hun fra solopgang til solnedgang noterer hver af sine vejrtrækninger med et rids i overfladen. De hænger ved siden af Pernille Kapper Williams' overraskende poetiske, runde kosmetikmalerier, makeup på lærred. Foran dem står Peter Shires vanvittige postmodernistiske drøm af en 1980' er-stol ' Bel Air' (1982), i rummet ved siden af brut krukker af Karl Monies og i hjørnet et lækkert neonværk af Amalie Smith med titlen ' 3D'.Men udstillingens mest magnetiske dimension, kok og kunstner Søren Aagaard, er placeret i lejlighedsgalleriets centralt beliggende køkken og åbner med en ninjas ro limfjordsøsters til den stadig voksende ferniseringscrowd. Jeg spiser to og stopper, da menneskemængden bliver for intens, og prøver i stedet at se Aagaards tilsyneladende sjove østersfilm på den lille iPad, som filmen lidt underprioriteret er blevet installeret på.Og det er generelt udfordringen ved denne udstilling: at se værkerne. De er ellers over det hele, men ofte i underbelyste rum og under lidt usmidige forhold. Kirsten Justesens ellers flotte og ikoniske fotografi' Portrait in Archive With Collection' fra 2013 er installeret i en lille mellemgang, hvor man ikke kan komme på afstand af det. Pedro Wirzs freaky æggeskulpturer og Lea Guldditte Hestelunds fitnessværker lider under manglende belysning.På denne udstilling er det ikke enkeltværkerne, der tæller, men den totale situation: Det væsentlige her er ferniseringen, østers, drinks, begivenheden i sig selv. Værkerne, dem kan man se på skarpe og flot belyste fotos på Instagram dagen efter.NÆSTE STOP: Endnu en gruppeudstilling.Susanne Ottesen, det flotte, gamle galleri over for Kongens Have, viser nye værker af en række af galleriets kunstnere. Det virker ikke som en udstilling, man har investeret meget energi i. Samtlige værker er rektangulære og hænger på væggene pænt opdelt efter kunstner i små zoner.Det tætteste, man kommer på noget skulpturelt, er Martin Erik Andersens lækre sølvindsmurte tæppefragmenter. Havde de været en del af en skulpturudstilling, havde man nok sagt det omvendte: At de er mere maleri end skulptur.Tre fotografiske værker af Pernille With Madsen inviterer mest til en længere undersøgelse af rum og billeddannelse, men måske især fordi en cool udvekslingsstuderende fra Det Kongelige Danske Kunstakademis Billedkunstskoler spørger mig, om jeg synes, de fungerer. Vi prøver at finde ud af, hvorfor der er digital støj, linjer og pixels i billederne. Pernille With Madsens kunst bor i det urbane og i videomediet. Det, synes vi, er tydeligt at se, og ja, det fungerer.EFTER ET ENKELT glas af Ottesens rødvin laver jeg en afstikker til Hans Alf Gallery Anders Brinch soloudstilling, ' Cosmic Machine'. Brinch sprang ud som maler midt i de købeglade før finanskrise-nullere og maler i samme formsprog som dengang.Det er udsyret og lidt ungdommeligt, frivol leisure-stemning: surfbrætter, aliens, skeletter, cool og chillet attitude. Jeg tror godt, jeg forstår Brinchs værker. Men jeg spørger alligevel en yngre mand, gymnasielærer og punkmusiker, hvad han ser værkerne, hvorfor han synes, de er så gode, som han siger. Det er sådan, verden ser ud, når man er på svampe, siger han.På Hans Alf er værkerne lidt kitschet installeret med spotlys og med alt for tæt installering generelt. Den fine skrøbelighed, stemning, fordufter i dette gallerirums finansliderlige og butiksagtige indretning.Det kan Brinchs farvemættede og glimmeroverdryssede værker ikke tåle, og jeg får lyst til at bortføre dem og hive dem langt ud af den historie om tiden før finanskrisen, som de til dels stadig bor OG DET ER på en måde her, min gallerirunde slutter. Altså i nullerne. Eller mere konkret: Jeg er cyklet tilbage til Kødbyen, det galleri, der for mig om noget betegner den økonomiske optur og kunstmarkedets ekspansion fra forrige årti, hos V1 Gallery. Eller rettere i V1 Gallerys lidt mere hemmelige og langt mere luksuriøse baggårdsgalleri Eighteen. Her, under ultraskarpt tungstenslys, bades vi i den amerikanske autodidakte maler og eksgraffitikunstner Todd James' multi-/primærfarvede ret store værker, der efter min mening hænger alt for tæt og alt for mange.Og måske er det vinen, måske er det det relativt sene tidspunkt på aftenen, men jeg synes, malerierne pletvist overbeviser om, at James har det sjovt med sit medie.forbehold over, at kunstneren nok ikke har de store politiske overvejelser om det billedpolitiske i, at abstraherede nøgne kvindefigurer optræder sidestillet med møbler, krukker, kander og bogreoler, planter og andet interiør, træder til side fordel for et godt flow af, ja klart, Matisse-refererende formel fladhed.Det er gode billeder. Om det er godt maleri, ved jeg til gengæld ikke helt. Teknisk det lidt tamt og materielt lidt for fladt.Og så tænker jeg: Hvem skal dog købe alle malerier? Denne start på galleriåret er heldigvis ikke symptomatisk for, hvor kunsten er vej hen. Men symptomatisk er det måske, at gallerierne er ved at overse, hvor flerstrenget og formmæssigt udfordrende samtidskunsten er - og hvordan det salgbare og det politiske og kritiske i disse år forsøges sammasseret af kunstnerne.Gallerirunden i fredags føltes lidt for meget som en tur tilbage til nullerne.Næste gang vil vi frem i tiden.mathias. kryger@pol.dk.Fakta: FAKTA GallerirundeNordic Views'. Galleri Bo Bjerggaard, Flæsketorvet 85 A, Kbh V. Indtil 10. marts How to Start an Apartment in Your Gallery'. Kurateret af Mikkel Carl. Les Gens Heureux, Store Strandstræde 19, 5. sal, Kbh K.Indtil 23. feb. New Works'. Galleri Susanne Ottesen, Gothersgade 49, Kbh K. Indtil 23. feb. Cosmic Machine'. Hans Alf Gallery, Holbergsgade 8, Kbh K. Indtil 22. feb. Interior'. Eighteen, Slagtehusgade 18 c, Kbh Indtil 24. feb.Kilde: Rapportering om mediernes udvikling i Danmark 2017, Forbrug og Priser, Slots-og Kulturstyrelsen.Genkender du dig selv som medieforbruger?Avisen, magasinet og bøgerne bliver nedprioriteret, mens tv-programpakken og mobilabonnementet æder en større del af den gennemsnitlige husstands samlede udskrivninger til medieprodukter. Som omtalt på forsiden af dagens 1. sektion sætter Slots-og Kulturstyrelsen i en ny rapport kroner og øre på udviklingen i danskernes medieforbrug de sidste årtier. Det toppede midt i 00' erne, hvorefter den økonomiske krise lagde en alvorlig dæmper på festen. Vi er dykket ned i nogle af hovedtallene.FINANSKRISEN FIK OS TIL AT SPARE PÅ MEDIEPRODUKTERNEHusstandens gennemsnitlige samlede forbrug på medierelaterede produkter, faste priser.VI NEDPRIORITERER ÅR FOR ÅR MAGASINER, BØGER OG AVISERHusstandens gennemsnitlige forbrug på medier der læses, faste priser Husstandens gennemsnitlige forbrug på medier der primært ses eller lyttes til, faste priser.MENS TELEFONABONNEMENTET OG TV-PAKKEN FYLDER MESTHusstandens forbrug på udvalgte medierelaterede poster, 2016.
KUNST Politikens kunstanmelder hoppede på cyklen på årets første store ferniseringsrunde i København, og det føltes lidt som at blive sendt tilbage til forrige årti, med økonomisk optur og salgbare værker. Følg med på en tur med halvdårlig hvidvin, masser af malerier - og østers.
David Bülow er arkitekt og indehaver af Primus Arkitekter.VERDENS BYER vokser. I Kina alene bygges i gennemsnit cirka seks nye millionbyer om året. I den proces jævnes og slettes eksisterende bebyggelse for at gøre plads til udviklingen.Struktur, kultur og sociale mønstre forsvinder.I den udvikling ligger også et skift i byernes betydning - mange byer er for længe siden blevet rigere og mere vigtige end staterne, og er dermed i konkurrence med Facebook, Apple og diverse religioner det mest demokratiske bud på nationalstatens afløser. Dermed vokser byernes rolle og ansvar som kultur-og historiebærere også.København vokser også. Nye kvarterer og bydele vokser frem i Nordhavnen, på det tidligere Grønttorv, Carlsbergbyen, Teglholmen, Ørestad og Amager Fælled (sidstnævnte så måske ikke alligevel).Det skønnes, at hovedstadens indbyggertal inden for de næste 10 år vil øges med op imod 20 procent. Og der skal bygges boliger, institutioner, infrastruktur og skoler til at håndtere vokseværket.Både i de nye kvarterer og som fortætning af eksisterende kvarterer.Det er massive investeringer, og fra kommunens side arbejdes der hårdt på at styre denne udvikling i retning af en sammenhængende og mangfoldig by.KØBENHAVN SOM storby er et forholdsvis nyt fænomen og noget, vi stadig er ved at vænne os til. Frem til midten af 1800-tallet var København klumpet sammen under sundhedsskadelige forhold bag voldene.I 1852 ophævede man demarkationslinjen og åbnede for byggeri på arealet foran voldene.I 1856 tvang koleraen endelig København ud af sine rammer. Indtil da lå arealet, hvor Slagtergårdene ligger, som en forstad til Købehavn.De næste mange årtier skød brokvartererne op, ofte som spekulantbyggeri med urimelige og lige så sundhedsskadelige boligforhold. Frem til Første Verdenskrig næsten firedobledes Københavns indbyggertal, og herfra frem til 1950 skete der igen næsten en fordobling, og rammerne blev igen for trange.DEN NØDVENDIGE sanering og modernisering i Indre By og brokvartererne i 1960' erne og 70' erne medførte en affolkning på næsten en kvart million mennesker.Dette skete sideløbende med udbygningen af fingerplanen med modernismens industrialiserede byggeri, hvor lys, luft, bilfri rekreative områder og ens forhold for alle var centrale parametre i planlægningen.Men tanken om den funktionsopdelte by, hvor alting har sin plads, og ingenting er overladt til tilfældighederne, havde alvorlige kromosomfejl og lever videre som frakoblede, stedløse og problemfyldte boligområder i såvel København som i omegnskommunerne og i utallige boligområder verden over.Det var både brutale saneringer og masseproduktion af nye boligområder i stor skala, uden smålig skelen til værdien af stedernes historiske lag eller den menneskelige skala. København slikker stadig sårene efter fadæsen på Kalvebod Brygge i 1990' erne, hvor byen solgte ud af hovedstolen - havnefronten - til humørforladt domicilbyggeri for at afværge den truende fallit. Og efterdønningerne af den modernistiske planlægning, der senest har efterladt os en mildt sagt lidt uforløst Ørestad.Siden er der lagt meget god energi i at udvikle stedsspecifikke og karakterfulde helhedsplaner med et højt arkitektonisk og menneskeligt ambitionsniveau.På Nørrebro er hele kvarterer blevet jævnet med jorden og erstattet af et tarveligt og menneskefjendsk oliekrisebyggeri, der har skreget på at blive revet ned siden indvielsen. Belært af dette valgte man på Vesterbro en storstilet og bekostelig byfornyelsesstrategi, hvor den eksisterende bygningsmasse blev bevaret og moderniseret.Derved bevarede man også en sammenhængende struktur, som nu danner baggrund for en ny tids liv. Der har været et fokus på byrum og livet mellem husene, og det har resulteret i meget god by.Så generelt er København sådan set sluppet billigt. Men den er også blevet dyr.København kåres med jævne mellemrum til ' the most livable city' og har fortjent fået en international profil som åben, mangfoldig, tryg, bæredygtig, regnbuefarvet og ikke mindst cykelvenlig.Byen tiltrækker turister og internationale arrangementer som aldrig før, og succesen er så massiv, at den selvafgående teknik-og miljøborgmester nu kan fortsætte arbejdet i det private som rådgiver om københavnske løsninger på verdensplan.Copenhagenizing er for længst blevet en eksportvare. Så langt så godt.Moderniseringen af eksisterende bydele og udvikling af nye byområder skabte som nævnt nye strukturelle problemer i omegnskommunerne, men det lykkedes at vende udviklingen i fattigfirsernes kriseramte by og få børnefamilierne til at blive - og betale skat - i byen.Det er en sund udvikling, men med den følger et globalt mønster for byudvikling, som er set i bl. a. New York, London og Barcelona: gentrificeringen. Bymidterne bliver gradvist uopnåelige for folk med almindelig indkomst, og den stigende ejendomsværdi med deraf følgende krav til de dyre boligers nærområder truer byen som fælles rum.Havnen og senest Papirøen, som de sidste to år har blomstret af madmarkeder og sprudlende initiativer, er netop nu ved at blive til velhaverområder med forbudtskilte og krav om stillezoner.Byen er blevet et investeringsobjekt, og ejendomsspekulation giver enorme afkast.Men viljen til at være del af og bidrage til en mangfoldig by aftager ofte proportionalt med ønsket om sikre den massive investering, det er for en gennemsnitsfamilie at købe en bolig i København.FOR EN GOD by er mangfoldighed. Og mangfoldighed er resultatet af konstante forhandlinger mellem modsatrettede interesser.Byer er summen af tilfældige møder.Det er den fælles erkendelse af, at vi vinder kollektivt ved at give køb på det personlige frirum. Ellers flyt på landet, bliver der ofte sagt. Men tendensen er den modsatte, det er landet, der flytter til byen.Med den øgede tilflytning og de stigende boligpriser kommer desværre ofte en meget provinsiel drøm om den moderne by. Parcelhusjustitsen og forstadslogikken truer, og dermed trues grundtanken om en metropol som et kulturbærende og demokratisk fællesrum.Der kæmpes bravt for også at reservere plads til almindelige mennesker gennem minimumskrav om almene boliger i nyudviklede områder.Ritt Bjerregaards velmente drøm om 5.000 boliger til 5.000 kr. blev til 12 boliger til 5.400 kr. (som nu i øvrigt koster omkring det dobbelte), men der er mange, der kæmper videre, for at København også i fremtiden kan rumme almindelige mennesker, men det er op ad bakke.Der ses for tiden mange cool løsninger, som udnytter den endnu overskydende plads til at løse boligmanglen blandt f. eks. studerende ved at bygge containere sammen og oven på hinanden på forskellige måder. Alle har de det til fælles, at de kan flyttes eller sejles væk, når grundværdien overstiger de gode intentioner.Det kommunale krav om 25 procent almene boliger i nye boligområder er et velment forsøg på fortsat at skabe en blandet by.Det opfattes blandt developere og investorer tit som en urimelig binding og er løbende under pres. For få år siden var loven endog meget tæt på at blive ophævet med støtte fra det blå ringhjørne.DET KAN VIRKE ude af proportioner at blæse til alarm, når et lille, krøllet hjørne af Vesterbro i København står til nedrivning og udglatning.Men min pointe er, at det måske netop er her, at vores intention om at lave en metropol skal stå sin prøve. For en metropol er andet og mere end stor, den skal også rumme andre oplevelser, lag og fortællinger end massebegivenhederne.Den skal rumme sin egen historie og de krøllede rum, den nogle gange giver videre.Slagtergårdene på Vesterbro står til nedrivning i et lokalplansforslag, der er på bordet nu. Efter en ophedet høring i kølvandet på et forslag om at nedrive dem til fordel for et traditionelt boligprojekt blev godkendelsen af lokalplanen imidlertid udskudt.Sagen har fået politisk bevågenhed og er endt i Kulturministeriet, der nu her i starten af oktober officielt har stadfæstet Slots-og Ejendomsstyrelsens afvisning af en fredning fra april 2017. I afslaget pointeres det dog, »... at gårdmiljøer, som dette, i dag er en sjældenhed og bør søges bevaret igennem den kommunale planlægning«. Man kan ikke frede en storby. Den skal leve, men også elske og fortsat nære den forskellighed og mangfoldighed, den er bygget af. Slagtergårdene på Enghavevej rummer ikke som enkeltstående bygningsværker en umistelig kvalitet, som svaret fra Kulturministeriet også slår fast.Det umistelige ved området ligger, udover kulturhistorien, i den varierede struktur, i de oplevelsesrige mellemrum og i den offentlige adgang. Det rummer de sprækker, som er livsnødvendige for, at fremtidens byudvikling kan slå rødder i nutiden.Sagen har på den måde generel eksempelværdi for, hvordan vi håndterer kultursporene og sikrer mangfoldigheden i en by i vækst. Befolkningstilvæksten giver som nævnt en naturlig og god investeringsappetit på at udbygge de ledige kvadratmeter. Det medfører som altid en risiko for politisk eftergivenhed. Og realiseringen af de kortsigtede gevinster risikerer at fratage os de vigtige og skæve steder, der rummer den poesi og de fortællinger, som en levende storby er lavet af.GENTRIFICERINGENS iboende dilemma er, at udviklingen knuselsker det oprindelige ihjel.Og efter relativt få år er der allerede behov for en retrobølge eller to, fordi det er gået for stærkt. Kan nye boformer være nøglen til at bryde gentrificeringen? Kan arkitekturen hjælpe til at sikre vores fælles fortid ved at skabe plads til en fælles fremtid? Kan vi udfordre barnevognsreservaterne med stedtilpassede boligformer, der tillader offentlig adgang og en fælles by? Ja, vi kan. Byudvikling er ikke et valg mellem fredning og nedrivning.Mit arkitekfirma præsenterede i september et alternativ til det foreliggende projekt. Et nyt projekt, der i eksemplet Slagtergårdene fastholder udviklings-og investeringsmulighederne og det samme antal m2, som der er søgt om i det nuværende lokalplansforslag, men som samtidig bevarer og videreudvikler karakteren af det særlige område, som Slagtergårdene er i dag.Slagtergårdenes porøse bystruktur udgør et særligt sted i en by af lukkede karreer med private gårdrum.Det er dét, vi synes er værd at bevare og underbygge. Vi foreslår at bygge videre på stedets eksisterende struktur, hvor baggårdene er tilgængelige for offentligheden, men med nye funktioner i et forløb af overraskende rumlige oplevelser.Den offentlige adgang til et område som dette skal bevares, og det skal fortsat være en del af byens kollektive bevidsthed.Derfor skal der i planlægningen åbnes for andre end kernefamilien og dens behov for aflukkede gårdrum og nattero.Nybyggeriet er derfor et oplagt modtræk til gentrificeringen og opføres til studerende, singler eller som alternative boformer, der trives med den tætte kontakt til det offentlige byrum. Stueplanet opretholder naturligt udadvendte funktioner mod byrummene med værksteder, iværksætter-hubs, makerspaces, mindre virksomheder, restauranter og cafeer.Adgangen og kantzonen til de nye boliger kan hæves til 1.-sals-niveau. Fra det hævede niveau forbindes de nye boliger med 1.-salen i de eksisterende bygninger, der hermed kan udnyttes som fællesarealer til fællesspisning, kontorfællesskaber etc. Friarealer til boligerne etableres som grønne taghaver og væksthuse. De nye bygninger placerer sig i, fastholder og understreger den nuværende lagdelte baggårdsstruktur.De mange passager og de små og karakterfulde byrum bibeholdes og videreudvikles.Den centrale placering af Rytmisk Center gør det oplagt at benytte portpassagerne og de omkringliggende byrum til at holde mindre koncerter og arrangementer.Der er som nævnt blevet udformet mange fantastiske byrum i de seneste år.Byrummene er blevet vores fælles dagligstue og figurerer på den måde ufrivilligt som salgsboost i ejendomsmæglernes annoncer.I Københavns Kommunes byrumsanalyse, ' Bylivsregnskab', fra 2012 var et af de lidt overraskende resultater, at mange mennesker efterspørger stille rum og rum til fordybelse og refleksion.Med inspiration fra New Yorks lommeparker kan byrummene i Slagtergårdene indrettes som et oplevelsesrigt og intimt forløb af varierede byrum. Vandhaver og grønne åndehuller, læsekroge og musikscener.Slagtergårdenes potentiale ligger i strukturen og de rumligheder, den skaber.Der er en unik mulighed for både at opnå den fortætning og den byggeret, man ønsker - men samtidig at lave et område i byen, der vil kunne rumme anderledes og intime byrum og bygninger med forbindelse til byens historie.En byrumsmosaik, der kan danne præcedens for, hvordan vi bevarer og videreudvikler byens hukommelse og kulturspor på nutidens og fremtidens præmisser.Og det vil med garanti ikke komme til at stå i vejen for den næste pris som ' most livable city'. Tværtimod.Så når Kulturministeriet nu anbefaler, at området »søges bevaret gennem kommunal planlægning« vil jeg skrue op med et opråb til politikere og planlæggere: Lyt til Kulturministeriet og lyt til befolkningen, og brems den lokalplan, der sletter området til fordel for et par dyre ejerlejligheder. Og så lad os på den baggrund udvikle en ny planlægning, så vores by kan blive en ægte kulturbærende og mangfoldig metropol med sprækker, hvor fremtiden kan slå rødder.DAVID BÜLOW.Kan vi udfordre barnevognsreservaterne Byen er blevet et investeringsobjektMan kan ikke frede en storby.Den skal leve.
KRONIKEN Alt for ofte fører byudvikling til, at de kulturhistoriske lag bliver kvast til fordel for dyre boliger. Slagtergårdene på Vesterbro rummer både problemet og løsningen.
Det var outsiderens sejr over alle favoritterne, da Leeuwarden i 2013 blev udpeget som det hollandske bud på titlen som europæisk kulturhovedstad i 2018.Som en hoverende gestus blev det frisiske flag - en gul, rød og blå trikolore - da også hængt op i klokketårnet på den smukke kirke Westerkerk i Amsterdams historiske centrum.Indtil da var den lille frisiske hovedstad med knap 100.000 indbyggere ikke blevet spået mange chancer i konkurrencen om værtsbytitlen mod de større og mere kendte byer Haag, Utrecht, Maastricht og Eindhoven.Men Leeuwarden havde - fortæller LF 2018' s strategiske chef og ansvarlig for budmaterialet Oeds Westerhof - en god historie at fortælle Europa.»Vi var den mindst kendte by med det mindste budget.Det vendte vi til vores fordel,« forklarer Oeds Westerhof og uddyber: »Konkurrencen fandt sted i 2011-2013, og på det tidspunkt var eftervirkningerne af finanskrisen i Europa på sit højeste. Vi argumenterede for, at krisen var institutionel, og at nationalbanker og regeringerne ikke havde nogen løsninger, men at befolkningerne måtte løse problemerne selv,« fortæller han.»Vores bud var, at Europas udfordringer skulle løses nedefra.Det har vi et frisisk ord for: mienskip, som betyder noget i retning af samfundssind, og det ville vi som kulturhovedstad gerne dele med hele Europa,« fortæller strategichefen.Borgerne blev aktiveretI stedet for at alliere sig med dyre reklamebureauer og kunstprojektudviklere opfordrede LF 2018-sekretariatet befolkningen til at bakke op og komme med deres egne idéer. Det resulterede i 60 store og endnu flere mindre kulturprojekter rundt om i regionen.»Det, som adskiller vores kulturhovedstadsprogram fra de øvriges, er, at det ikke er blevet udtænkt af to kunstneriske chefer, men er resultatet af borgerinddragelse.Der kom mange idéer og kreative initiativer, som vi blandede til en stor buket i budmaterialet.20 bottom up-projekter er nu en del af hovedprogrammet,« fortæller han.Et budget på 74 mio. euro til et helt år som kulturelt centrum i Europa er heller ikke imponerende, og derfor er der holdt igen med offentlige investeringer i infrastruktur.Der er ganske vist bygget enkelte nye hoteller, mens gamle er blevet renoveret og udvidet. Men slet ikke i et omfang, så de kan huse de mange ekstra gæster, som værtsskabet ventes at give.Tomme landbrugsbygninger, skoler og kirker er således blevet moderniseret, så turister og kulturfolk kan indkvarteres her. Det bliver anderledes, men godt, lover Oeds Westerhof.»Du kan også overnatte i et lille byhus eller bo i et øde hus ude på landet, og fordi vi har så meget vand, har vi gode muligheder for indkvartering i husbåde. Hvis man sejler hertil, kan vi sågar tilbyde en havneplads lige midt i centrum af Leeuwarden,« fortæller Oeds Westerhof.Byer forbundet af kanaler11 byer i regionen er involveret i kulturhovedstadssamarbejdet, og de er allerede tæt forbundne gennem en flere hundrede år gammel vintertradition - en 220 km skøjte-maraton på kanalerne mellem byerne.På grund af de senere års milde vintre går der dog længere og længere tid imellem, at arrangementet kan gennemføres. Men ifølge den strategiske chef er der planer om aktivt at udnytte traditionen under LF 2018, fordi den på fornem vis knytter værtsbyerne sammen.»Hvordan det bliver, er endnu usikkert. Skøjteløbet afhænger af, om isen bliver tyk nok, så måske bliver det en anden aktivitet. Indtil videre har vi fået opført en unik fontæne i hver af de 11 byer for at markere forbindelsen mellem byerne,« fortæller Oeds Westerhof.Fontænen i Leeuwarden hedder Love og er skabt af den spanske kunstner Jaume Plensa. Den forestiller to store hoveder af en dreng og en pige i tåge - inspireret af den dis, der ofte hænger over de frisiske marker ved daggry.Opvækst i fattigdomPå trods af sine smukke middelaldergader og kanaler - centrum er reelt en ø - har Leeuwarden i årtier været præget af tilbagegang - både turistmæssigt og erhvervsmæssigt.50 pct. af befolkningen har tidligere levet af landbrug og relaterede industrier. I dag er det 5 pct., og Leeuwarden har ikke som andre hollandske byer haft en alternativ industri, hvor folk kunne finde arbejde.Antallet af børn, der vokser op under den hollandske fattigdomsgrænse, er således højere end i landets andre større byer.Resultatet har været mange tomme butiksvinduer, stor ledighed og fraflytning - specielt af unge, som søger mod uddannelsesbyerne.Kultur bryder ond cirkelFor omkring et årti siden besluttede Leeuwarden sig for at ændre sin skæbne og udvikle byen. Planen blev at skabe mere liv i gaderne med kultur og gennem talentudvikling, kulturuddannelser og investeringer i flere kulturelle institutioner, forklarer turisme-og kulturrådmand Sjoerd Feitsma fra partiet PVDA - den hollandske pendant til Socialdemokratiet.»I visse områder har der været relativ fattigdom i flere generationer, og ved at investere i de unge håber vi at kunne bryde den onde cirkel.Vi ønsker at præsentere vores børn for en ny verden med flere muligheder, end deres forældre havde,« fortæller Sjoerd Feitsma.Leeuwarden har nu et topmoderne arkitekttegnet teater, De Harmonie, det to år gamle Fries Musesum og de nye pop-mødesteder Neushoorn (Næsehorn, red.) og det nedlagte fængsel De Blokhuispoort.Cellerne fungerer i dag som kontorer for kreative iværksættere, og det tidligere fængselskompleks er desuden blevet et samlingssted for unge.En ny højere læreanstalt - European Institute for Water Technology - tiltrækker også unge fra andre dele af landet.»Det er nye institutioner, som skaber liv og gør den indre by mere attraktiv. Butiksdøden er vendt, og flere nye forretninger er åbnet. LF 2018 vil give byen yderligere et skub i den rigtige retning,« forudser kulturrådmanden.Nu kommer turisterneHåbet er til næste år at kunne tiltrække ekstra 3 mio. gæster til Hollands nordligste provins.»Omtalen af LF 2018 har allerede båret frugt. Tidligere var Leeuwarden ikke en destination for dagsturisme og kortere byferier, men i fjor nåede vi op på top 5 og top 10 over de meste besøgte hollandske byer hos Zoover og National Geografic,« fortæller han.Den vækst skal fastholdes, og Friesland betragter ifølge Sjoerd Feitsma ikke LF 2018 som en etårig kulturbegivenhed, men som en katalysator for yderligere vækst.En regional 2025-plan opererer således med at udnytte momentum og fastholde turismetilgangen i de kommende år og dermed høste en langvarig økonomisk gevinst.»På kort sigt handler det om at gøre Leeuwarden mere kendt - særligt i Holland, Tyskland og Belgien, fordi vi fokuserer på markedet, der ligger i en radius af 500 km.Det er i øvrigt en ting, vi har lært af Aarhus,« fortæller kulturrådmanden og henviser til, at delegationer fra Leeuwarden i flere omgange har været i Midt-og Østjylland for at hente inspiration til næste års værtsskab.Kopi af Aarhus-modellen»Det har virkelig været lærerigt.Aarhus havde en storslået åbningsceremoni og modellen til, hvordan man organiserer hele regionen i projektet.Den har vi også brugt her,« tilføjer han.Nordfranske Lille og Liverpool, som har været kulturhovedstæder i henholdsvis 2004 og 2008, har imidlertid været gode eksempler på, hvordan man med held kan fastholde turisternes opmærksomhed efter kulturåret.»Lille var også en lidt glemt by. Alle kendte Lille, men havde bare ikke været der før 2004. Både Lille og Liverpool har været dygtige til som kulturhovedstæder at få gjort opmærksom på, hvad de kan tilbyde, og de har stadig flere millioner ekstra dagsturister og kortere ophold i forhold til før kulturhovedstadsprojektet.Den langtidseffekt håber vi også at opnå,« siger Sjoerd Feitsma.Kunsten er, understreger kulturrådmanden, at få potentielle gæster overbevist om, at der er meget at hente, hvis man tager til Friesland.Kun kendt for vand»I øjeblikket er regionen kun kendt for at være Hollands centrum for vandsport og turisme på søer og kanaler, fordi Friesland har de fleste søer i Holland.Mange kommer her da også om sommeren for at sejle og lejer en båd. Men det er mest pensionister, som har råd til den slags ferier, og antallet af bådudlejninger har været faldende. Derfor vil vi gerne tiltrække de yngre generationer også,« fortæller Sjoerd Feitsma.LF 2018-programmet fokuserer således på et bredt udvalg af kulturoplevelser, anderledes ungdomsmiljøer, kanaler og de 11 middelalderbyer, som skal danne rammen om LF 2018.»Vi sætter i bund og grund byen ud i udstillingsvinduet igen, og viser verden, hvilket spændende miljø Leeuwarden og dens omgivelser kan tilbyde. Og ved at gøre det håber vi, at mange flere i det lange løb også finder området egnet for turisme, erhvervsinitiativer og uddannelse,« siger kulturrådmanden.henrik.groenvald@jp.dk Fakta: 2017 TEMAPå jp.dk/ aarhus2017 kan du med kalender, reportager, anmeldelser og kommentarer holde dig opdateret og få overblik over Aarhus 2017.KULTURHOVEDSTAD 2018 LeeuwardenLeeuwardens historie går længere tilbage, men byen blev grundlagt i 1432.Byen har 96.000 indbyggere.Det samlede antal indbygger i Friesland-regionen er 647.000.Budgettet for LF 2018 er 74 mio. euro.Det officielle program for Leeuwarden-Friesland 2018 indeholder 60 store kulturprojekter - heraf hviler 20 på lokalbefolkningens egne idéer og initiativer.50 pct. af programmet finder sted i Leeuwarden, resten vil blive afholdt i landområdet eller i de andre 10 byer, som er del af projektet.
Udkantområdet Friesland har i mange år været mindre velstående end resten af Holland. Nu håber regionen, at kulturhovedstads-projektet Leeuwarden-Friesland 2018 vil resultere i et varigt kulturelt og økonomisk løft.
Hvis et kommunalt salgssted for hash skal kunne udkonkurrere Pusher Street på Christiania, skal det først og fremmest være et hyggeligt sted at komme  Sådan lød ét af flere gode råd fra en gruppe unge tidligere hashmisbrugere, da de i denne uge mødtes en times tid med Københavns socialborgmester Jesper Christensen (S) for at diskutere det forsøgsprojekt om legaliseret salg af hash, som Københavns Kommune ønsker at få Justitsministeriets tilladelse til.De unge, der er mellem 22 og 27 år, er efter flere års kontakt til det kommunale narkotikarådgivningsprojekt U-turn kommet ud af deres hashmisbrug, og flere af dem fungerer som ambassadører for projektet ved besøg i skoler.De unge har også dannet en tænketank, som Jesper Christensen havde bedt om et møde med. Ved siden af borgmesteren sad også en håndfuld af de ansatte på projektet rundt om bordet i U-turns lokaler i indre by, men borgmesteren var kommet for at høre de unges synspunkter.Overskriften for mødet kunne derfor være: Systemet møder eksperterne.Ambitionen bag kommunens forslag til forsøgsprojekt er todelt: Dels at reducere de kriminelle banders indtjening, dels at række ud efter unge med for stort (mis) brug af hash.Generelt var de fleste positive over for tanken om et kommunalt forsøgsprojekt, men de pegede også på mangler og uklarheder i kommunens projekt. Eksempelvis er salgsstederne i kommunens oplæg beskrevet som neutralt indrettet, nærmest som et apotek.»Det bliver I nødt til at ændre. I kan jo starte med også at sælge kaffe,« foreslog Maja på 25, der i dag er i gang med en journalistuddannelse. Det tog lang tid, før hun selv erkendte, at hun havde et misbrugsproblem, for hun klarede sig jo godt, både i gymnasiet og i forhold til vennerne.Bildte forældrene noget indJakob på 22 år, som i dag arbejder som pædagogmedhjælper, mente, at hvis de kommunale salgssteder havde været en realitet, da han som teenager debuterede som hashryger, ville det kun have gjort tingene værre.»På den ene side er jeg tilhænger af en legalisering. På den anden side ved jeg, at det har været svært at være afhængig af hash. Så hvis man ikke gør noget ved det, bliver det bare endnu værre,« mente han.Rasmus fortalte, at han i sin misbrugstid havde opfundet ikkeeksisterende venner, som han forklarede sine forældre, at han besøgte, mens han i virkeligheden tog ud og frøs på Christiania. Han var derfor ikke enig med Jakob.»Den snuskede fornemmelse af at bruge sin sidste 50' er på Christiania ville være en anden, hvis man kunne købe hashen på et apotek,« som han udtrykte det.Heller ikke Maja var enig: »For mig havde en masse relationer til andre mennesker været meget mindre stressede, hvis hash havde været legalt og dermed ikke så stigmatiseret.For det andet sikkerheden. Jeg har været i mange desperate situationer i Nørrebroparken eller i mærkelige lejligheder på Christiania. Det ville være en meget tydelig fordel ved kommunens projekt,« sagde hun.»I er også nødt til at lægge et af de planlagte fem udsalg tæt på Christiania, for der kommer rigtig mange unge for at hygge sig i fællesskab og høre musik,« fortsatte Maja.For 25-årige Leo var »prisen for slutbrugeren« en vigtig faktor.»Prisen skal kunne konkurrere med det illegale marked. Men hvis man får planlagt projektet ordentligt, så tror jeg godt, at det kan lykkes.Og så vil der være mange unge, som pludselig får brug for deres uddannelse, for så kan de ikke længere leve af at stå på et gadehjørne og holde udkig,« som han sagde.Jakob foreslog, at de penge, som kommunen og samfundet forhåbentlig sparer ved at udkonkurrere Pusher Street, kommer byens unge til gode.»Brug nogle af pengene på at opbygge fællesskaber, hvor hashrygning ikke er det centrale som på Christiania. Byg f. eks. en skaterpark, hvor unge kan mødes, uden at det forbindes med rygning,« lød Jakobs forslag.Ambitionen om - ud over at ville udkonkurrere det illegale marked - også at indfange unge med for stort (mis) brug af hash, vakte mest diskussion rundt om bordet. Her var de unge virkelig eksperter. Hver især havde de tidligere selv skullet tage det vanskelige skridt at indse, at de nu var kommet så langt ud i et misbrug, at de havde brug for hjælp.Og, som de var enige om, det er slet ikke uproblematisk på den ene side at sælge hash og på den anden side at skulle advare unge mod at ryge for meget af det.Misbrug er stigmatiserende»Der er en voldsom stigmatisering af hashrygning i visse dele af samfundet, samtidig med at der f. eks. på Christiania er en kultur, der priser hashrygning. Selv kunne jeg i lang tid ikke tage skridtet over dørtrinnet til U-turn, fordi jeg var sikker på, at de bare ville se mig som en, der hang ud i Pusher Street,« sagde Rasmus på 23, som i dag arbejder på en cafe.»Det er svært for mig at forestille mig, at du samtidig med at du køber hash får vejledning. Skal der være en folder med gode råd om at rulle en joint ved siden af en pjece med advarsler og tilbud om behandling? Betyder det, at kunder forlader hashapoteket skæve, men oplyste,« spurgte Jakob til almindelig munterhed rundt om bordet.Jon på 26, tidligere salgsassistent og i dag i gang med et pædagogstudie, kunne derimod godt forestille sig, at de ansatte på et salgssted kunne fungere som en slags vejleder for unge, der købte hash.»Så kunne man få lavet en slags kostplan for ens hashforbrug og måske på den måde få forbruget reguleret lidt,« foreslog han.Igen vendte diskussionen tilbage til stigmatiseringen af misbrugere.Maja understregede, at for misbrugere er det absolut ikke et incitament til at stoppe, at de ved, at de risikerer at blive ugleset af deres omgivelser.Hun tvivlede også på, at det ville lykkes for de ansatte på et udsalgssted at motivere unge med massivt hashforbrug til at søge hjælp. For som hun forklarede: »Jeg manglede ikke opfordringer til at stoppe med at ryge. Men først da det blev en realitet for mig selv, at jeg havde et misbrug, var jeg motiveret nok til at opsøge U-turn.« Hun mente derfor, at ideen om at få kontakt med flere unge med for voldsomt hashforbrug var en forkert præmis for projektet: »Betyder det, at hvis man ikke får kontakt til flere unge og får dem i behandling, så skal projektet afvikles?« spurgte hun.27-årige Tove, der er ved at færdiggøre en master på CBS, understregede, at der var forskel på de unge, der ryger hash, fordi de har lyst til at være rebelske, og så de unge, der ryger for at slippe væk fra deres problemer.Og den forskel skulle de ansatte på et salgssted være klar over.Leo var enig i, at der er en »kæmpe tabuproblematik« i forbindelse med at have været tidligere hashmisbruger, og at det derfor var svært at tale med andre om det. »Havde det så bare været fodbold,« tilføjede han.Flere af de unge fortalte, at deres nuværende omgangskreds slet ikke ved, at de har en fortid som heftige hashrygere. Og selv tør de ikke fortælle det og være åbne om deres fortid.»Jeg er da bange for, at mine studiekammerater skal skifte opfattelse af mig,« sagde Mia på 23, der læser jura. Selv havde hun som ganske ung teenager følt sig tiltrukket af det rebelske, som hun følte, at der var ved hash, primært fordi det var forbudt.»Men jeg kunne også godt lide virkningen,« tilføjede hun.Én af de unge, 26-årige Stine, der er udlært konditor, havde for ganske nylig personligt oplevet stigmatiseringen: Hun var blevet fyret fra sit job, fordi hun havde været åben og ærlig om sin misbrugsfortid.»Jeg må ærligt sige, at jeg er målløs over en sådan behandling,« tilføjede hun.Flere ungdomsboligerTove sagde, at selv om det var »fantastisk«, at der var mulighed for at få hjælp, hvis de unge henvendte sig til U-turn eller til personalet på et af de kommende salgssteder, så var det langt fra nok.»Der er mange steder rundt om i København, der trænger til et løft. Vi skal have flere ungdomsboliger, så unge ikke tvinges til at bo sammen med deres forældre, der selv har et misbrug,« sagde hun, mens Jesper Christensen flittigt skrev noter på sin blok.Tove spurgte, om en forsøgsvis legalisering risikerede at gøre hash endnu mere tilgængeligt for helt unge.»Jeg synes i hvert fald kun, at man skal sælge pot. Ikke hash eller skunk,« sagde hun.Efter en times tid afsluttede Jesper Christensen mødet med at takke de unge for deres input. Selv om det kan tage noget tid, før politikerne på Christiansborg godkender Københavnermodellen, så havde det været »superspændende« for ham at deltage i mødet.uda@information.dk Jeg manglede ikke opfordringer til at stoppe med at ryge. Men først da det blev en realitet for mig selv, at jeg havde et misbrug, var jeg motiveret nok til at opsøge U-turn Maja Tidligere hashmisbruger.
Københavns socialborgmester Jesper Christensen fik noget at tænke over, da han mødtes med otte tidligere hashmisbrugere for at diskutere den såkaldte Københavnermodel, der forsøgsvis skal gøre salg af hash lovligt.
Det levende lys på bordet spejler sig som en dansende engel i det sorte vindue bag litteraturforskeren Pil Dahlerup.Udenfor er solen for længst gået ned over hovedstaden, men fra hendes vindue i det centrale hjørne af Krystalgade og Fiolstræde er der aldrig helt mørkt udenfor. København er en lille galakse af vinduer, der aldrig slukkes på samme tid, og den indre by kan samtidig føles som én stor lysstafet mellem fortiden og nutiden, fordi sporene efter dem, der er borte, stadig kan ses i bybilledet.Det har blandt andre Tal R tematiseret i et af sine malerier fra Fiolstræde, mens området ligeledes har inspireret masser af forfattere gennem tiden.Holberg boede for eksempel i Fiolstræde, mens Georg Brandes har boet i Krystalgade, hvor politiet nu holder vagt for at passe på synagogen over for Hovedbiblioteket. Og kigger man skråt op i den anden retning, lyser korset smukt fra Vor Frue Kirke, hvor H. C. Andersen og Kierkegaard også engang gik til alters.Sådan lever Pil Dahlerup midt i et litterært landskab. Og selvom hun stadig savner sine roser fra den frasolgte villa i Skovlunde, som hun for halvandet år siden vekslede til lejligheden her, har hun trods alt stadig en betydeligt bedre udsigt her, end Luther havde, da han oversatte Det Nye Testamente.For Luther havde blyvinduer i Wartburg, så han ikke kunne lade sig inspirere af udsigten, som hun siger." Luther havde i forvejen en stor skepsis over for æstetik og sanselighed, men jeg synes, at det er interessant at tænke på, at han har siddet i Wartburg midt i den dejligste tyske natur uden at kunne se den, mens han oversatte Det Nye Testamente," siger Pil Dahlerup, der sidste år udsendte bindet " Litterær reformation" som en del af sin egenhændige litteraturhistorie, som hun netop har modtaget Selskabets Pris fra Det Danske Akademi for." Man kan finde mange udtalelser fra Luther, hvor han nedgør billedsprog, men vil have klar tale. Han er skeptisk over for alt, hvad der har med sanselighed at gøre, og han sætter indhold over form, men Luthers sproglige paradoks er, at han er skeptisk over for æstetik, men selv skriver fabelagtigt godt, og hans reformatoriske tekster er gennemsyret af litterære træk og litterære virkemidler.Både fra hans smukke side og når han er grov, har han et utroligt kreativt forhold til sprog. Hans bibeloversættelse er et litterært hovedværk. Han har virkelig fingerspidsfornemmelse for litteratur. Det, synes jeg, er en interessant modsætning." Hun påpeger, at Luther også kom til at spænde ben for den religiøse (ikke den verdslige) fortælling." Fortællingen kom i krise med Reformationen, for fortællinger er handlinger, og handlinger er noget problematisk noget. Luther sagde selv, at han ikke brød sig så meget om Matthæusevangeliet, Markusevangeliet og Lukasevangeliet, fordi de handler om, hvad Jesus gjorde. Men han kunne godt lide Paulus og Johannesevangeliet, fordi de lagde vægt på Jesu ord." Teologisk set gjorde Luther også op med gerningsretfærdigheden og underkendte gerningernes betydning for frelsen. Herhjemme forsøgte blandt andre Hans Tausen at rehabilitere gerningerne. Og med tiden kom sanseligheden også ind i de danske salmer, men de første danske protestantiske salmer var præget af Luthers blyvinduer i mere end én forstand." Det var Luthers lære på rim og vers, men uden nogen æstetiske ambitioner. Og det er for eksempel slående, at solen er skrevet helt ud af de første danske protestantiske salmer. Der er ingen solopgange eller solnedgange, og det hænger måske sammen med, at Luthers teologi er en åbenbaringsteologi, hvor det vigtige for ham er, at Gud blev menneske. Han går ikke ud og oplever Gud gennem naturen. Der er ikke bjerge, skove eller hav. Naturen er der ikke." I dag er de danske salmer ellers berømte for deres sanselighed og samspil med naturen, men i begyndelsen var der altså kun ordet i vores danske salmer, fortæller Pil Dahlerup, der har stavet sig gennem alle de første ret dårlige danske salmer." Den protestantiske salmesang er noget af det vigtigste, der er skrevet herhjemme med de store salmedigtere, vi har. Derfor er det sjovt at se, hvor det hele startede. Og i begyndelsen var salmerne altså kun et massemedie til at forklare, hvad de nye protestantiske tanker gik ud på, men de brugte slet ikke tid og kræfter på at forme det litterært.Det har ikke betydet noget for dem. Det var kampsange og fællessange," siger hun og viser et genoptryk af den første samlede protestantiske salmebog fra 1569." Alle de salmer her giver et godt indtryk af, hvad lutherdommen går ud på, men de er elendigt skrevet. Det er ikke noget, jeg kun mener, men det mener alle litteraturhistorikere, men allerede i anden generation begyndte danske salmedigtere at skrive mere æstetisk. Og i dag kan vi jo næsten ikke forestille os en dansk salme uden en sol," siger Pil Dahlerup og peger på elskede salmer som " I østen stiger solen op", " Morgenstund har guld i mund", " I al sin glans nu stråler solen" og " Se, nu stiger solen af havets skød".Selv voksede Pil Dahlerup også op med både morgensang og salmesang på Testrup Højskole, hvor begge hendes forældre i hendes barndom var lærere.Senere blev moderen folketingsmedlem og en landskendt kvindesagsdebattør, der blandt andet deltog i debatten om kvindelige præster, som hun gik ind for. Men på hjemmefronten husker Pil Dahlerup lige så stærkt, hvordan en tåre trillede ned ad kinderne på moderen, mens hun læste påskeevangeliet højt for datteren." Jeg har senere læst et interview med min mor, hvor hun fortalte, at hun havde læst Joakim Skovgaards billedbibel for mig seks gange fra ende til anden, da jeg var ni år, så noget er også gået ind," siger Pil Dahlerup og smiler, inden hun tilføjer, at hun dog nok - i modsætning til sine to yngre søstre - ligner faderen mere. For mens Drude og Ulla Dahlerup som moderen begge har været mere politisk udfarende som henholdsvis medstifter af Junibevægelsen og som EU-kandidat for Dansk Folkeparti, gik Pil Dahlerup tidligt en anden vej i livet." Min far brændte også meget for litteratur, som han også underviste i, ligesom mit navn Pil stammer fra Johannes V. Jensens ' Den lange rejse'. Jeg kan også huske, at min far læste Ingemanns ' Valdemar Sejr' for mig som aftenhistorie, og så skulle vi tegne det kapitel, han læste, bagefter. Det husker jeg meget tydeligt," siger hun og tilføjer: " Jeg tror måske, at jeg er den, der er mest præget af opvæksten på Testrup Højskole.Jeg er den ældste, og jeg sugede højskolelivet til mig og gik tidligt med til foredrag og dansktimer. Og jeg læste også meget tidligt selv," siger hun og daterer sin tid som litteraturforsker tilbage til 11-årsalderen." Dengang fik jeg fat i Johannes Jørgensens ' Mit livs legende' i en sommerferie. Det var et syvbindsværk, der vrimlede med forfatternavne, og hver gang der kom et navn eller en forfatter, jeg ikke kendte, gik jeg ned i leksikonet og skrev det op og skrev det i en lille lommebog. Det tog vældig lang tid, for jeg kendte ikke nogen af de forfattere. Det var lige fra Homer til Sigrid Undset." Litteraturforskeren lyser op i et smil." Jeg kom ikke ret langt i selve bogen, men min lille notesbog blev fyldt. Jeg kan se mit værelse for mig endnu med den notesbog.Jeg tror, at det var der, at det startede." Alligevel var Pil Dahlerup længe i tvivl om, hvad hun skulle være, når hun blev stor." I mellemskolen var der en erhvervsvejleder, og jeg husker meget tydeligt, at jeg mente, at jeg burde blive sygeplejerske eller læge. For jeg havde social samvittighed, men ingen evner i den retning. Men jeg mente, at jeg skulle vælge et fag, hvor jeg kunne gøre mere nytte. Der findes jo med god grund ikke noget, der hedder ' litterater uden grænser'. Men det var og blev der, hvor min lyst og mit talent lå." Sådan kom Pil Dahlerup med splittet hjerte til at læse litteratur på universitetet, og mens hendes søstre højlydt kæmpede for kvindernes sag i medierne, nøjedes Pil Dahlerup med at forarge sine mandlige professorer ved at opgive hele ni kvindelige forfatter ud af 30 forfattere til sin afsluttende eksamen.Og senere kom hun også til at skrive doktordisputats om det moderne gennembruds kvinder." Det startede, fordi jeg ville skrive en artikel om George Brandes' kvindesyn, og i et af hans breve fandt jeg en kvindelig forfatter, og det optog mig så meget, at den artikel, jeg skulle skrive på et par måneder, tog syv år og blev til en doktorgrad," siger Pil Dahlerup, som også blev bestyrket i sit karrierevalg, da hun læste om den danske forfatter Charlotta Dorothea Biehl (1731-1788), der var den første kvinde i Danmark, som var i stand til at leve af sit forfatterskab." Hendes far, der var inspektør ved Det Kongelige Danske Kunstakademi, mente ikke, at piger burde læse og skrive, men hun læste i smug og blev blandt andet så god til spansk, at hun var den første dansker, der oversatte ' Don Quixote' til dansk. Og hun udtalte, at hun godt kunne holde ud at komme op til Sankt Peter, hvis hun havde været ulydig mod sin far, men hvad hun ikke ville kunne holde ud var, hvis hun havde misbrugt sine ' anbetroede' evner. Og det tog jeg også til mig, for jeg havde ikke talent for at læse medicin, men jeg havde blik for at læse litteratur." Tror du, det talent er medfødt? " Jeg tror i hvert fald, at vi alle har nogle medfødte talenter, som miljøet så kan hæmme eller udvikle. Og jeg er da glad for det liv, jeg har fået med litteratur. For selvom litteraturen måske ikke kan redde liv, så mener jeg - i modsætning til Luther - at æstetikken er beslægtet med etikken. Og jeg tror, at man kan blive et bedre menneske af at læse og se smukke ting. For det skønne og det gode hænger sammen," siger hun, mens lyset blafrer i vinduet som en smuk lille balletengel.ohrstrom@k.dk Den protestantiske salmesang er noget af det vigtigste, der er skrevet herhjemme med de store salmedigtere, vi har. Derfor er det sjovt at se, hvor det hele startede. Og i begyndelsen var salmerne kun et massemedie til at forklare, hvad de nye protestantiske tanker gik ud på, men de brugte slet ikke tid og kræfter på at forme det litterært.PIL DAHLERUP, LITTERATURFORSKERSelvom litteraturen måske ikke kan redde liv, så mener jeg - i modsætning til Luther - at æstetikken er beslægtet med etikken. Og jeg tror, at man kan blive et bedre menneske af at læse og se smukke ting. For det skønne og det gode hænger sammen.PIL DAHLERUP, LITTERATURFORSKER.Fakta: Pil DahlerupFødt i 1939. Dr.phil., litteraturhistoriker, ansat ved Nordisk Filologi, Københavns Universitet 1966-2009. Har blandt andet skrevet " Det moderne gennembruds kvinder" bind 2 (1983, disputats), " Dekonstruktion - 90' ernes litteraturteori" (1991), " Dansk Litteratur.Middelalder" (1998), " Sanselig senmiddelalder" (2010) og " Litterær reformation" (2016).
interview Luther var skeptisk over for æstetik, men han havde store æstetiske evner, mener litteraturforskeren Pil Dahlerup, der i sidste uge modtog Selskabets Pris fra Det Danske Akademi for sin egen igangværende litteraturhistorie.
Jeanette Ottesen var i sit livs bedste form, da hun måtte droppe drømmen om at vinde guld ved EM i Royal Arena til december.To lyserøde streger på en graviditetstest ændrede alt for hende. Pludselig måtte hun forlade svømmebassinet og sige et - i det mindste midlertidigt - uventet farvel til sin karriere som professionel svømmer.Overrasket og lykkelig. Men i modsætning til kæresten Marco Loughran også bekymret.»Det var meget forskellige reaktioner, vi havde. Jeg havde den der ' shit'-følelse - sådan ' fuck, hvad gør vi?'. Marco brød grædende sammen; han var så lykkelig. Det var nærmest den bedste dag i hans liv.Det var først bagefter, han tænkte, ' nå ja, så du kan ikke svømme',« fortæller Jeanette Ottesen til BT.Jeanette Ottesens læge havde sagt, at der ville gå mindst et år, før hun kunne blive gravid, fordi hun aldrig har haften normal cyklus. På et tidspunkt havde hun ikke menstruation i tre måneder, hvilket er forholdsvis normalt for topatleter, og derfor havde parret ikke ' passet på', som hun formulerer det. Selvom det kom bag på dem, at de skulle være forældre, overvejede de ikke på noget tidspunkt at få en abort.»Der var ikke nogen tvivl om, hvorvidt vi skulle beholde hende eller ej. Men det var svært at finde ud af, hvordan jeg skulle klare mig uden svømning. Svømning er mit job, og jeg havde ikke set det komme, at jeg skulle blive gravid nu. Det gik meget fra det ene øjeblik til det andet. Hvad skal der ske i min karriere? Lige på det tidspunkt var jeg rådvild,« siger Jeanette Ottesen.De første fire måneder af graviditeten lå elitesvømmeren skiftevis i fosterstilling på badeværelset og i soveværelset. Kvalmen var utålelig.Siden Jeanette Ottesen var ti år, har hun brugt flere timer om dagen i svømmehallen og til træning. Hendes vilje og krop har hentet hende utallige medaljer. Nu svigtede hendes egen krop hende.»Jeg havde det så skidt. Det er også derfor, at jeg i den periode hadede at være gravid. Jeg tænkte bare, det er løgn. Jeg følte, jeg havde 24/ 7-madforgiftning.Jeg troede, det ville være nemmere at være gravid, fordi jeg var i så god form. Men det er jo en stor, fed løgn,« siger Jeanette Ottesen.Cheeseburgere og pomfritterDer er kun få uger til Jeanette Ottesens termin, og kæresteparret har i mellemtiden sagt ja til hinanden i Amaliehaven og fået ring på fingeren.Bryllupsfesten blev holdt på en restaurant i Indre By med cheeseburgere, pomfritter og mayo. Samme sted møder BT den højgravide Jeanette Ottesen over en snak og en cæsarsalat. Maven er blevet så stor, at vi må trække bordet ud, så hun kan være der.»Jeg begyndte at vænne mig til at skulle blive mor i takt med, at min mave voksede, og jeg kunne mærke, at jeg var gravid. Da skete der en hel masse ting inde i mig. Moderinstinktet begyndte at vokse,« fortæller hun.Under graviditeten har Jeanette Ottesen lavet en blog, hvor hun flere gange om ugen skriver om sin graviditet og sit liv. Hun ville finde noget andet at tage sig til, nu når svømmebrillen og badedragten ligger udtørrede i skuffen.»Skal jeg være husmor? Det kan jeg jo ikke, det skal jeg jo ikke. Kun at skulle gå på legeplads, lave mad og skifte bleer, det kan jeg slet ikke se mig selv i. Det er min store frygt at få et arbejde, jeg ikke synes er sjovt. Nu er jeg snart 30 år, og jeg har haftdet så sjovt. Jeg har haftdet pissehamrende hårdt, men jeg har haftdet så fedt. Overvej, hvor meget jeg har oplevet. Det drive, jeg har haftmed min sport, skal jeg også have med noget andet. Det kommer til at blive svært, men jeg tror sagtens, jeg kan finde det,« fortæller Ottesen.Nej tak til curlingforældreHvordan man passer på et lille menneske og er en god mor, har Jeanette Ottesen gjort sig mange tanker om sammen med faderen, Marco Loughran.Men i parrets hjem på Østerbro er der ingen graviditets-eller opdragelsesbøger.»Jeg er ikke typen, der læser om, hvordan det er at blive mor, og hvordan det er at være gravid. Vi er allesammen forskellige, så jeg tror ikke på, at man kan skrive en bog eller en artikel om det. Jeg tror, det bliver ' good cop - bad cop'. Marco kommer til at være så blød over for den lille pige,« fortæller hun.Jeanette Ottesens egen barndom havde klare retningslinjer, og et nej betød nej. Hun og hendes søster fik ikke lov at løbe om hjørner med deres forældre, og den opdragelsesstil vil Jeanette Ottesen føre videre.»Jeg har haften fantastisk barndom.Min mor og far har aldrig været bange for at sætte os på plads.Børn skal vide, hvem der bestemmer.Det gør ikke noget, at de græder to minutter ekstra i vuggen, så finder de måske ud af, at det ikke betyder, at der er noget galt. Jeg synes, forældre i dag er for bløde og nussede. Sådan rigtige curlingforældre. Det har min mor og far aldrig været.« Selvom den lille pige, hvis navn stadig er en hemmelighed, kommer til at blive hevet med i svømmehallen af mor og far, ønsker Jeanette Ottesen ikke, at hendes datter skal blive elitesvømmer.»Det er så hård en sport, at jeg som forælder tænker på, om jeg bør introducere hende til den eller lade være? Jeg ville elske, hvis hun lavede en eller anden form for sport, fordi det ville holde hende fra så mange andre ting. Når man er inde i sportens verden, får man så mange værdier, man kan tage med sig videre i livet,« siger hun.Fordi det kom som et chok, at Jeanette Ottesen skulle give slip på bassinerne og medaljerne, har hun ikke kunnet affinde sig med tanken om, at hendes livs karriere sluttede uden et brag. Der var ingen klapsalver, intet fyrværkeri, ingen fanfarer.Drømmer om et comeback»Jeg troede, EM i Danmark skulle være dér, hvor jeg sluttede af her til december. Men det kan jeg jo ikke, nu når jeg skal være mor. Jeg synes stadig, jeg fortjener at slutte ordentligt af. Når man har været på toppen i så mange år, er det svært bare at gå fra den ene dag til den anden: ' Nå, så stopper jeg'. Det er så svært,« siger hun og slår fast: »Min drøm er at lave et comeback.« Jeanette Ottesen vil tilbage, og hun vil afslutte sin karriere på den helt rigtige scene. OL i Tokyo i 2020.Men hun vil ikke tilbage i systemet, i stedet skal det være et familieforetagende, hvor hendes mand, Marco Loughran, er hendes svømmetræner.»Jeg går ikke efter at vinde medaljer eller en bestemt titel. Jeg har oplevet alt, hvad der er at opnå inden for denne her sport. Jeg går efter at svømme mit sidste løb på en scene, der betyder noget for mig. Det er den ultimative scene, og der er så få mennesker af verdensbefolkningen, der får lov at opnå et OL. Det er sindssygt,« siger Jeanette Ottesen og slår fast: »Jeg gør det ikke for Danmark. Jeg gør det ikke for pressen. Jeg gør det ikke for at tjene penge. Jeg gør det ikke for noget eller nogen. Jeg gør det for mit eget egos skyld.« Det vil blive Jeanette Ottesens femte OL, hvis hun kan kvalificere sig og dermed skrive sig ind i historiebøgerne.Men når hun fortæller om, at det bliver hendes afslutning, er man på ingen måde sikker på, at hun vil kunne slippe det igen.Lykkeligt udfaldLejligheden på Østerbro er blevet fyldt med babytøj, barnevogn, vugge og bleer. Jeanette Ottesen og Marco Loughran er i dag lykkelige for de to positive streger på graviditetstesten og føler sig klar til at tage imod deres datter i december. Dagene kan være hårde, især for højgravide Ottesen, men når parret ligger sammen på sofaen eller i sengen derhjemme, kan de mærke hende sparke og bevæge sig. I det øjeblik bliver smerterne og udmattelsen det hele værd.»Hun er blevet så stor nu, at man kan se hende, når hun bevæger sig.Man kan se, at hun er der. Når Marco ligger med sin hånd på min mave eller sit ansigt på min mave, er han bare så glad. Den glæde, han har i øjnene, er fuldstændig ubeskrivelig, det er sådan helt latterligt. Han får mig til at føle mig glad, og så ved jeg, at det her er 100 procent det rigtige.«.silu@bt.dk '' Jeg havde den der ' shit'-følelse - sådan ' fuck, hvad gør vi?'. Marco brød grædende sammen; han var så lykkelig.Det var nærmest den bedste dag i hans liv Jeanette Ottesen '' Jeg går efter at svømme mit sidste løb på en scene, der betyder noget for mig Jeanette Ottesen.Fakta: Jeanette OttesenFødt: 30. december 1987 - er vokset op i Lyngby Bopæl: Østerbro Civil status: Giftmed Marco Loughran (har tidligere været giftmed Bobby Gray) Termin i december.Har danset i 10 år, og var i 2012 med i Vild med Dans.Yndlings disciplinerne er fri og butterfly.OL deltagelser: Athen i 2004. Beijing i 2008.London i 2012 og Rio de Janeiro i 2016.Meritter: Har vundet 50 medaljer siden 2006.
EN NY VERDEN Jeanette Ottesen blev gravid og måtte sætte karrieren på pause på ubestemt tid. For sin egen skyld vil hun nu tilbage i bassinet og slutte med et brag. Ved OL i Tokyo i 2020.
Der er usædvanligt mange steder, en artikel om Hermès kunne begynde. 
Det franske modehus bliveR ved med at svæve diskret øverst i luksusmodens ellers nådesløse hiearki. 
JÖNKÖPING/ LAGAN Marcus Ceder er ikke overrasket over, at den 39-årige usbeker Rakhmat Akilov fredag stjal en lastbil og kørte ind i en folkemængde i det centrale Stockholm og dræbte fire mennesker og kvæstede 15.»Vi har haft terror før i Stockholm. For syv år siden var der en selvmordsbomber ikke langt fra det sted, hvor terrorhandlingen fandt sted i fredags. Andre steder i Europa har vi set, at terrorister har brugt lastbiler eller biler til at køre folk ned. Så jeg er egentlig ikke så overrasket over, at det skete i Stockholm. Det var lidt ventet, at det ville ske. Det var kun et spørgsmål om tid. Og desværre er det meget svært at gøre noget ved,« siger Marcus Ceder.Han er 33 år, it-specialist og bor i Jönköping, der ligger for enden af Vätteren, Sveriges næststørste sø, 300 kilometer sydvest for Stockholm. Handels-og industribyen med ca. 94.000 indbyggere blev i sin tid kendt for sine tændstikfabrikker og er i dag et vigtigt logistik-centrum for flere store virksomheder som bl. a. Ikea, Husquarna og Electrolux.Jyllands-Posten er taget til Småland for at høre, hvordan svenskerne uden for hovedstaden Stockholm reagerer på terrorattentatet.Hvad de tænker om det, hvordan svenskerne skal komme sig over det og komme videre. Hvad vil det gøre ved Sverige, der frem til 2015 førte en meget åben udlændingepolitik.Kærligheden som værnMange stockholmere reagerede dagen efter attentatet ved at sige, at det er kærligheden mellem de forskellige befolkningsgrupper i Sverige, der nu skal sejre.»Der er så meget had nu. Men vi skal omfavne den med kærlighed,« sagde f. eks. Natalie Tell, 26 år og jurist, til Jyllands-Posten.Marina Taloyan, assisterende professor på Karlinske Institutet i Stockholm, sagde det også: »Vi har åbnet vores hjerter for andre kulturer og lande. Det handler om at udvise kærlighed nu.« Men 300 kilometer syd for hovedstaden forstår Marcus Ceder ikke helt budskabet om at møde hadet og terrordåden med kærlighed.»Vi er i Jönköping. Sådan tænker vi ikke her,« siger han og forklarer, at stockholmernes reaktion måske skyldes, at de har det hele tættere inde på livet end borgerne uden for Stockholm.»Det er måske en modreaktion ved at have det så tæt på. Men jeg tror, at folk hurtigt lægger det bag sig, og jeg tror ikke, at det kommer til at påvirke det svenske samfund særlig meget,« siger Marcus Ceder.Usbekeren Rakhmat Akilov blev tirsdag fremstillet og varetægtsfængslet ved retten i Stockholm, hvor han gennem sin advokat erkendte at stå bag terrorhandlingen.Han var udvist af Sverige, men opholdt sig under jorden i landet, da han begik terrorhandlingen.Usbekeren er en af ca.12.000 mennesker, som er udvist af Sverige, men som ikke desto mindre stadig opholder sig i landet. Det skal der gøres noget ved, lyder det fra alle de borgere i Småland, som Jyllands-Posten har talt med.Lev videre som altidThomas Bolin, 60 år, har en fridag og lufter hunden iført joggingtøj i den indre by. Han arbejder til daglig med børn og unge i den kommunale socialtjeneste, og han forstår heller ikke helt, hvordan man skal tackle udfordringen med kærlighed.»Det er svært at vise kærlighed, når der sker sådan noget her. Men det er rigtigt, at vi skal stå sammen. Det bedste, vi kan gøre, er at leve videre, som vi plejer og ikke lade os skræmme af terroristerne,« siger Thomas Bolin.Han mener, at svenskerne skal sørge for at behandle udlændinge godt, så de ikke bliver radikaliseret »som ham her«.Udlændingepolitikken i Sverige ændrede sig pludseligt i 2015, da Sverige som nødværge mod en enorm flygtningestrøm indførte grænsekontrol. Siden blev permanente opholdstilladelser skiftet ud med midlertidige, og det blev sværere at få familiesammenføring.Det sænkede tilstrømningen fra 39.000 personer i oktober 2015 til ca. 2.000 om måneden nu.Anne-Margrethe Gustavsson, 63-årig folkeskolelærer, har lige været i fitnesscenter, da vi møder hende i centrum af Jönköping.Hun er stolt af den svenske politik over for udlændinge.»Vi er et åbent folk, som tror på det bedste i folk. Det skal vi fortsat være. Vi må ikke blive hårde og umenneskelige, og vi skal stå sammen nu,« siger hun og holder en pause, hvor hun tænker. Så kniber hun øjnene sammen og siger: »Men selv om vi skal hjælpe folk i nød, bliver vi nødt til at stramme op omkring udvisningspraksis.Når man er udvist af landet, skal man ud af landet. Det andet går ikke, så det skal vi blive bedre til,« siger Anne-Margrethe Gustavsson.Det indvandrerkritiske parti Sverigedemokraterne har de senere år vundet øget tilslutning i befolkningen og fik ved det seneste valg til Riksdagen for tre år siden 12,9 pct. af stemmerne. Anne-Margrethe Gustavsson frygter nu en øget polarisering, når det drejer sig om holdningen til udlændinge, indvandrere og flygtninge.»Det her kan komme til at påvirke, hvordan folk tænker, så folk kommer til at blive mere indvandrerfjendske, og at tolerancen bliver mindre. Desværre,« siger Anne-Margrethe Gustavsson.I parken foran rådhuset, hvor der som mange andre steder i Sverige blev holdt et minuts stilhed for at mindes ofrene for terrorangrebet, møder vi Simon Sjöberg, 27 år og færdig som sygeplejerske til sommer.Krav om hårdere kurs mod udviste »Jeg blev gal på mig selv, fordi jeg kunne mærke, hvordan terrorhandlingen har påvirket mig. Der var tungt bevæbnet politi rundt omkring i gaderne mandag, og jeg følte mig mere nervøs og på vagt i bussen end sædvanligt, selv om jeg godt ved, at alle nysvenskere ikke er sådan (som usbekeren, red.). Det gør noget ved én, og jeg tror desværre, at det, der er sket, giver ekstra næring til de fremmedfjendske holdninger,« siger Simon Sjöberg, der håber, at Sverige kan blive ved med at være åbent for folk i nød.Kører man fra Jönköping ad E4 100 kilometer længere sydpå, kommer man til Lagan, en lille by, der ligger ved åen Lagan, der er kendt for sit laksefiskeri. Her bor knap 1.800 indbyggere, og heller ikke her er der synlige tegn på terrorsikring.Pensionistklubben er netop blevet færdig med et møde i det lokale forsamlingshus.De har spillet lotterispil, og for den 76-årige pensionist og tidligere arbejdsleder i den grafiske industri Bernt Andersson, var der gevinst. Den holder han i den ene hånd, en pose hjemmebagte boller og en buket påskeliljer.Han tror også, at Sverigedemokraterne kan få yderligere medvind som følge af terrorhandlingen fredag.»Jeg er ikke sverigedemokrat, men de er demokratisk valgt, så det er i orden. Bare de ikke får for meget magt,« siger Bernt Andersson.Han kalder angrebet tragisk, ulykkeligt og fejt.»Det gik ud over helt uskyldige mennesker, og manden, der begik det, burde slet ikke have været i landet. Han var udvist og burde have været vist ud af landet. Der har vi en svaghed i vores system, og det skal der strammes meget op på. Vi skal samle os mod den her terrorisme,« siger Bengt Andersson.Camilla Lindström, 35 år og ansat i ældreplejen, er netop blevet færdig med at handle i det lokale ICA-supermarked. Kevin på to år sidder i indkøbsvognen, mens Jonna på ni år står ved siden af og siger: »Jeg er glad for at være her. Her er der bedst at bo.« Hendes mor siger, at hun har svært ved at sætte ord på, hvad hun føler, og foreholdt, at mange stockholmere mener, at man skal møde det skete med kærlighed og ved at omfavne hinanden, siger Camilla Lindström: »Det tror jeg ikke hjælper. Man kan måske få nogle til at ændre sig, men ikke alle. Man kan ikke åbne hjemmet for alle,« siger hun og fortæller, hvor tilfældigt terroren rammer.»Jeg har en veninde, som var i Stockholm i fredags, og som gik forbi det sted, hvor terrorangrebet fandt sted, 10 minutter før det skete. Det kunne have været mig.«.tobias.nicolai@jp.dk morten.pihl@jp.dk Det gik ud over helt uskyldige mennesker, og manden, der begik det, burde slet ikke have været i landet. Han var udvist og burde have været vist ud af landet.Bernt Andersson, pensionist.Fakta: SAGEN KORTTerror i StockholmFire blev dræbt ved et terrorangreb i fredags i Stockholm. Der er tale om to svenskere - en 11-årig pige og en kvinde fra Uddevalla-området - en 31-årig belgisk kvinde og en 41-årig britisk mand.15 blev kvæstet. 8 er fortsat indlagt på hospitalet - 2 med alvorlige skader, mens 6 har mindre skader.Tirsdag erkendte den 39-årige usbeker Rakhmat Akilov i retten i Stockholm, at han kørte lastbilen, som han kl. 14.53 kørte ind i en menneskemængde på Drottninggatan i det centrale Stockholm. Retten har i et lukket grundlovsforhør varetægtsfængslet den sigtede.Rakhmat Akilov er udvist af Sverige og har tidligere udtrykt sympati for »ekstreme organisationer«, deriblandt Islamisk Stat.En taske med indhold, der kan bruges til at lave sprængsto fler, er fundet i lastbilen.
Identitet: Mange i Stockholm vil møde terrorhandlingen fra i fredags med kærlighed. Hvordan lyder det for svenskere, der bor 300-400 kilometer syd for den svenske hovedstad?
Samuel T. Herring vrider sig i smerte, og denne gang er den god nok: Han har fået madforgiftning.Berlingske ville ellers have haft ham til at hoppe op og ned som en gorilla i sengen, men det eneste, han orker, er at ligge ned, mens fotografen tager sine billeder.Den forpinte grimasse er ikke fremmed for ham. Tværtimod er den en fast del af de greb, han bruger på scenen i front for amerikanske Future Islands til at ramme publikum med den smerte, der danner den følelsesmæssige klangbund i mange af trioens energiske synthpopsange.Vi møder ham og resten af bandet på et hotel i Indre By i København dagen efter Future Islands' surprise-koncert på Jazzhouse i slutningen af februar. Flere tusinde fans havde stået i kø for at få fingre i de ca. 300 billetter til aftenens show. Koncerten gik strygende, og publikum var vanen tro tryllebundet af Herrings udskejelser på scenen. Selv havde han det ad helvede til og måtte to gange liste ud for at brække sig i en skraldespand bag scenen.Ingen lod til at bemærke noget. Og hvorfor skulle de? Herring kiggede insisterende publikum i øjnene, lod ansigtet flække i smertefulde grimasser, slog store huller i luften, dansede kosakdans og lignede generelt en, som levede sig helt og holdent ind i hvert eneste ord, der kom ud af hans mund. The show must go on! Det er på små scener som den i Jazzhouse, at den hårdtarbejdende trio har stået under langt de fleste af de over 1.000 koncerter, de har spillet siden dannelsen i 2006. Det er her, de aften efter aften har udviklet og finjusteret deres act. Det er her, Samuel T. Herring har perfektioneret sit fascinerende onemanshow flankeret af de to bandkammerater og performative saltstøtter, bassist William Cashion og synth-mand Gerrit Welmers.Men i 2014 gik bandets optræden i »The Late Show with David Letterman« viralt. Future Islands gjorde egentlig bare det, de altid havde gjort. Pludselig blev det bare eksponeret for langt flere mennesker, der omgående faldt på røven over Herrings intense fremtoning og aparte blanding af super dedikerede fardanse-moves, slåen sig for brystet og pludseligt growlede følelsesudbrud.Kort efter udsendte Future Islands sit mest polerede og ærlige tredje album, »Singles«, og i det efterfølgende halvandet år kunne de pludselig se sig selv forfremmet til hovednavn på store spillesteder og festivalscener verden over.Frem for at spille for et par hundrede hver aften, spillede de nu for et par tusinde. Og sådan ser det ud til at fortsætte. Gruppens nye album, »The Far Field«, er netop udkommet, og til sommer skal bandet spille på Roskilde Festival i det gigantiske Arena-telt med plads til 17.000 tilskuere.Jeg tænker, at forfremmelsen til de helt store scener ikke nødvendigvis har været nem for et band, der tidligere har dannet så intime forbindelser til publikum ved at have dem helt tæt på.»Det er rigtig, at vi godt kan lide de der intime rum,« siger Samuel T. Herring.»Hele vores vibe voksede ud af at være helt tæt på publikum, hvor det handler om at dele noget meget ægte. Og rent faktisk røre folk. Så det har da været en udfordring at gøre det samme på de større scener. Jeg kan ikke længere altid bare række hånden ud og røre folks hænder.Hvis vi spiller på et lille, tæt sted, er jeg også tættere på mig selv. Her kan man nå utrolig langt med meget små bevægelser og simpelt kropssprog. Omvendt er mange af mine dansetrin faktisk vokset ud af koncerterne på de store scener, fordi jeg skal bevæge mig fra den ene ende af scenen til den anden, uden at det ser kedeligt ud.« Det er to forskellige værktøjskasser, der skal i brug? »Forskellen på de små og store scener er lidt ligesom forskellen på film og teater. I film er kameraet helt tæt på ansigtet - alle følelserne afspejles i ansigtet - og det bruger jeg især på de mindre scener. Når vi spiller på de store, er det mere teatralsk og med vilde bevægelser, store armsvingninger og cirkelbevægelser. Det er man nødt til, hvis det skal kunne ses langt væk.« Under koncerten i Jazzhouse spekulerede min ledsager og jeg på, om Herring mon havde en skuespillerbaggrund? Han gennemlever et enormt følelsesregister i de enkelte sange, og det på så overbevisende vis, at man ikke kan undgå at blive berørt af det.Han fortæller dog, at han aldrig har spillet teater eller lignende. Billedet er mere sammensat.Hans musikalske løbebane startede, da han som 14-årig begyndte at dyrke free style-rap og deltage i MC Battles. Et par år senere fik han øjnene op for performancekunstneren Tehching Hsieh, der blandt andet lænkede sig til et andet menneske og boede i et bur i et helt år. På college studerede Herring skulpturer.»Det her er faktisk noget, jeg først indså for nylig, da vi var i Bruxelles og stod og kiggede på nogle gamle statuer på gaden: Jeg har aldrig rigtig tænkt på, hvor meget det egentlig har påvirket det, jeg gør. Altså klassiske skulpturer.Det groteske, de mærkelig former. For mig handler det om styrke. Og styrken i at være sårbar. Om at lege med billedet af den stærke mand, men samtidig være i stand til at bryde sammen foran folk. For mig er det vigtigt at vise det samspil. At vise folk, at det er okay at græde. Og føle sig svag. Men samtidig være stærk. Men nej, jeg er ikke skuespiller. Jeg er performer. Der er en forskel,« siger han.Men der er samtidig nødt til at være en bevidst brug af forskellige teknikker, når du performer, som du gør. Har du et reservoir af tricks, som du kan falde tilbage på, når du som i går må gå på scenen med madforgiftning? »Der er helt klart moves. Specielt til de gamle sange. Men der var faktisk mange ting, jeg ikke gjorde i går, fordi jeg havde så mange smerter.Mange af bevægelserne og koncepterne kommer af at spille sangene igen og igen. Efter man har spillet en sang tyve gange, har man en nogenlunde idé om, hvor de følelsesmæssige peaks er.Og så er der måske noget, jeg har improviseret, som bliver udviklet til noget mere fast. Først efter omkring 100 shows har jeg en nogenlunde fast idé om, hvordan jeg griber det an,« siger han.»Det handler dybest set om at finde den bedste måde at fortælle historien. Meget af det er kommet med tiden og de mange shows, vi har spillet. Jeg tror ikke, at nogen ville have troet, at jeg var skuespiller for 800 koncerter siden.De ville bare tro, at jeg var sindssyg.« Mange af jeres sange handler om intime følelser og uforløste forhold. Med jeres heftige tourliv bliver det så ikke sværere at danne de forbindelser til andre mennesker? »Jo, specielt for mig. Jeg mistede meget tidligt i vores karriere en person, der betød rigtig meget for mig, på grund af vores turnéer. Nu har jeg i en eller anden grad fået opfyldt den drøm, jeg jagtede, men jeg har stadig mistet det her menneske. Det er åbenbart enten-eller.Men man er nødt til at åbne sig selv for, at det kan ske.« Hvordan går det med det? Altså at åbne sig op for muligheden? »Da vi indspillede den nye plade, havde jeg det meget sådan: »Det kommer aldrig til at ske.Jeg er 32 og ødelagt. Mit hjerte er blevet knust for mange gange.« Jeg er ved at blive kynisk omkring det, og det hader jeg. Jeg har altid været romantiker. Jeg har ikke lyst til at være en kyniker. Og så mødte jeg en i starten af sidste år, som jeg blev forelsket i. Det hele gik meget stærkt. Det var, som om fire års forhold blev afviklet på fem måneder. »Hvad fanden var det lige, der skete?« tænkte jeg. Og det gør det ikke nemmere, at jeg er sangskriver og i forvejen overanalyserer alting,« siger han.»Jeg føler, at mange af de gode kvinder på vores alder allerede er i gode forhold. Eller også ser de en fyr som mig på 32 år, der er single, og tænker, at der må være noget galt med ham.Eller også antager de, at jeg er et pikhoved, fordi jeg er sanger i et band. Så, ja, det er svært at have et sundt forhold, når man er i et band som vores. Men William og Gerrit kan, så måske er det bare mig, der er besværlig,« siger han og flækker i en hæs skoggerlatter.Fakta: Bag om Future IslandsAmerikansk band med base i Baltimore, Maryland.Dannet i 2006 i Greenville, North Carolina.Bandet består af Samuel T.Herring (vokal), Williams Cashion (bass), Gerrit Welmers (synth).Har udgivet pladerne »Wave Like Home« (2008), »In Evening Air« (2010), »On the Water« (2011), »Singles« (2014) og »The Far Field« (2017).Har spillet over 1.000 koncerter.Brød igennem til et større publikum efter en optræden i »The Late Show with David Letterman« i 2014.Singlen »Seasons (Waiting on You)« blev kåret til årets bedste sang i 2014 af bl. a. Pitchfork, Consequence of Sound og The Pazz &amp; Jop critics' poll.Samuel T. Herring har også udgivet hiphop under navnet Hemlock Ernst.Future Islands har tidligere spillet på både Roskilde Festival og SmukFest og skal til sommer spille på Arena-scenen under Roskilde Festival 2017.
Samuel T. Herring kan få folk til at både grine og græde, når han står på en scene. Men hvor meget er teknik, og hvor meget er rå følelser? Berlingske mødte frontmanden i albumaktuelle Future Islands.
I en lejlighed på ydre Vesterbro slapper syvårige Malte af på sofaen med sin mor, Maria. De har lige spist aftensmad, Maltes far er i køkkenet, og Maltes storebror, Louis, læser på sit værelse.»Jeg vil også ta' til fodbold selv. Hvorfor er det kun Louis, der må?« spørger Malte.»Fordi han er større end dig, skat,« svarer Maria.Malte lader sig ikke affeje. Han må jo gerne gå i skole alene, påpeger han, og Peter og Yuri cykler selv til fodbold. Maria er skeptisk. Hun forklarer, at Peter er ældre end Malte, og hvad med den store, trafikerede vej, han skal krydse på vej til klubben? »Men kan jeg så ikke cykle med Peter og Yuri derover engang?« forhandler han.»Det kan vi måske godt prøve,« svarer hun.»Ja, ja!«, råber Malte, mens han hopper triumferende op på sofaen.Udvekslingen er en af flere hundrede, som antropolog Nana Clemensen har overværet i sit feltarbejde blandt børnefamilier på Vesterbro i København. Clemensen forsker i børneliv ved DPU, Danmarks institut for Pædagogik og Uddannelse, og i sit seneste studie undersøger hun livet i moderne storbyfamilier. Hun ser blandt andet på, hvordan børn som Malte tilkæmper sig små sprækker af frihed i en hverdag, der ellers ligger i ganske faste rammer.»Det var noget, børnene tillagde meget stor værdi: At de nu måtte gå i skole selv, eller at de nogle gange fik lov til at gå over i parken alene.Men det var tydeligt, at der var tale om meget få steder, og at det var nogle meget nøje tilrettelagte spillerum. Det var en meget afgrænset frihed,« fortæller Nana Clemensen.I de seneste årtier er det blevet mere almindeligt at lade sine børn vokse op i en etageejendom i byen. I København er antallet af børnefamilier steget med knap 21.000 - næsten 40 procent - siden år 2000. Særligt i brokvartererne og i indre by bliver børnefamilierne boende, og mange af de familier, der bliver, tilhører overklassen eller den højere middelklasse.Nana Clemensen ville gerne undersøge, hvordan storbyens rammer former børns og voksnes liv og besluttede sig derfor for at undersøge hverdagslivet i en andelsforening på Vesterbro, som hun kalder »AB Vesterhaven«. I halvandet år besøgte hun med jævne mellemrum familier fra foreningen, heriblandt Maltes forældre, et velstillet sociologpar, men også en enlig gudfar på førtidspension, en skolelærer, en musiker og et forældrepar med kurdiske rødder. Hun var med til den store sommerfest, der blev holdt i foreningens gård, hun tilbragte tid med familierne i lejlighederne og fik lov at være med, når børnene legede.»Det kan måske synes velkendt og lidt kedeligt,« siger Nana Clemensen, som tidligere har været på feltarbejde blandt familier i en landsby i Zambia. »Men jeg tror på, at vores eget lille liv rummer enorme dybder. At det er sammensat og interessant og værd at beskæftige sig med.« AB Vesterhaven, som tæller 276 lejligheder og omkring 100 børn under ti år, er på mange måder en typisk ramme for det moderne familieliv i storbyen. Midt i bebyggelsen ligger en stor, grøn gård, som med græsplæne, legepladser og boldbane er samlingssted for mange af familierne i weekenden, især om sommeren.I hverdagene er gården tom det meste af dagen.I dagtimerne er forældrene på arbejde og børnene i vuggestue, børnehave eller skole, og derudover er børnenes liv fyldt af forskellige fritidsaktiviteter i nabolaget. Den resterende tid bruger de typisk sammen med deres familie i lejligheden.Forældrene, Nana Clemensen talte med, var glade for fællesskabet og de fælles aktiviteter i foreningen, og selvom hverdagene var travle og sjældent levnede tid til leg i gården eller snak med naboerne, beskrev mange af beboerne en følelse af at bo i en »urban landsby«. De satte pris på de mange aktiviteter, byen gav dem adgang til, og på områdets kulturelle mangfoldighed.Samtidig havde mange af forældrene en fornemmelse af, at deres børn gik glip af noget.Flere havde dårlig samvittighed over, at børnene ikke havde noget tæt forhold til naturen, hvilket de på forskellige måder forsøgte at kompensere for. Eksempelvis gjorde de meget ud af at tage børnene med på udflugter hver weekend.»De syntes, det var vigtigt, at børnene fik lov til at kravle rundt og blive beskidte. De havde en idé om, at børn ikke bliver fuldt udviklede og lykkelige, hvis de ikke får et inderligt og trygt forhold til naturen,« siger Nana Clemensen.Hun påpeger også, at legepladsen i gården virkede som et forsøg på at genskabe noget, der i hvert fald lignede natur. Her var plantet buske, børnene kunne lege i, og bygget legestativer, hvor de kunne kravle op og falde ned - uden at slå sig alt for hårdt.»Man forsøgte ligesom at bringe dem tæt på naturen, selv om livet i en lejlighed ikke umiddelbart lægger op til det. Mange af de voksne talte også om at bo i hus og havde den her forestilling om, at hvis man havde en have, så ville børnene blive anderledes frie og trygge,« siger hun.Forældrene tænkte i det hele taget utrolig meget over, hvad det var for nogle betingelser, de gav deres børn.»Forældre i dag er helt utrolig investerede i deres børn og optagede af, hvad de laver. Der er en helt anden opmærksomhed på børnenes verden, og uanset om forældrene vil det eller ej, så holder de meget øje med deres børn,« siger Nana Clemensen og beskriver, hvordan forældrene havde svært ved ikke at lytte med, når deres barn eksempelvis legede med en af sine kammerater: »' Hygger de sig nu? Nu kommer de vel ikke op at skændes?' Børnene var sjældent helt for sig selv, der var hele tiden voksne i nærheden.« Forældrene var samtidig meget bevidste om, at deres børn ikke oplevede den samme frihed, som de selv gjorde som børn.»De sammenlignede meget med deres egen barndom, som de havde et lidt rosenrødt forhold til,« forklarer Nana Clemensen.Uanset om forældrene var vokset op på en villavej eller i byen, fortalte de typisk, at de voksne var langt mindre optaget af, hvor børnene var, og hvad de lavede. På mange måder længtes forældrene efter at give deres egne børn mere frihed, men samtidig syntes de ikke, at børnene var klar til at bevæge sig rundt i byen på egen hånd.»Vi har nogle stærke idealer om det gode børneliv og det gode byliv og ikke mindst om børns frihed: De skal være selvstændige, de skal selv ud og opleve verden og være nysgerrige, og de skal være stærke, både socialt og psykisk. Og samtidig er forældrene jo skrækslagne for, om der sker deres børn noget.« NANA Clemensen undersøgte også, hvordan børnene oplevede bylivet.Umiddelbart delte flere af børnene forældrenes forestilling om det mere simple og naturlige liv på landet. Mange havde en forestilling om, hvordan det ville være - med huse, træer, buskadser, kæledyr og masser af gemmesteder.Otteårige Karin delte sin mors længsel efter at få et hus og en hund i Københavns forstæder, tiårige Louis fortalte detaljeret om familiens årlige besøg ved Vesterhavet og niårige Merwan fortalte om sine sommerferier hos kusiner, fætre og bedsteforældre i det østlige Tyrkiet. Når de legede »far, mor og børn«, kunne Nana Clemensen høre, at det foregik i et hus med have. På den måde spejlede børnene deres forældres tanker.Et eksempel er en familie, som består af Anna på otte, Mathias på syv og deres forældre Klaus og Christine. De holder »feriemøde« for at finde ud af, hvad de skal til sommer: Otteårige Anna vil gerne til Malaga, som de plejer, Mathias vil gerne til Norge og vandre i bjergene og lave bål. Christine foreslår, at de tager op i bjergene i Italien, hvor de både kan vandre og bade.»Vi skal jo også bare hygge os og være sammen, ikk'?« siger faren Klaus.Udover at illustrere, hvordan det moderne forhold mellem forældre og børn er præget af dialog og forhandling, viser diskussionen også, hvordan både børn og voksne ser ud til at stræbe efter en tilstand af »hygge« og »samvær«, og at de er enige om, at den opnås ved at forlade byen.»Den meget stærke energi, som den urbane middelklasse vier til deres familieferier, vidner også om en nostalgisk forestilling om et mere simpelt liv på landet,« siger Nana Clemensen.Egentlig oplever hun ikke, at børnene savner at være tættere på naturen. For dem kan det at gå alene ned til Fisketorvet være lige så spændende og vildt som en tur gennem skoven.»Jeg tror, børnene har samme forhold til gaderne og den nærliggende park, som man ville have til en skov eller et buskads, hvis man boede uden for byen. De ser det ikke som mere råt eller farligt eller mindre naturligt. Men de lurer helt klart, at det har en betydning for de voksne,« siger hun.Da Nana Clemensen gik i gang med sit feltarbejde, havde hun forestillet sig, at hun skulle følge efter børnene og finde ud af, hvordan de brød med de meget faste rammer, som de voksne gav dem.Hun fandt mange eksempler på, hvordan børn - som syvårige Malte i begyndelsen af denne artikel - forsøgte at forhandle sig til mere selvstændighed og spillerum, men der var ikke nogen af børnene, der for alvor udfordrede forældrenes regler.»Jeg prøvede at finde nogle børn, der brød grænserne, men de her børn er simpelthen så velopdragne. De er enormt dydige og meget opmærksomme på, hvad de må og ikke må. På nogle måder er det lidt nedslående,« siger Nana Clemensen.Børnene skal hele tiden tilpasse sig forskellige arenaer - hjemmet, skolen, fritidshjemmet, byrummet - og de er enormt dygtige til at navigere i de forskellige sammenhænge.»Der er så mange agendaer, de skal leve op til i løbet af en almindelig dag, og derfor er der heller ikke ret meget frirum. De er hele tiden lidt på arbejde. Så der er ikke så meget plads til den der totalt frie undersøgelse af verden, jeg gik på jagt efter,« siger Nana Clemensen.Det er selvfølgelig ikke kun børn, der bor i byen, som har et indskrænket frirum, understreger hun, men byens rammer kan måske forstærke effekten.Samtidig er det værd at bemærke, at det moderne byliv også giver børnene en masse muligheder, som deres forældre ikke havde.»I dag er byen i langt højere grad udformet på børnenes præmisser. Den er fuld af store legeområder og parker, som er tilrettelagt med henblik på børns frie udfoldelse, og på den måde er det en større by, der åbner sig for børnene.Forældrene forsøger i højere grad at åbne verden for dem,« siger Nana Clemensen.Hun understreger også, at alle børnene, over en kam, var lykkelige for at bo, hvor de boede.»For dem var Vesterbro det bedste sted i verden. Der var ikke nogen af dem, der ville bo et andet sted,« siger hun.
Etnografi. Flere og flere børn vokser op i storbyen, men drømmen om et friere liv på landet er stadig stærk - dog mest hos forældrene. En antropolog tog på feltarbejde blandt børnefamilier på Vesterbro i København.
De fleste danskere ved instinktivt, at ordet ' ghetto' i en nytårstale refererer til problemfyldte boligområder som Vollsmose, Gellerup og Mjølnerparken, hvor mange af beboerne stammer fra ikke-vestlige lande. Men sådan er det langtfra altid i lande, som Danmark ofte sammenligner sig med.USA huser nogle af verdens mest berygtede ghettoer, men landet rummer også indvandrerområder, hvor folk kappes om at bo. I Frankrig findes bebyggelser på størrelse med mindre danske provinsbyer, som reelt er forvandlet til parallelsamfund for folk fra et specifikt land. I Tyskland og Sverige har man problemer, der ligner de danske, men hvor man af historiske og politiske årsager taler helt anderledes om dem.Ordet ghetto stammer oprindelig fra middelalderens Venedig, hvor det blev brugt om en bydel, som jøder var påbudt at bo i. Fra omkring år 1900 er udtrykket blevet brugt om områder domineret af én bestemt etnisk gruppe, hvor fattigdom forhindrer beboerne i at flytte væk. I USA blev ' ghetto' siden anvendt specifikt om områder med en høj koncentration af sorte beboere.Europas nye ghettoerGhettobegrebet er vendt tilbage til Europa i de seneste årtier. En række lande har socialt boligbyggeri med samme problemer, som statsminister Lars Løkke Rasmussen refererede til i sin nytårstale. Men problemerne og forsøgene på at løse dem har udviklet sig anderledes, fortæller Curt Liliegreen, leder af Boligøkonomisk Videncenter under Realdania.Det gælder for steder i Frankrig som La Grand Borne syd for Paris og steder i Sverige som forstaden Rinkeby ved Stockholm og Hjällbo ved Göteborg. Det er typisk bebyggelser opført i forstæderne efter en samlet plan i 1960' erne og 1970' erne.»Man lod bebyggelsen vende ryggen til byen. Det skulle hvile i sig selv ude i den friske luft og natur. Stjernearkitekternes mål var at skabe idealbyer. I dag er det nogle af de mest markante eksempler på etnisk opdeling«, siger Curt Liliegren.IDanmark kender man sådanne byggerier i mindre målestok fra Brøndby Strand, påpeger Liliegreen: »Man var ikke opmærksom på, hvilke problemer det kunne give. Man havde jo ikke samme indvandring dengang«. De arbejdere og funktionærer, som boligerne var tiltænkt, ville hellere flytte i parcelhus. Så flyttede en nye bølge af indvandrere ind i stedet. Dermed udviklede det sig til, hvad Liliegreen kalder »skampletter af fejlslagen integrationspolitik«. Men der er ved at opstå en anden etnisk opdeling i Europas byer, påpeger han: »I Danmark er vi vant til at tale om ikkevestlige indvandrere som en stor, blandet gruppe. I lande som Storbritannien og Portugal er indvandrerkvarterne kendetegnet ved, at indvandrere bosætter sig med folk fra det land, de stammer fra«. Dette behøver ikke nødvendigvis at være et problem. I USA har man set, at irske indvandrere bosatte sig massivt i New York-bydelen Hell's Kitchen, men bydelen blev ikke anset som en ghetto, blot som en etnisk enklave. I dag er boliger i bydelen eftertragtede af folk uanset etnicitet.Mere etnisk opdeling i DanmarkMange lande adskiller sig fra Danmark ved, at de har meget mere markante såkaldte rigmands-og fattigmandsghettoer, end man har i Danmark.»Selv om man i den danske debat har hørt, at vi bliver mere socioøkonomisk opdelt, så er det på et meget lavt niveau«, siger professor Anna Piil Damm fra Aarhus Universitet, som har været med til at undersøge emnet.Omvendt har der været en stærkt stigende etnisk opdeling i boligområderne.»Sandsynligheden for, at man som indvandrer møder en anden indvandrer i sin baggård, er meget højere, end hvis indvandrere var tilfældigt fordelt, og tendensen er stigende«, siger Anna Piil Damm.I de seneste år er der opstået nye måder at følge udviklingen. Man har lavet landkort i USA, Storbritannien og Australien, hvor hver enkelt indbyggers karakteristika kan vises som ét punkt. Man kan se hvert individ i en enkelt bebyggelse.»Det nye værktøj afslører, at en bestemt gruppe bor massivt i én bebyggelse, mens de er helt fraværende blot en enkelt gade væk«, siger Curt Liliegren.Han står på tærsklen til et forskningsprojekt, som skal videreudvikle teknikken, så man kan se, hvor hver af beboerne i de udsatte områder flytter hen bagefter.»En af de mest interessante ting bliver at følge, om folk, der bor i et belastet boligområde, blot flytter til et andet dårligt sted, eller om de flytter til et bedre sted.Det kan give en ny indsigt: Har det en negativ effekt på folk at bo der, eller kan det tjene som integrationsfabrik?«. Anna Piil Damms forskning har allerede vist, at der ikke kun er ulemper ved, at indvandrere søger mod de samme områder.En analyse af mandlige flygtninge viser, at det højnede deres chance for at få et job i de første seks år, hvis de flyttede ind i et boligområde, hvor der boede mange af deres landsmænd, som havde arbejde.»For mandlige ikke-vestlige indvandrere giver det mening at bosætte sig sammen med deres landsmænd, da det kan gavne deres jobmuligheder«, siger Anna Piil Damm.»Desværre viser forskning også, at det er skidt for drenge at vokse op et sted med mange unge kriminelle som i de udsatte boligområder.Der opstår en smitteeffekt, når de oplever andre kriminelle. Hvad der kan være godt for mændene, er altså skidt for deres drengebørn«, siger Anna Piil Damm.Hvad kan læres af udlandet?Spørgsmålet er, om Danmark kan lære af udlandets erfaringer. Curt Liliegreen peger på, at man i Holland river dele af de gamle ghettobebyggelser ned og bygger endnu flere nye, anderledes boligformer midt inde blandt de gamle.»Men det er en vanvittig dyr måde, som kan koste op mod 100 milliarder kroner at gennemføre. Det er meget mere, end vi er vant til at bruge på det i Danmark«. Så er der mere ræson i at skele til London, vurderer Anna Piil Damm. Et blandt mange initiativer over for udsatte områder er, at skolerne skal løfte alle børns faglige niveau, uanset om de er på en skole med lavt karaktergennemsnit, og måle intenst undervejs, om de bliver bedre. Det har blot en enkelt ulempe, påpeger Anna Piil Damm: »Så giver det godt nok behov for mange af de her tests, som lærerne i Danmark er så trætte af nu«.per.thiemann@pol.dk Stjernearkitekternes mål var at skabe idealbyer.I dag er det nogle af de mest markante eksempler på etnisk opdeling Curt Liliegreen, boligøkonom.Fakta: GHETTODEBAT + I DANMARK VIL REGERINGEN GØRE OP MED GHETTOERNE, MEN HVORDAN SER DET UD I ANDRE LANDE..SverigeBoligmangel. Sverige har en relativt stor andel af indvandrere fra ikke-vestlige lande, i forhold til at landet ikke har tidligere kolonier. Desuden tog landet en forholdsmæssigt meget stor andel af flygtningestrømmen i 2015.Indvandrerområderne er kendetegnet ved, at de - som det også ses i Frankrig - ikke findes så meget i kvarterer i den indre by, som de ses i kæmpemæssige bebyggelser i forstæderne, der ofte er opført efter en samlet plan i 1960' erne og 1970' erne. Blandt eksemplerne er Hjällbo uden for Göteborg og Rinkeby uden for Stockholm.Bydelen Rosengård i Malmø er blandt andet blevet kendt for, at fodboldstjernen Zlatan Ibrahimovic voksede op der, men også for drab og vold.Den svenske debat har været præget af, at der har været politisk modstand mod at tale om etnicitet som faktor i problemerne. Den aktuelle debat handler også om, at man ikke har boliger til alle de nye flygtninge og indvandrere - og at man med nybyggeri til dem risikerer at bygge nye socialt udsatte områder.HollandOmbygning. Fortiden som kolonimagt giver landet en række etniske grupperinger, der ligesom i Frankrig klumper sig sammen i de samme boligkvarterer med store problemer til følge.Det sker særligt i Hollands store sociale boligbyggeri, der udgør hele 32 procent af alle boliger i landet.Holland anses for at være førende inden for forsøg på at fjerne problemerne ved hjælp af nedrivninger og ombygninger. Mest kendt er de såkaldte garden cities, hvor man river op mod halvdelen ned inde i de enkelte bebyggelser og bygger nye boliger af anden slags og med andre ejerformer. Metoden er i Danmark kendt fra Gellerup ved Aarhus, men foregår i langt større skala i Holland. Bydelen Westelijke Tuinsteden i Amsterdam er på grund af de massive nedrivninger og genopbygninger et af de største boligprojekter i Europa.En del forskere mener, at indsatsen vil hjælpe, men metoden får også kritik for at koste ekstremt mange penge, som ellers kunne været gået til anden social indsats.TysklandAdvarsler. Ordet ghetto har en uheldig klang på tysk efter den tragiske skæbne, der overgik jødiske ghettoer i Tyskland før og under Anden Verdenskrig. I dag er det jøder, som frygter de moderne ghettoer i tyske storbyer mest. Det jødiske råd i Tyskland advarer jævnligt imod at færdes med synlige jødiske symboler på kroppen i kvarterer med mange indvandrere.Indvandrerkvarterer findes i dag primært i det gamle Vesttyskland. Neukölln og Kreuzberg i Berlin er populære områder, der ofte fremhæves for livfuld blanding af kulturer. I de senere år er problemer med narkohandel, bander og kriminelle familieklaner dog også vokset her.Da Tyskland blev mål for en strøm af flygtninge i 2015, slog kansler Angela Merkel fast, at det for enhver pris skulle undgås, at de havnede i ghettoer med fare for dannelse af parallelsamfund.Selv om det langtfra er lykkedes, og mange tyskere ser på kvarterer med ghettotendenser med nervøsitet, er problemerne ikke så massive, at der er politiske krav om hverken udgangsforbud eller nedrivning.FrankrigNedrivning. Landet er kendetegnet ved at have mange etniske grupperinger fra sine tidligere kolonier. Mange af dem bor i samme kvarterer i store sociale boligbyggerier, som blev opført i 1960' erne.Nu har man i over 30 år revet boligblokke i indvandrerkvartererne ned. I kvarteret La Duchère uden for Lyon blev den sidste af de enorme boligblokke destrueret i 2015, så der i dag er flere grønne områder end i et villakvarter, og kommunen har investeret i sociale aktiviteter for de unge. Antallet af almene boliger i området er faldet fra 80 procent i 1980 til godt 50 procent.Problemet ved fremgangsmåden er, at de dårligst stillede er tvunget til at forlade kvarteret.Præsident Emmanuel Macron tror på social blanding. Han har nævnt kvarteret La Coudraie i Poissy uden for Paris, hvor nedrivningen var i gang. Den er nu stoppet efter protester fra beboerne, og et samarbejde mellem beboerne og kommunen skal nu forandre det tidligere socialt belastede kvarter.USAVækst. Mens etniske enklaver er relativt nye i Europa, har de været almindelige i amerikanske storbyer i mere end et århundrede. De første opstod, da irere og tyskere klumpede sig sammen i bestemte byområder i midten af 1800-tallet.Senere kendte eksempler er Chinatown i New York og San Francisco, mens New York også har ' Little Italy', ' Little Odessa' og ' Little Manilla'.Ordet ghetto har særligt været anvendt om kvarterer domineret af sorte borgere, som har været markant mindre velstående end andre etniske enklaver, herunder 1950' ernes Harlem i New York, hvor 98 procent var sorte.Opdelingen af sorte og hvide ses i dag som hovedproblemet.I New York har ' sorte' boligområder markant lavere boligpriser end andre.Mens problemer ved etnisk opdeling mest optager højrefløjen i Europa, har debatten i USA foregået på venstrefløjen, indtil Donald Trump i sin valgkampagne i 2016 begyndte at adressere emnet. Trump har lovet, at hans planer om bedre skoler, højere vækst og mere lov og orden skal komme socialt udsatte områder til gode.
Indvandrerkvarterer er udbredt i Vesten, men både indvandrerne og synet på dem er vidt forskellige fra de danske forhold.
Krakow med det stemningsfulde og Unesco-beskyttede historiske centrum er siden de politiske omvæltninger i Polen i 1989 blevet landets største turistmagnet.9 millioner turister strømmer årligt til den tidligere hovedstad, og deres antal i det historiske centrum i en hvilken som helst periode af året tyder på, at sådan bliver det nok ved med at være.De fleste besøger de klassiske seværdigheder som den gamle by omkring markedspladsen Rynek Glowny, resterne af Krakows befæstning, Wawel-slottet, kirker og museer og kombinerer de kulturelle oplevelser med de mere jordnære på byens restauranter og på cafeer og barer, som efter sigende her findes i verdens største koncentration.De færreste ved imidlertid, at Krakow ikke kun er det verdenskendte historiske centrum, men består af tre vidt forskellige bydele fra hver sin historiske periode og med hver sine seværdigheder.Krakows indre by var residens for de polske konger, hjemsted for et gammelt universitet og ærkebiskopsæde, hvis historie går tilbage til år 966.Kazimierz var tidligere en selvstændig halvt jødisk, halvt kristen by grundlagt i 1300-tallet og rig på jødiske seværdigheder og levevis.Og endelig er der Nowa Huta, et prestigeprojekt bygget i årene 1949-1951 som et udstillingsvindue for den polske kommunisme.FredagKl. 14 Tilbage i Krakows storhedstid 1 Barbikan er et oplagt sted at indlede udforskningen af Krakows historiske storhed.Barbikan er en slags befæstet forpost fra slutningen af 1400-tallet til beskyttelse af byens hovedindgang og bymur. Der er ikke meget at se, men selve bygningen er imponerende, og med lidt fantasi giver den et godt billede af Krakows historie.Barbikan hører som mange andre af byens museer under Krakows Historiske Museer, som afholder lejlighedsvise udstillinger her.Barbikan, Basztowa WWW mhk. pl/branches/barbican.Kl. 15 Ved byens port2 Florianska-byporten er begyndelsen af den såkaldte kongevej, som de polske konger tog via markedspladsen Rynek Glowny til Wawel-slottet når de skulle krones. Byporten er et gotisk tårn fra 1400-tallet med en barok top fra 1600-tallet. Ved tårnet ses resterne af Krakows bymur, som er åben for besøgende april-oktober, og som giver en flot udsigt over Florianska-gaden.Billetten til Barbikan inkluderer også besøg på bymuren.Bymuren, Pijarska WWW mhk. pl/branches/city-defence-walls.Kl. 16 Krakow set oppefra3 Rynek Glowny med Maria-kirken og den såkaldte klædehal omringet af smukke historiske huse er blandt Krakows vigtigste seværdigheder. Udforsk Europas største markedsplads, eller nyd blot stemningen, eventuelt på en af de mange cafeer. Bagefter er det oplagt også at se Rynek oppefra. Krakows gamle rådhustårn er det sidste, der står tilbage af det gamle gotiske rådhus. Tårnet er i sig selv ikke noget specielt, men det er til gengæld udsigten over den gamle by og dens tage.Rådhustårnet, Rynek WWW mhk. pl/branches/town-hall-tower.Kl. 18 Museet under jorden4 Krakows Bymuseum ligger 4 meter under Rynek og er et godt sted at udforske byens europæiske historie. Museet åbnede i 2010 og er hurtigt blevet et af Krakows mest populære og spændende museer, der benytter moderne formidlingsformer som touchskærme, hologrammer og korte film.Krakows bymuseum, Rynek Glowny 1 WWW mhk. pl/exhibitions/6.Kl. 20 Luksusmiddag i historiske omgivelser5 Wierzynek er efter sigende en af Europas ældste restauranter med en historie, som går helt tilbage til 1300-tallet. Det smukke interiør med gobeliner og oliemalerier på væggene, veltilberedt mad samt stedets førsteklasses betjening er virkelig en fornøjelse.Retterne er polske, tilberedt efter gamle traditioner med kvalitetsråvarer og serveret i fransk inspireret stil. Prøv eksempelvis kalvetunge med peberrod til forret og til hovedret vildsvinesteg.Priserne er på niveau med bedre danske restauranter - ganske dyrt efter polske forhold - men afspejler restaurantens høje kvalitet. Berømtheder som general de Gaulle, George Bush og Fidel Castro har spist her.Det er absolut nødvendigt at reservere bord i god tid.Restaurant Wierzynek, Rynek Glowny 16 WWW wierzynek. pl/en/.LørdagKl. 10 Kongens slot og kronjuvelerne 6 Krakows kongeslot, Wawel, er en af den gamle bydels hovedattraktioner og nærmest obligatorisk at besøge. Man kan sagtens bruge masser af tid på at se kronjuvelerne og de kongelige gemakker, eller man kan nøjes med at opleve stemningen på slottet, slotspladsen og de seværdigheder, der er nemmere at komme til, såsom katedralen eller den kongelige krypt.Kongeslottet Wawel, Wawel 5 WWW wawel. krakow. pl/en/.Kl. 12 Udflugt til planøkonomien7 Sporvogn nummer 10 og nummer 4 fra stoppestedet ved Bernadynska lige ved Wawel kører til Nowa Huta, som i sin tid skulle fungere som udstillingsvindue for den polske kommunisme. Turen fra kongeslottet til sovjetisk planøkonomi tager omkring 40 minutter og er en sightseeing i sig selv.Nowa Hutas centrum er en stor plads, Plac Centralny, hvor der ligger flere restauranter, der er velegnet til dagens frokost, heriblandt Restauracja Stylowa. Bar Mleczny Centralny er et cafeteria fra tiden under kommunismen, hvor man selv henter sin mad ved skranken.Bar Mleczny har dog lukket lørdag og søndag.Restaurant Stylowa, Centrum C3 WWW zomato.com/pl/kraków/stylowa-nowa-huta/menu.Kl. 15 Livet under kommunismen8 Det Kommunistiske Polens Museum er forholdsvis nyt og under fortsat udvikling på grund af uafklarede finansieringsforhold mellem Krakow by og landets kulturministerium.Ifølge planerne skal museumsbygningen renoveres frem til 2019, hvor en permanent udstilling åbner.Museet er placeret i en tidligere biograf, fortæller historien om Nowa Huta og viser med genstande anno 1945-89, hvordan det var at leve i Polen under kommunismen.Muzeum PRL, os, Centrum E1 WWW mprl. pl.Kl. 17 Et kig på stålværket9 Det tidligere Vladimir Lenin-stålværk fik efter de politiske omvæltninger i Polen i 1989 navn efter en polskamerikansk opfinder, Tadeusz Sendzimir, og er i dag ejet af Arcelor-Mittal Poland, landets største stålproducent.Man kan ikke besøge selve stålværket, og der er ikke meget at se udenfor, kun værkets indgang og administrative bygninger; men stedet og vejen udstråler den storhed og det fremskridt, stålværket repræsenterede for det tidligere kommunistiske regime, og virker nærmest som et tempel for den polske kommunisme.Herfra kan du tage sporvogn tilbage til centrum.Huta Tadeusza Sendzimira, ul. Ujastek.Kl. 20 Aftensmad på kroen10 Pod Aniolami er en hyggelig kro med traditionel polsk mad, som serverer a la carte eller treretters menuer. Prøv for eksempel andesteg og æblekage til dessert, begge klassiske polske retter.Restauranten er i den lidt dyrere prisklasse, men de smukke omgivelser er det værd. Der er servering i flere etager, men kan du vælge, tag kælderen, hvor rå sten og vægge giver en særlig stemning.Restaurant Pod Aniolami, ul. Grodzka 35 WWW podaniolami. pl/en.SøndagKL. 9 Klar til den jødiske bydel 11 Krakows jødiske bydel, Kazimierz, blev grundlagt i midten af 1300-tallet som en selvstændig by og var beboet af både kristne og jøder. Det er ganske tydeligt ikke mindst arkitektonisk og ved placeringen af henholdsvis kirker og synagoger. Byen var et af de vigtigste jødiske kulturelle centre i Polen og tiltrak fine jødiske lærde, kunstnere og håndværkere.Det skønnes, at omkring 65.000 jøder boede i Kazimierz inden Anden Verdenskrig.Kazimierz blev forsømt i den kommunistiske periode, men har de seneste år oplevet en stigende renæssance af den jødiske kultur.Indled din tur i Jozefa-gaden, hvor Den Høje Synagoge fra 1563, en af de syv synagoger i Kazimierz, ligger.Den Høje Synagoge, Ul. Jozefa 38.Kl. 10 Krakows ældste synagoge12 Den Gamle Synagoge blev opført i begyndelsen af 1400-tallet og er Krakows ældste jødiske bygning. Synagogen blev delvis ødelagt i løbet af Anden Verdenskrig, hvor tyske soldater brugte den som lager. Den blev renoveret i 1950 og er i dag et af Krakows Historiske Museer.Den Gamle Synagoge, ul. Szeroka 24 WWW mhk. pl/branches/old-synagogue.Kl. 11 Jødisk historie i Galicien13 Galicia Jødisk Museum ligger i nærheden af Den Gamle Synagoge og giver et godt billede af den jødiske historie og kultur i Galicien, som tidligere var en del af Polen, og som i dag er delt mellem Polen og Ukraine. Museet omfatter ligeledes Polens største boghandel med jødisk litteratur og en hyggelig café.Zydowskie Muzuem Galicja, ul. Dajwor 18 WWW galiciajewishmuseum.org/en.Kl. 12.30 En hyggelig synagoge14 Remuh-synagogen med tilhørende kirkegård ligger ud til den hyggelige centrale plads i Szeroka-gaden og er med sin beskedne størrelse og indretning nok også den hyggeligste synagoge. Den lille kirkegård, der er en af Polens ældste, blev næsten helt ødelagt under Anden Verdenskrig. Synagogen har sit navn fra den berømte rabbiner Moses Isserles, som ligger begravet på kirkegården.Remuh-synagogen.Kl. 14 God jordnær mad til frokost15 Kuchnia u Doroty er en ægte polsk restaurant med veltilberedte polske traditionelle retter, typisk bestående af svinekød, til en billig pris. Mange lokale spiser her, og maden er helt nede på jorden og rigtig god.Kuchnia u Doroty, Augustianska 4 WWW facebook.com/pg/kuchniaudoroty/about/Se artiklen digitalt og navigér efter kortt på www.politiken.dk/6133677 Ota Tiefenböck, 60 år, er freelancejournalist med speciale i Central-og Østeuropa, Balkan og Kaukasus, som han dækker for flere medier.rejser@pol.dk Fakta: 3 gode rådBillige hoteller Du vil ofte kunne finde et godt hotel til nedsat pris på nettet. Betal ekstra og bo på et hotel i det historiske centrum.Polske kager Prøv et af de mange konditorier, du vil se mange steder i Krakow. Kagerne smager himmelsk og er rørende billige.Køb Krakow Tourist Card Giver adgang til flere af denne guides museer og gratis offentlig transport til og fra lufthavn. Et kort til 2 dage koster 100 zloty (ca. 180 kr.).WWW krakowcard.com.
Krakow, Polens næststørste by, er ikke én, men tre forskellige byer, som på godt og ondt hver især illustrerer Krakows - og hele Polens - brogede historie.
Hvis man skal karikere den inderste del af hovedstadsområdet, så er Østerbro speltmoren med caffelatte-holder på barnevognen, Vesterbro er hipsterfaren med moustache på overlæben og skateboard under armen, mens Nørrebro bliver den næsepiercede KUA-studerende med hang til hummus.Frederiksberg, derimod, vil nok i de flestes øjne være synonymt med den ældre, velbeslåede dame, der agtværdigt promenerer op og ned ad Gammel Kongevej med blåt hår, blød bassethund og affekteret udtale. Men hvad sidstnævnte angår, holder stereotypen ikke. Ikke så meget længere i hvert fald.For selv om minkpelsene stadigvæk luftes til og fra Slagter Lund, villaerne på Dalgas Boulevard bestemt ikke er SUvenlige og borgmesterens partifarve i mere end 100 år har haft samme farve som foråret i Frederiksberg Have, så blæser forandringens vinde i Danmarks tættest befolkede kommune.En prognose over befolkningsudviklingen på Frederiksberg frem mod 2030 peger på, at kommunen - i parløb med København - er godt på vej til at blive en af landets yngste. Især de unge mellem 20 og 35 år fylder mere end andre steder i landet, og samtidig viser kommunens prognose, at det særligt er de 19-til 24-årige, der driver tilflytningen.Den udvikling stiller nye og anderledes krav - ikke mindst på kulturområdet, fortæller Morten Jung (K), der er 1. viceborgmester og formand for kultur-og fritidsudvalget på Frederiksberg.»Groft sagt kan man sige, at når den gamle dame dør, flytter unge og børnefamilier ind i hendes lejlighed. Demografien ændrer sig markant i disse år, og hvis udviklingen fortsætter, er Frederiksberg en af landets yngste kommuner i 2025. Derfor er vi også nødt til at tilrettelægge en kulturpolitik for den kommune, vi er i gang med at blive«, siger han.Elektronisk musik er i højsædetDet større fokus på kulturelle tilbud til kommunens unge blev iværksat for seks år siden, og siden da har strategien bevæget sig på to niveauer: »Kort sagt skulle vi have nogle markante fyrtårnsprojekter, der kunne tegne vores brand udadtil, og samtidig skulle der satses benhårdt på vækstlaget«, forklarer Morten Jung.Fyrtårnsprojekterne, der ifølge Jung skal »sætte Frederiksberg på land-og verdenskortet«, er blandt andet musikarrangementerne Strøm Festival, Stella Polaris og Bas Under Buen, den naturfaglige festival Bloom samt ' Ungdommens Folkemøde'.Men det er ikke gjort alene med store, enkeltstående arrangementer. Derfor oprettede kommunen for fem år siden et filmværksted, hvor unge kan komme og lære at lave film, og i dag gennemgår samtlige 6. klasser på Frederiksberg et filmforløb. Desuden har man investeret i moderne øvelokaler til de musikinteresserede, og ved sidste års budgetforhandlinger blev man enige om at lave en ny kulturskole bag ved musikkonservatoriet.Her samles musikskolen, billedskolen, dans og filmværkstedet, og ideen er, at der skal »opstå en kreativ smeltedigel af kultur for børn og unge samlet på ét sted«, fortæller Morten Jung.»Vi skal skabe optimale rammer for, at vækstlaget også kan blomstre. Vi har allerede fantastiske tilbud til de voksne, så børn og unge er kernemålgruppen for det, vi etablerer i øjeblikket«, siger viceborgmesteren.Et af de områder, Frederiksberg i disse år forsøger at profilere sig indenfor, er den elektroniske musik. Man har for nylig indgået en fireårig rammeaftale med den elektroniske musikfestival Strøm, der i disse dage finder sted på blandt andet Frederiksberg Rådhus, Gammel Kongevej og under Bispeengbuen. Aftalen skal være med til at sikre et fokus på den elektroniske musik over en årrække, og ambitionen er ifølge Morten Jung »at være den fremmeste kommune for elektronisk musik - ikke bare i Danmark, men i hele Europa«. »Strøm består jo af nogle helt vanvittig dedikerede mennesker, så der er potentiale til at lave noget kæmpestort. Og hvis ikke du sætter barren højt, så rammer du laveste fællesnævner, og det skal Frederiksberg ikke«, siger han.Frederiksberg er et skatkammerDirektør for netop Strøm Festival, 40-årige Frederik Birket-Smith, der desuden dj'er under aliasset 2000F (ja, Frederiksbergs postnummer), er yderst begejstret for udviklingen i retning af flere kulturarrangementer for de unge.Han er født og opvokset på »det klassiske Frederiksberg, hvor de gamle damer dominerede«, og der »stort set ingenting var for os unge«, som han siger. Det er der i dag, og det skyldes i høj grad festivalchefen, der for snart ti år siden var med til at kickstarte Frederiksbergs eventyr med den elektroniske musik.Birket-Smiths barndomskvarter var Fuglebakken, blot et stenkast fra Bispeengbuen, og det var dengang et sted, »alle kendte, ingen brugte, og hvor man ikke kom efter mørkets frembrud«. En del år senere, nu som ung geografistuderende på RUC med fødderne solidt plantet i det elektronisk musikmiljø, gik han igen en tur i sit gamle kvarter.Hurtigt stod det klart for ham, at det her dunkle og rå område under motorvejsbroen var præcis den slags »vildt hardcore og urbane sted«, der udgjorde rammen for technofester i andre europæiske storbyer som London og Berlin.»Samtidig var det her glemte område jo spild af godt byrum, som simpelthen måtte kunne bruges til noget andet end hælervarer og udbrændte knallerter. Og den musik, jeg arbejder med sammen med OHOI! (dj-kollektivet, der står bag Bas Under Buen), er jo netop rå og urban - og kræver derfor tilsvarende rammer.De var jo så her, lige foran næsen på mig«, fortæller han begejstret.Dengang for ti år siden var ideen om technofester på Frederiksberg dog helt utænkelig. Med befolkningstilvæksten, den ændrede demografiog et stigende antal unge i kommunen i kraft af blandt andet CBS blev det dog efterhånden tydeligt på rådhuset, at der var behov for kulturelle tilbud målrettet de unge.Frederik Birket-Smith begyndte at udvikle ideen til eventet Bas Under Buen, der i år havde otteårsjubilæum, og det blev samtidig startskuddet til at bruge byrummet aktivt til gavn for de unge.Siden da kom Strømfestivalen til, og i modsætning til Bas Under Buen er det spredt ud over byen med en række forskellige koncerter og arrangementer.»Strøm Festival bruger en del af de ukendte steder på Frederiksberg - og det er jo et sandt skatkammer herude! Eksempelvis havde Cisternerne været lukket i mange år, før vi spillede en koncert dernede i 2013. Det samme gælder Cafe Intime. Der findes den her Edith Piaf-agtige stemning, hvor elektronisk musik umiddelbart virker helt malplaceret. Alligevel fik vi lov at spille der, fordi Strøm kobler musikken og byens rum med stor respekt for de steder, hvor vi spiller«, siger Frederik Birket-Smith og tilføjer: »På den måde kan folk se, at arrangementerne fungerer på grund af - ikke på trods af - at de finder sted på Frederiksberg«.Basarm med hensynEn af dem, der forynger Frederiksberg, er 24-årige Freja Vestergaard. Hun flyttede til Frederiksberg som 18-årig, og dengang var indtrykket »provinsielt og kedeligt«. Efter en afstikker til Indre By og Nørrebro er hun tilbage, og hun kan tydeligt mærke en forandring.»Nu bor mange af mine venner her, og der er kommet så mange tilbud til. Der er den her ' lokale feeling', som ikke findes inde i byen eller i brokvartererne Frederiksberg er lokalt, men stadig centralt.Og så er der masser af liv, især omkring Gammel Kongevej, Frederiksberg Alle og Værnedamsvej«, siger hun.Freja Vestergaard er flittig bruger af de frederiksbergske teatre, parker og biografer, men hun savner stadig »lidt fest og klubliv«. »Men det er også et spørgsmål om tid, tror jeg. Folk skal vænne sig til, at der sker noget på Frederiksberg - at man ikke nødvendigvis behøver søge andre steder hen. Der skal skabes den der følelse af, at det rykker på Frederiksberg. Men det tager tid og kommer ikke af sig selv, bare fordi kommunen skaber rammerne for det. Det kræver også noget af beboerne.Af os, der skal fylde rammerne ud«, understreger hun.Den konklusion er 21-årige Nikoline Barfod Skaarup enig i. Hun blev født på Frederiksberg, voksede op i Gentofte og er nu vendt tilbage til Gammel Kongevej.Hun er endnu en af dem, der trækker Frederiksberg i en yngre retning. Og endnu en af dem, der nyder godt af kommunens strategi.»Frederiksberg har meget at tilbyde, og man kan mærke, at man forsøger at henvende sig mere til de unge; at Vesterbro ' breder' sig mere og mere til Frederiksberg.Der er efterhånden en god blanding af de hippe ting og det mere rolige. Gothersgade er jo ikke hyggelig på nogen måde sammenlignet med Frederiksberg Alle for eksempel«, siger hun.Nikoline Barfod Skaarup er begejstret for områdets ølbarer, Stella Polaris og livejazz på Cafe Intime om søndagen. Og selv om hun endnu ikke har været til Bas Under Buen, »er det fedt, at man ikke er nødt til at tage til andre dele af byen for at være sammen med andre unge«. Men hvad så med resten af Federiksbergs borgere? Bliver de glemt i virvaret af dunkende basrytmer og farverige ungdomsinitiativer? Slet ikke, understreger formanden for kultur-og fritidsudvalget Morten Jung.»Når man bor i en by, må man jo tage lidt og give lidt. Men Stella Polaris stopper jo eksempelvis klokken 23 og foregår i Søndermarken. Så der bliver taget hensyn.Og hvad angår de eksisterende institutioner henvendt til det mere modne publikum som Frederiksbergmuseerne, så udvikler de sig også konstant. Bare se på Cisternerne«, siger han.Heller ikke direktøren for Strøm Festival, Frederik Birket-Smith, er nervøs for, at den mere modne befolkning bliver overset, når først musikken spiller.»Da jeg var ung, var Frederiksberg i gang med en udvikling mod ' alderdommen for evigt'. Sådan er det heldigvis ikke længere. Byen skal være levende, men med respekt for den oase, som Frederiksberg jo stadig er. Og mange af de aktiviteter, vi laver, er jo absolut ikke kun for de unge: Jeg havde for eksempel min 94-årige farmor med til en Strøm-koncert i metroen, og hun elskede det!«.Strøm Festival. 2.-5. aug. Rundt på Frederiksberg og i København.WWW stromcph.dk.ibyen@pol.dk Byen skal være levende, men med respekt for den oase, som Frederiksberg jo stadig er Morten Jung, viceborgmester (K).Fakta: FAKTA De sidste dage med Strøm på FrederiksbergKlokkespil på Rådhuset Hver dag under Strøm ringes solen op og ned fra rådhusets klokkespil. Det sker klokken 9 og 21, hvor klokkenist Joanna Stroz fortolker elektroniske klassikere.Filmvisning under Bispeengbuen Strøm viser fire film, som berører den elektroniske musikkultur. Fredag er det Jenny Livingstons dokumentar ' Paris is Burning', der vises klokken 20. Inden da er der DJ og paneldebat fra klokken 18.Lydinstallation med Detroit-inspiration Foran rådhuset holder lydinstallationen ' Down The Rabbit Hole' til. Værket er »en uendelig kompositionsmaskine inspireret af 1980' ernes Detroit, elektroniske instrumenters mangelfuldhed og en fascination af tilfældigheder«.
Frederiksberg er på vej til at blive en af landets yngste kommuner, og derfor satser man benhårdt på kultur til de unge. Man vil blandt andet være »Europas fremmeste kommune inden for elektronisk musik«, fortæller Morten Jung (K), formand for kultur-og fritidsudvalget.
En butik har været mange ting fra Enevælden og op til i dag. En bod dækket af en teltdug, et aflåseligt træskur eller et kælderrum, hvor udstillingsmontrer på fortovet bød kunderne indenfor. Op gennem 1700-tallet blev det uhøfligt og uciviliseret at faldbyde varer fra butiksdøren. Udhængende skilte, faldefærdige boder og andre forhindringer skulle ud af gadebilledet. »Købslå« -metoden, altså en forhandling, blev til faste priser. Senere fik detailbutikkerne lokkende facader. Det allerfineste blev at anskaffe sig store, polerede udstillingsvinduer, som den tyske forfatter Karl Moritz beskriver efter en strøgtur i London i 1782: »Malerier, maskiner, værdifulde genstande - alt er udstillet, så det tager sig fordelagtigt ud bag store vinduer med klart glas. Der mangler ingenlunde tilskuere; de står bomstille midt på gaden både hér og dér for at beundre denne eller hin sindrige nyhed. En sådan gade ligner et velarrangeret udstillingslokale.« Forbruget og butikkens udvikling er ikke kun fortællingen om vejen fra primitive salgsboder til webhandel. Forandringer i forretningernes indretning og udseende er også historien om samfundets modernisering, siger Mikkel Thelle, der er lektor ved Aarhus Universitet og leder af Dansk Center for Byhistorie. Han er en af redaktørerne bag den nye bog Forbrugets Kulturhistorie.»Der, hvor man kan finde et spændende brændpunkt mellem by-og industrihistorie, er i forbrugeren. Forbrugeren spiller en central rolle fra starten af 1800-tallet og frem, da vi gik fra at producere mere end bare til at brødføde os selv. Det er for forenklet at sige, at samfundsudviklingen skaber forbruget. Det går også den anden vej,« siger han.Forbrug er for eksempel en vigtig brik i dannelsen af byer. Før industrialiseringen handlede vi på torvet, hos den enkelte håndværksmester eller i købmandsgårdene rundt omkring i byen. Bymidten blev senere forbrugets arnested, især da de første detailbutikker dukkede op i løbet af 1800-tallet. I Paris opstod de overdækkede butiksarkader i begyndelsen af århundredet og blev flanørens domæne. I 1960erne kom der gågader i danske provinsbyer og de første storcentre.Folk valfartede til byen for at bo tæt på dens materielle goder.Bymidten blev med tiden omdannet fra at have færre og færre boliger til flere og flere kontorer, butikker og andre forlystelser som biograf og teater. Den potentielle pris for en grund eller ejendom blev sat fri i 1800-tallet og begyndte at stige. Det blev dyrt at bo i centrum af de større byer, så det var de mere eksklusive butikker, som kom til at ligge centralt.»Det samme sker med gentrificeringen fra 1980erne og frem. Eksempelvis flytter kunstnere med deres gallerier ind i billige fabriksområder, og dem vil den kreative middelklasse gerne bo i nærheden af, så de presser grundpriserne op med boligkøb.Indtil at de, der var der først, ikke har råd til at bo der mere. Forbruget skaber nye steder i byerne.« Industrialiseringen gav forbrugeren flere penge mellem hænderne, varerne blev billigere, og fritiden blev ikke kun brugt på afslapning, men også på at shoppe. I anden halvdel af 1800-tallet begyndte oprydningen og rengøringen af det offentlige rum. De gamle rendesten forsvandt, og der blev kloakeret.Byen blev funktionsopdelt, så bolig-, industriog forbrugsområder blev adskilt.Samlingen af butikkerne forandrede forbrug fra udelukkende at være en praktisk nødvendighed til at være en sanselig oplevelse.Som Herman Bang formulerede det i 1880 om en tur i Magasin: »Overalt har Massen slaaet mig, de store Mængder af alt muligt... Der er Uendeligheder af hvide Gardintøjer, lige saa vel som Bændler, Blomster i Dyngevis.Kæmpestabler af Gulvtæpper, Bjerge af Damask, Hav af Sengefjer, en Mængde af Senge, Modelkjoler i Dusinvis, Pragthatte i store Kasser...« Varerne skulle ikke ligge på lager i skuffer og skabe, som i de ældste købmandsgårde, men frem på hylder og på disken. I 1700-tallet kom de første udstillingslokaler, hvor det nyeste sortiment blev vist frem i dagligstuelignende rum. Stormagasiner blev i 1800-tallet eliteforbrugerens legeplads og senere allemandseje i form af nutidens storcentre. Drømmen om luksus er blevet tilgængelig for alle.DET er butiksvinduernes udvikling også fortællingen om. I Danmark blev detailforretningernes små, billige vinduer med sprosser udskiftet med dyre udstillingsvinduer fra cirka midten af 1800-tallet og frem. Det var en dyr og langsommelig affære. Først blev glasmassen støbt til store rektangulære glasstykker, som blev afkølet i specialovne.For at give glasset en plan overflade blev halvdelen af dets tykkelse slebet væk og efterfølgende poleret, så det fremstod helt klart.I starten var butiksruder så dyre, at det kun var de eksklusive forretninger, som havde råd til dem. Butikkerne konkurrerede med hinanden om at have den største, ubrudte glasflade. I 1874 kunne man i danske aviser læse om, hvordan trafikken i Østergade i København var blevet standset af en kødrand af mennesker, der betragtede et apotek, hvor der blev sat seks nye, store spejlglasruder op. I løbet af 1900-tallet gjorde nye fremstillingsteknikker de dyre ruder tilgængelige for de fleste.Butiksvinduerne fremmede en slags ligestilling. Man kunne vinduesshoppe uden at forpligte sig på en snak med ekspedienten eller et køb. De fattige fik lov til at drømme om fine varer, og kvinder skulle ikke have mandens tilladelse til at shoppe. Med øjnene i hvert fald.»Der skete en form for demokratisering, som dog også understregede, hvem der havde råd og ikke havde. Alle kan forbruge med øjnene, men det er ikke alle, der kan købe. IKEA spiller også på det demokratiske udtryk, for eksempel ved at alle kan lægge sig i deres senge, og man kan prøve at bo i nydeligt indrettede udstillingshjem for en stund. I butikkernes tidligere tider var den eksklusivitet forbeholdt de øverste lag i samfundet,« siger Mikkel Thelle.Butikkerne, der i de traditionelle købstadsgårde var hævet nogle trin over gaden, skulle nu ned i niveau med den for at udnytte blikfangsvinduerne.Tidligere boede butiksejeren ofte eller havde som håndværker sit værksted i forlængelse af butikken, men nu blev privatboligen rykket til etagen ovenover eller hen i en helt anden bygning. Den offentlige og den private sfære blev mere adskilt.»Fra 1500-til omkring 1700-tallet var den sfære mere sammenflydende. Man havde en slags modtagelokale med varer, men man tog ofte sine kunder med ud i baglokalet, for eksempel i privaten, som en slags eksklusiv behandling. Nu er den indretning meget sjælden. Med masseforbruget kom selvbetjeningsbutikkerne fra 1950erne og frem, og kædebutikkerne fra 1980erne. I dag er det oftest ikke den, der ejer butikken, der er ekspedient.« En optælling i Københavns indre by viser, at tre fjerdedele af indehavere af tøjbutikker boede ved butikken i 1870, mens den andel var faldet til under en tredjedel i 1911. I stedet blev butikken en del af det offentlige rum og bredte sig ud på gaden med glasdøre, markiser og skilte på fortovet. Allerbedst udtrykt ved nutidens storcentre, som er en slags by i byen, hvor man kan få alt, hvad hjertet begærer. Også en tur i biffen, til læge eller på restaurant.MED udstillingsvinduerne blev det vigtigt, hvordan varen så ud, og mindre vigtigt, hvordan den føltes, duftede eller smagte.Butikkernes indre blev i løbet af 1800-tallet belyst af afdæmpet lys fra elektriske lamper.Røde kjoler fremstod nu røde og ikke brune, som de gjorde med det tidligere gaslys.Købmandsgårdenes opbevaringsmøbler blev erstattet af glasskabe, -montrer og -diske. Som enkefru Cockney skrev i avisen Norwich Mercury, ville hendes forretning være »smukt oplyst og dekoreret efter londonernes smag, med plumkager«. Naboen Francis Horne prøvede at toppe hende med sin annonce.Hans butik ville være »oplyst på eleganteste måde og dekoreret med konditorkager, med alle de ornamenter, som kunsten og fantasien kan udvirke«. I Mellemkrigstiden blev gaderne udsmykket med granguirlander i julesæsonen og til særlige lejligheder med flag. Faktisk blev flagene så populære, at Odense Politi af hensyn til færdslen begrænsede dem til få, fastlagte lejligheder i begyndelsen af 1900-tallet. I dag virker det, som om Føtex og Bilka har fødselsdag flere gange om året.I løbet af 1900-tallet blev »butiksdekoratør« et selvstændigt fag. Vinduesudstillinger skulle ikke kun give en idé om udbud og priser, men kurateres efter sæson og tema, så den enkelte butik kunne skille sig ud blandt de mange andre. I Besættelsestiden var der stor opbakning til vindueskonkurrencer, for det var en måde at lave lovlige nationale markeringer mod tyskerne på. Udstillingerne blev indimellem en attraktion i sig selv, som vi kender det i dag fra storcentrenes julelandskaber.I dag er det blevet en hel videnskab at føre kunder rundt i forretningen og hen til bestemte varer. Der er en grund til, at slikket altid står ved udgangen. Særlig muzak skal skrue op for købetrangen. Der er barrierer og sving på vejen, som tvinger os til at sætte farten ned og opholde os længere tid i butikken. IKEA er måske det bedste eksempel med pile, der fører én ud på en fastlagt rute forbi alle udstillingsrummene.Samtidig med at storcentrene bliver større, og der kommer flere af dem, trækker nogle butikstendenser tråde helt tilbage til Enevældens tid. Håndværkere åbner showrooms, hvor man kan se dem arbejde og samtidig købe deres ting. Det lokale er blevet smart for den forbrugende middelklasse, som går i små, dyre specialbutikker og får et personligt forhold til deres slagter eller skosælger.»Det bryder med tendenserne fra den store industrialisering og 1980ernes kædebutikker, hvor alt skulle være ens over hele kloden.Nu kører folk til byer langt væk for at få den bedste brændevin eller en særlig ost. Andre bliver selvforsynende og står af forbrugsræset som Bonderøven. På den anden side er storcentrene i vækst, men får også nichevarer fra den lokale delikatesse. Så udviklingen går begge veje,« siger Mikkel Thelle.Tidligere har forskningen lagt stor vægt på landbruget og andelsbevægelsens betydning, når moderniseringen af Danmark fra 1800-tallet og frem skulle forklares, siger Mikkel Thelle. Senere på arbejderklassen, Socialdemokratiet og fagbevægelsen. Med den nye bog vil forfatterne bag inddrage forbrugshistorien i årsagsforklaringen.»Da Karl Marx i 1800-tallet snakkede om varernes brugs-og bytteværdi, tror jeg ikke, han havde nogen anelse om, hvor meget selve nydelsen og begæret efter dem ville komme til at betyde i det senmoderne samfund. Forbrug bliver noget, der også spreder sig til ting, som ikke er materielle. For eksempel en tur ned ad Strøget og en rejse i forbrugets byrum.«.
Modernisering. Detailbutikkerne fik ikke kun konsekvenser for forbruget, men også for vores kultur og samfund. Ny bog skitserer salgsboden, stormagasinet og butiksrudens betydning.
Andreas Just Karberg cykler i rasende fart henover brostenene på Amalienborg Slotsplads. 
Han er femte generation i familien bag vin- og spiritusgiganten Hans Just Group, men selv er Andreas Just Karberg langt fra nogen købmand. I stedet investerer han familiens formue i gamle, fredede ejendomme og forvandler dem til profitable perler . 
8. november 2016. Bangkok, Thailand Hun er i tvivl, inden narkosen tager over og luller hende i søvn.Famlende rækker hun ud efter den mandlige medarbejder på privathospitalet i Bangkok i håb om, at han kan overbevise hende om, at beslutningen er rigtig.»I think you want this, Ivy,« siger det fremmede menneske, tager hendes hånd og smiler overbevisende.Ordene retfærdiggør projektet, og klokken 19.30 er den fysiske transformation fra mand til kvinde endelig.Den sidste rest af Linus er væk.I dag. København27-årige Ivy September Rosenauer er en kvinde.Det har hun Dr. Sutins ord for, og snart er hendes CPR-nummers tiende ciffer et lige tal.Nøjagtig som det er tilfældet for alle kvinder, der biologisk set er født som piger.Hun ligner en kvinde, bevæger sig som en kvinde, taler som en kvinde og kan have sex som en kvinde.Alligevel føler Ivy sig forkert. Som om hun ikke kan blive tilstrækkeligt kvinde. Ikke kan blive kvindelig nok.»Vi transkønnede skal være smukkere, sjovere og mere feminine. Vi skal sælge os selv bedre end en biologisk kvinde. Hun kan hvile i, at hun har en livmoder og kan reproducere sig selv, mens mange mænd ser os som en joke eller en fantasi. Det er vi ikke. Vi er kvinder,« siger Ivy.Hun står frem med sin historie i Berlingske for at forhindre, at andre transkønnede skifter køn i en tro på, at det løser alle problemer. Det er ikke tilfældet, lyder hendes opråb.I stedet skal transkønnede stå sammen og insistere på, at køn er en flydende størrelse.Ivy oplever ikke, at hun er blevet mere kvinde af operationen, end hun var inden. En transkønnet bliver ikke mere kvinde ved at få en vagina eller mere mand ved at få en penis, mener hun.Tværtimod risikerer man i jagten på den »rigtige« krop at miste sin sjæl.»Jeg har klippet og klistret mig selv sammen.Og for hvad? For at mænd skal acceptere mig. For at omverdenen skal acceptere mig som kvinde. Det er en høj pris at betale.« »Jeg håber, at min stemme kan styrke og hjælpe andre, der tvivler. Jeg ønsker ikke, at andre skal igennem det. Kampen handler om, at vi skal normaliseres, så man ikke presser nogen ud i den her beslutning. Giv dit køn en chance. Giv dig selv mulighed for at være en kvinde med en pik.« Set i bakspejlet ville Ivy ikke have fået sin kønsskifteoperation. I stedet ville hun have sagt stop, lige inden det skelsættende kirurgiske snit blev lagt, og være rejst hjem til Danmark med sig selv i behold.Nu søger hun et opgør med opfattelsen af, at køn er enten eller.»Den her stereotype kønsopfattelse er så grounded i os som mennesker. Det gør det svært at bryde normerne, men det er nødvendigt, hvis vi ikke skal udelukke folk fra samfundet.« »Uanset hvad er jeg født i en mands krop.Det gør mig til et menneske med to sjæle. Mere flyvsk. Mere relaterbar. Hvorfor kan det ikke være en smuk ting? Være noget, vi omfavner? Hvorfor skal andre få en til at føle, at det er forkert?« Kønsskifteoperationen var et forsøg på at leve op til folks forventninger og passe ind, snarere end det var et ønske, som opstod i Ivy selv. Hun oplevede, at hendes mandlige kønsdele i omverdenens øjne stod i vejen for den kvinde, hun ville være. Troede, at spørgsmålene og forbeholdene ville stoppe, når der kropsligt ikke var en finger at sætte på hendes kvindelighed.»Jeg levede i en fantasiverden omkring, hvordan det ville være efter operationen. Jeg troede, det ville gøre mit liv anderledes. At jeg ville føle mig normal. At jeg ikke behøvede at skamme mig mere. Men du bliver ikke en kvinde bare af at få en kønsskifteoperation. Du bliver en illusion af en kvinde.« Ifølge Ivy er der en fastlåst og konservativ opfattelse af køn. Det er de forventninger, hun har indset, ikke kan efterleves. Uanset hvor hårdt hun prøver, og hvor mange gange hun lægger sig på operationsbordet, vil samfundet ikke anerkende hende som kvinde på lige fod med de kvinder, som er født kvinder: »Jeg fortryder, at jeg gav efter for samfundets forventninger. Jeg faldt i. Og jeg er skuffet over, at jeg bukkede under. Jeg havde været så stærk og kæmpet for at bryde normen, men jeg tabte og bukkede under for det, der blev forventet. Jeg ville ikke have gjort det igen.«.22. september 1990. Malmø, SverigeKlokken er 23.10, da Katrin Persson i en sidste kraftanstrengelse bringer Linus til verden. En jordemoder overbringer nyheden til de nybagte forældre: »Tillykke, det blev en dreng.«.1995. Malmø, SverigeLinus trækker kjolen over hovedet og ser sig i spejlet. De andre børn på stuen fniser lidt.Hjemme klæder han sig ofte ud med sin lillesøster Hanna.I prinsessekjolerne, tylskørterne og de langhårede parykker føler han sig bedst tilpas. Han mærker sig selv.Men omverdenen forstår ikke den lille dreng, der bare gerne vil gå i kjoler.En af børnehavens pædagoger stikker hovedet ind ad døren og kigger på Linus.»Ej, den der kjole kan du ikke have på. Du er jo en dreng,« siger hun og får ham gelejdet ud af kjolen.Linus forstår ikke, hvad problemet er. Men følelsen af at være forkert og ikke passe ind bider sig fast og følger ham langt ind i voksenlivet.»Allerede fra jeg var et lille barn, har folk kigget på mig på en måde, der fik mig til at have det dårligt med mig selv. Når du så tidligt føler, at du ikke er god nok og kan være dig selv, tager du det med dig videre i livet.«.September 2004. Trelleborg, SverigeDet første halve år på den nye skole siger Linus ikke et ord. Otte år med mobning har lært ham, at det er bedst at skabe mindst mulig larm.Hjembyens 1.500 indbyggere ligner alle sammen hinanden. Ikke én farvet, ikke én homoseksuel, ikke én, der ikke ligner resten af flokken.Undtagen Linus.Han stikker ud i den ellers homogene flok.Han er lidt for feminin, lidt for speciel, lidt for meget sig selv. Og hvis han ikke selv husker det, skal klassekammeraterne nok minde ham om det.Mobningen bliver for meget for den 14-årige dreng. Han begynder at flygte fra sig selv.»Som mennesker er vi flokdyr, og man forsøger at passe ind. Hvis man hele tiden skal stå alene, og der ikke er nogen at spejle sig i, bliver det meget ensomt. Jeg var så skrøbelig og ødelagt af mobning og turde ikke løbe nogen risiko. Jeg blev nødt til at tilpasse mig.« Derfor begynder Linus at tillægge sig de andre børns opførsel. Forsøger at efterligne dem og indrette sig for at overleve. Klæder sig i det tøj, de seje drenge går i. Bliver kæreste med skolens flotteste pige. Ifører sig den forklædning, det kræver at spille rollen.Hvis præstationen er overbevisende, kan han måske endda snyde sig selv.Men inde i Linus slår det revner.August 2009. London, StorbritannienDet år Linus fylder 19, trækker han rødderne op fra den lille svenske flække og planter dem i London.I løbet af kort tid begynder Linus at møde ligesindede. Drengen, der hele sit liv er flygtet fra sig selv, er pludselig ikke alene. Der er mænd i kvindetøj, kvinder, som ligner mænd, og alle personer herimellem.I London kan Linus udfolde den kvinde, han har forsøgt at undertrykke.Han kan være sig selv.Juni 2014. KøbenhavnNår Linus bevæger sig gennem København, er han vant til opmærksomheden.Hans flade bryst, mandlige røst og 182 centimeter står i skarp kontrast til det lange lyse hår, de malede negle, makeuppen og kvindetøjet.Selv om han prøver at børste tilråbene og de fordømmende blikke af sig, er det svært at finde ro i det, han er.For hvad er Linus, vil folk vide? Mand? Mand, der forsøger at være kvinde? Homoseksuel? Biseksuel? »Jeg var så færdig som menneske på det tidspunkt. Der fandtes ikke mere liv for Linus. Jeg var så opbrugt af at skulle forsvare og forklare mig. Så jeg valgte at sige: Okay, der bliver nødt til at ske noget. Jeg bliver nødt til at træffe et valg og være tro mod mig selv. Derfor sprang jeg ud som kvinde. Sagde farvel til Linus og begyndte at leve som Ivy.« Året efter Ivys indtog i verden kæmper hun med folks forestillinger om, hvad en kvinde er. Hun er begyndt på hormoner og præsenterer sig som kvinde. Alligevel bliver hun mødt, som om det hele er et bluffnummer. Noget, vi leger.»Folk har et billede af, hvad en kvinde er.Hvordan de ser ud. Hvordan de opfører sig.Hvis jeg siger, at jeg er en kvinde, forventer folk noget helt specifikt af mig. De forventer, at jeg lever op til et ideal. Som transperson føler man, at man skal passe ind i en rolle. Det er ikke nok at være sig selv.« Ivy er hun ikke længere en mand i kvindetøj, men en kvinde med en penis. Et udfald, hun selv er glad for, men som omverdenen kigger skævt til.April 2016. Østerbro, København»Jeg har mødt en fantastisk pige. Men jeg ved ikke helt, hvad jeg skal gøre. Hun har hverken en fisse eller bryster, men hun siger, hun vil få det lavet. Måske er hun værd at vente på.« Ivy lægger sin nye kærestes telefon fra sig.De har set hinanden i en måned, han er hendes første mandlige kæreste, og hun har netop fundet SMSen på hans telefon. Den velkendte følelse af ikke at være tilstrækkelig vender tilbage.Hun bliver ramt af en skræk for at miste det hele.»For første gang i mit liv følte jeg mig set og elsket. Jeg ville gøre alt - og for enhver pris - for at blive sammen med ham. Jeg var så lykkelig for at være et sted i mit liv, hvor tingene føltes normale, og hvor jeg følte mig elsket.Derfor følte jeg, at operationen var nødvendig, hvis jeg ikke skulle miste det hele.« En måned efter, at Ivy har fundet beskeden, lægger hun sig på operationsbordet for første gang. Silikoneimplantaterne kommer ind under huden. Måneden senere bliver adamsæblet opereret mindre. Den fysiske transformation er i gang.Nu er der kun én vej for Ivy, og det er frem.September 2016. KøbenhavnIvy er fast besluttet på en kønsskifteoperation, men processen skal ikke være lang, og den skal ikke ende med en nej. Det kan kærligheden ikke vente på.Hun ved fra transkønnede veninder, at mødet med systemet i Danmark kan være en mavepuster, når man føler sig fanget i den forkerte krop. Forløbet forud for en operation kan tage mange år, og spørgsmålene er mange og nærgående. Tid, Ivy ikke føler, hun har: »Jeg følte, at operationen var nødvendig, hvis jeg ikke skulle miste ham. Jeg følte, at hvis jeg gjorde det her, så kunne jeg leve et normalt liv. Være en kvinde. Blive en kone. Måske en dag en mor.« Drømmen om det nye liv fører Ivy til Bangkok.Hovedstaden, hvor det er lige så nemt at bestille en kønsskifteoperation som en frisørtid: »Man sender en mail med, hvad man gerne vil have lavet, hvordan det skal se ud og så videre.Man går rundt med den her følelse af håbløshed, og pludselig bliver det så nemt.Det er ren business for indehaverne, men for mig føltes det som en udvej.«.8. november 2016. Bangkok, ThailandIvy vågner op på sin stue. De pastelgrønne lægekitler er væk, og for første gang er hun alene med sin nye krop.Hun skriger.»Det var som at vågne fra en drøm, og pludselig kunne jeg se helt klart. Jeg var i panik og ude af stand til at føle mig selv, men jeg kunne mærke, at en del af mig manglende. Jeg skreg, og skreg og skreg,« siger Ivy.Lægernes svar på panikken er morfin, og cocktailen af smertestillende og en krop, der pludselig ikke producerer samme mængde testosteron som tidligere, er voldsom.I de forudgående timer har et thailandsk lægeteam bestående af to læger og en række sygeplejersker forvandlet Ivys mandlige kønsdele til et kvindeligt. En operation, som skulle have været kronen på værket i den proces, Ivy igangsatte to et halvt år tidligere. Alt sammen for at blive den kvinde, samfundet ellers ikke ville anerkende hende som.Privathospitalet har sikret hende den fysiske fremtoning, hun hele sit liv har forbandet for ikke at være født med, men alligevel føles intet rigtigt i hospitalssengen.»Jeg troede, jeg ville vågne op og føle mig som en kvinde, men jeg vågnede bare op og var ødelagt.«.27. marts 2017. Bispebjerg Hospital, KøbenhavnIvy sidder i toget.Det kører over Øresund. Med Sverige bag sig og Danmark foran sig.Selv om hun forsøger at bevare roen og trække vejret, kan hun mærke, at hun mister kontrollen.Kæresten har forladt hende. Det hele ramler sammen.»Jeg vidste ikke, hvad jeg skulle gøre af mig selv. Om jeg overhovedet skulle leve. Jeg følte mig meget fortabt og var i tvivl om, hvem jeg var,« forklarer Ivy: »Jeg ved ikke, om jeg troede, at kønsskifteoperationen ville gøre mig lykkelig, men jeg troede, at det ville give mig fred. Men operationen skaber så meget ubalance i kroppen, at man kun står mere forvirret tilbage. Tiden efter var et mareridt.« Da toget ruller ind på Hovedbanegården, tager Ivy ikke hjem til lejligheden på Østerbro, som hun plejer. I stedet sætter hun sig i bussen med kurs mod Bispebjerg Hospital. Et sted, hvor hun ikke behøver fortælle forfra og forklare sig, men blot kan bede personalet om at slå op i hendes journal: Vidnet om de gange, hun tidligere er søgt til psykiatrisk afdeling for at få ro efter sin operation. For at blive passet lidt på.August 2017. Indre By, KøbenhavnIført en hudfarvet blondebodystocking marcherer Ivy igennem København med et vajende regnbueflag i hånden. Hendes lyse lokker er farvet mørke, og læberne malet røde. Hun er kampklar. For det frie køns skyld.Sammen med op mod 150.000 andre er hun mødt op til landets største LGBT-festival, Copenhagen Pride, for at hylde forskellighed. På Instagram lægger hun et billede op af sig selv med teksten: »Kill the norm«. Slå normen ihjel.Efterfulgt af en regnbue-emoji.Det er sådan, hun synes, at tiden er brugt bedst. For hver virkelighedsopfattelse, der rystes, og for hver stereotyp, som punkteres, er vi i hendes øjne nærmere målet. At vi kan være den person, vi er, kalde os, hvad vi vil, og opføre os, som det falder os mest naturligt.En insisteren, man risikerer at slå sig på, men som for Ivy er hver en skramme eller slåskamp værd. Eksempelvis når hun på sin Tinder-profil toner rent flag og i sin profiltekst skriver, at hun er en transkønnet kvinde. Uinteresseret i at være en mands smukke påhæng eller fantasi.Ærligheden får 23. september kl. 11.43 brugeren »Gustav« til at skrive: »Forsvind herfra, hvis du ikke er en pige.« Kampen er ikke slut.September 2017. Østerbro, KøbenhavnIvy lægger sig på briksen. Det er tiende gang, hun ligger der.Kosmetologen fører lampen hen over ansigtet og begynder behandlingen. Hun lader den tynde nål glide ind i hårsækken og sætter strøm til den. Håret destrueres. Skægget destrueres.De døde hår er lige til at pille ud. Hår for hår, skridt for skridt på vejen mod det køn, Ivy ikke var født med, men det køn, hun føler sig som.En halv time i stolen koster 320 kroner. Og Ivy mangler op imod 50 besøg mere, før hun er kommet den mandlige hårvækst til livs. Penge, der i det store billede ikke gør en forskel, når man kigger tilbage på de 300.000 kroner, Ivy indtil videre har brugt på at blive Ivy.Selv om hun ville ønske, at hun var stoppet inden kønsskifteoperationen, skal hun have sit nye liv til at fungere: »Det bliver jeg nødt til, ellers kommer jeg ikke igennem det. Jeg kan ikke blive ved med at se mig tilbage. Men jeg håber, min stemme kan hjælpe andre til ikke at træffe det samme valg.«.fapr@berlingske.dk perd@berlingske.dk Du bliver ikke en kvinde bare af at få en kønsskifteoperation.Du bliver en illusion af en kvinde.Jeg håber, at min stemme kan styrke og hjælpe andre, der tvivler. Jeg ønsker ikke, at andre skal igennem det.Fakta: BAG OM HISTORIEN Sådan har vi gjortBerlingske har fulgt og interviewet Ivy September Rosenauer ad flere omgange siden marts 2017.Rekonstruktionen er lavet på baggrund af interviews, mails og dokumenter.
Sidste år fik 27-årige Ivy en kønsskifteoperation, og hendes biologiske køn som Linus forsvandt. I dag er hun ked af, at hun lod sig presse af samfundets forestillinger om en rigtig kvinde. I stedet skulle hun være stoppet lige inden kirurgens transformerende snit.
Henrik Seiding er direktør i Rambøll Management Consulting og ekspert i bæredygtig samfunds-og byudvikling JEG ARBEJDER I en virksomhed, der er med til at rive boligblokke ned i et af Danmarks mest udskældte boligområder, Gellerup ved Aarhus. Men vi river ikke det hele ned, og vi bygger også op igen. For man er nødt til at sætte noget i stedet for det gamle. Vi skal tænke holistisk og integreret, hvis vi vil de langsigtede løsninger.Hverken ghettoproblemet eller andre samfundsudfordringer kan løses med isolerede tiltag. Det kræver en gennemgribende indsats, hvor man inddrager forskellige fagfolk, forvaltninger og politikområder.En sådan sammenhængende indsats vil også være populær hos borgerne. De har nemlig store forventninger til deres by og ønsker mere bæredygtighed, tryghed og sammenhængskraft i deres lokalsamfund.Det fremgår bl. a. af en undersøgelse, som Rambøll for nylig har lavet, hvor godt 3.200 borgerne i de større danske byer blev bedt om at prioritere, hvilke faktorer der er vigtigst for, at deres by er attraktiv at leve i.Men først lidt mere om den storstilede renovering af Gellerup i min hjemby, Aarhus.Gellerup blev udråbt som ' ghetto', få år efter at boligområdet blev bygget sidst i 1960' erne. Dengang var det stadig moderne med helt ens, firkantede højhusblokke, og stjernearkitekterne troede, at de opførte idealbyer uden for de forurenede og fortravlede bymidter. Nu ved vi, at den type arkitektur ikke er hensigtsmæssig; at det kan være med til at skabe utryghed og fremmedgørelse.Vi ved dog også, at problemerne kan mindskes. Både dansk og international forskning viser, at man kan højne tryghedsfølelsen - og nedbringe kriminaliteten - ved at ændre det fysiske miljø.Vi har sammen med Københavns Kommune lavet et studie af ni landes erfaringer med sociale effekter af fysiske ændringer i belastede boligområder, og vi har brugt virkemidlerne flere steder i landet, mest markant i Gellerup.ET AF VIRKEMIDLERNE er ombygning af de boligkomplekser, der har offentligt rum helt op til husene, så der i stedet bliver private forhaver.Bedre intelligent belysning med anvendelse af nye smarte teknologier og andre ret enkle og billige ændringer af lyssætningen kan også være effektfuldt.Vi har allerede lavet flere veje i Gellerup, så området ikke virker så klaustrofobisk, og vi laver en port i en af boligblokkene, så boligområdet - bogstaveligt talt - bliver åbnet mod resten af Aarhus.Gellerup er et eksempel på, at vi kan løse flere problemer i ét projekt: både skabe større tryghed og flere boliger til fornuftige priser. Vi bygger nemlig nye, lidt større boliger til mellemindkomster, blandt andet der hvor vi river boligblokke ned. Det betyder en mere varieret beboersammensætning.Og det er med til at ændre et belastet område til en attraktiv bydel, der også indeholder vækstcentre for erhverv og udflytning af kommunale arbejdspladser fra Aarhus.Samtidig sigter renoveringen mod ikke kun at være socialt og økonomisk, men også miljømæssigt bæredygtig.For eksempel undgår de oprindelige beboere huslejestigninger, som de gennemgribende ombygninger og renoveringer under normale omstændigheder ville medføre. Faktisk vil en del af dem have mulighed for at komme til at sidde billigere i det - fordi renoveringen også betyder bedre isolering og klimaskærme og dermed lavere energiregninger.På denne måde undgår man de problemer, der for eksempel er opstået i Frankrig, hvor man i tre årtier har revet boligblokke ned. Der har de dårligst stillede ofte været tvunget til at forlade kvarteret - en udvikling, præsident Emmanuel Macron har gjort op med, som nævnt i Politiken forleden. Macron tror på blanding af indkomstgrupper og socialklasser og har været med til at stoppe nedrivningen af kvarteret La Coudraie i Poissy uden for Paris efter protester fra beboerne. Nu skal et samarbejde mellem beboere og kommunen forandre og forbedre forholdene i det udsatte boligområde.DET ER EN ILLUSTRATION af, at de fysiske forandringer ikke alene løser problemerne.Det her handler ikke kun om beton og renovering. Jeg tror ikke på, at det gavner nogen eller noget at se medborgere i Gellerup eller andre belastede områder som problemer, der skal ' rives ned'. Der er tale om områder med potentialer og mennesker med muligheder. Hvis vi vil have parallelsamfundene ud af skyggen, må vi bygge ghettoerne om til helstøbte, sammenhængende minisamfund, hvor kioskejeren og socialrådgiveren bor side om side med skolelæreren og ingeniøren.Og vi må dæmpe vores brug af ordet ' ghetto' - hvad jeg derfor vil gøre i resten af denne Kronik.I de udsatte boligområder er det nødvendigt med boligsociale helhedsplaner, der fjerner roden til problemerne og skaber grobund for en positiv social og økonomisk udvikling. Den fysiske planlægning skal bringes i samspil med en social indsats i krydsfeltet mellem boligorganisationerne, kommunen og politiet for at skabe fuld effekt.I Danmark agerer boligselskabernes sociale medarbejdere i en kontekst med en stærk kommunal sektor. Boligselskaberne har ofte de gode lokale relationer til beboerne, hvilket betyder, at de har gode forudsætninger for at rekruttere beboere til forskellige aktiviteter og indsatser, mens kommunen har adgang til ressourcer og kompetencer på områder som dagtilbud, skole og socialområdet.Det er den slags samarbejde, vi ser udspille sig mellem Brabrand Boligforening og Aarhus Kommune for så vidt angår helhedsplanen for Gellerupparken.Generelt viser undersøgelser, at en lang række indsatser i de udsatte områder har dokumenteret effekt. Der er ikke tale om noget quick-fix, men her er et par eksempler på nogle af de lange seje træk, vi bør bruge mere: ' Forældrekorps' har til formål at øge børns trivsel og deres forældres kompetencer.De styrker forældrenes opdragelsesfærdigheder inden for områder som positiv psykologi, konsistens samt tidlig involvering i læring og har en positiv effekt særligt over for drenge med adfærdsproblemer.' Læsekufferten' er et andet godt eksempel.Den giver ressourcesvage familier med førskolebørn bøger til højtlæsning, som øger børnenes sproglige færdigheder - og dermed uddannelsesparathed.Et af de helt centrale problemer er, at mange af de unge i de udsatte boligområder ikke føler sig inkluderet i det danske samfund. For at undgå at samfundet i deres optik bliver en modspiller, skal de unge have en oplevelse af at blive lyttet til og føle sig inkluderet i velfærdsstatens tilbud omkring uddannelse og beskæftigelse.Det kan bl. a. hjælpes på vej med en boligsocial indsats, der fokuserer på at engagere børnene og de unge i de problematikker, som lokalsamfundet står over for.Langt de fleste andre af samfundets problemer vil have gavn af i større grad at blive en del af helhedsplaner - i stedet for blot at blive behandlet isoleret. Det gælder for eksempel manglen på boliger til fornuftige priser i vores større byer.DET ER INGEN hemmelighed, at især København og Aarhus her er oppe imod et strukturelt problem, da alle prognoser peger på, at tilflytningen vil fortsætte, og flere børnefamilier vil blive boende. I København viser kommunens seneste prognose fra marts 2017, at de nu 600.000 københavnere bliver tæt på 800.000 i 2040.Frem mod 2040 er der planlagt boliger til næsten halvdelen af disse mennesker i Ørestad, Nordhavnen og andre nye kvarterer - men så mangler der cirka 100.000.Priserne på ejerlejligheder i København er ifølge Danmarks Statistik og Realkreditrådet steget med mere end 50 procent på blot 5 år, og i Aarhus har man oplevet næsten samme stigningstakt. Her forventes en næsten tilsvarende befolkningsudvikling - på godt 10 procent flere borgere hvert tiår - og også i Aarhus er der langtfra planlagt nok boligudbygning.Denne boligmangel kan naturligvis ikke løses alene ved hjælp af renovering af boligområder som Gellerup. Men man kan komme godt på vej.Et andet effektivt tiltag er byggeri på nye områder af byen. I København afventer vi beslutningen om, hvilken del af Amager Fælled man vil bygge nyt på. Boligselskaber har allerede vist stor interesse for at bygge de 25 procent af boligerne, der ifølge planerne skal være almennyttige, det vil sige til relativt billig husleje.Også Refshaleøen kan blive centrum for en storstilet udbygning med boliger og erhverv. Det kunne ske som led i bygningen af en havnetunnel fra Nordhavn via Refshaleøen til Amager, der vil aflaste trafikken i indre by markant ved at lede den tunge lastbiltrafik og bolig-arbejdsplads-trafikken uden om byen. Den kunne omfatte nye kunstige øer og halvøer, der kan bygges med overskudsjord fra metrobyggeriet - og som også kan medvirke til at skabe den nødvendige klimasikring mod stormfloder. For igen at løse flere problemer på én gang.En mere indirekte løsning på manglen på billigere boliger i byerne vil være at gøre det lettere at komme ud til de steder, hvor de billige boliger er i dag. Med en sammenhængende infrastruktur, der forbedrer mulighederne for at komme til og fra byen, vil det blive nemmere at pendle fra forstæderne og til arbejdspladserne i f. eks. København og Aarhus.Boliger til fornuftige priser er i øvrigt også noget, som borgerne i Rambølls rundspørge prioriterer højt. Et oplagt sted at starte er flere parkeringspladser ved stationer for S-tog og lokaltog, men en udbygning med effektive letbaner vil også kunne skabe mere sammenhængskraft i flere af Danmarks største byer. Det er jo blandt andet det, vi ser med letbanen i Aarhus, som nu - efter lidt ekstra ventetid - er i drift.Sammenhængende infrastruktur er et af de væsentlige fokusområder for Business Region Aarhus, som ser både udbygningen af den østjyske motorvej, sammenhængende kollektiv trafik og smarte teknologier til at optimere og informere brugerne af mobilitetssystemet som afgørende for væksten i regionen.I DET HELE TAGETmå man også på transportområdet søge at undgå enkeltstående løsninger, hvor større infrastrukturprojekter planlægges stykvis, uden tilstrækkelig tanke på de regionale, nationale og globale sammenhænge, de skal indgå i. På den måde vil man også mindske spildtiden i trafikken, der hæmmer produktivitet og konkurrencekraft - og som ifølge DI-beregninger koster samfundet mindst 13 milliarder kroner årligt.Tænker man bolig-og mobilitetsudfordringerne sammen med andre områder, vil man også kunne løse en del af miljøog klimaudfordringerne.I Rambølls rundspørge ligger ren luft øverst på listen over, hvad borgerne mener har stor eller afgørende betydning for, om en by er attraktiv, og ifølge andre undersøgelser har især ældre og andre med hjerte-kar-sygdomme stadig ret stor risiko for at få forkortet deres liv som følge af luftforureningen. Der findes enkelttiltag, der vil kunne nedbringe luftforureningen - et stykke ad vejen. Københavns overborgmester, Frank Jensen, luftede op til kommunalvalget bl. a. et forbud mod nye dieselbiler i byens miljøzoner fra 2019, og i det omfang man kan få skrappere miljøzonekrav igennem nationalt, er det et skridt i den rigtige retning.Men man kan begynde med noget af det, kommunerne selv kan styre - det kunne eksempelvis være elbusser eller intelligente mobilitetsløsninger, der leder bilerne smidigere igennem byerne.Man kan også forbedre data-og informationsgrundlaget via smarte teknologier.Vi ved, at luftforureningen kan være 2 til 5 gange lavere i baggårde og parker end ud til Københavns mest trafikerede veje, og eksperter råder for eksempel cyklister til at droppe den stærkt forurenede Nørre Søgade og cykle på den anden side af Søerne. Realtids-informationer vist på smartphones vil kunne give byens borgerne bedre viden om, hvilke strækninger de skal undgå - og hvornår det især er vigtigt at holde vinduet mod gaden lukket.De problemer, som byerne står over for, er i deres natur tværgående, og de store fremskridt får man kun med gennemtænkte, tværgående tiltag.For eksempel er problemet med skærpede krav til dieseltrafikken generelt, at den ikke rigtig har noget alternativ i forhold til at komme rundt i København.Derfor kan der være brug for en havnetunnel fra Nordhavn via Refshaleøen til Amager - og eventuelt også en citytunnel fra Bispebuen til Amager. Så kan Danmarks mest trafikerede strækning langs Rådhuspladsen også blive aflastet.Det er med andre ord nødvendigt for alle parter og på alle områder at tænke integreret og inddrage hinanden i løsningerne.Kun herved skaber vi intelligent fremtidens byer og kommer tættere på at opfylde borgernes ønsker til os. Et tiltag er uhyre sjældent nok. Der skal mange tiltag til. Og de skal spille sammen.Her er det vigtigt at understrege, at vi skal blive bedre til at samarbejde og lære af hinanden. Vi ser allerede, hvordan nogle af verdens største byer (samt København) i C40-netværket samarbejder globalt om at udvikle, udveksle og iværksætte klimatilpasningsløsninger. Også i Danmark deles viden. Vi skal lade viden florere, så vi ikke behøver at opfinde flere dybe tallerkner end nødvendigt.I den forbindelse spiller inddragelse og ansvarliggørelse af borgerne en væsentlig rolle. Ingen tvivl om, at politikere, beslutningstagere og rådgivere generelt skal prøve at inddrage viden om, hvad der virker, samt involvere borgerne i beslutningsprocesserne.Men vi løser kun de udfordringer, vi står over for, hvis borgerne også selv tager et medansvar.Det kunne være at hjælpe med at holde grønne områder renere eller lade bilen stå indimellem. Det kunne være at tage et socialt medansvar i folkeskolen, eller det kunne være, at de ressourcestærke aktivt medvirker til at vende de sociale dynamikker i de belastede boligområder. Hvis alle gør lidt mere, bliver det til ganske meget samlet.Men det starter og slutter med politikere og beslutningstagere, der har modet til at planlægge langsigtet og ikke bare vil rive ned, men også bygge noget mere bæredygtigt op. Det har vi heldigvis en god tradition for i Danmark.HENRIK SEIDING.Fysiske forandringer løser ikke problemerne aleneVi løser kun de udfordringer, vi står over for, hvis borgerne også selv tager et medansvar.
KRONIKEN Det er ikke nok at rive boligblokke i de udsatte boligområder ned. Vi bliver nødt til samtidig at bygge mere bæredygtige bydele og byer op.
POZZUOLI - »Der er en tendens til at opfatte den videnskabelige verden som en ' ren' verden. Men i realiteten...« siger den napolitanske vulkanolog Stefano Carlino og overlader det til lytteren af forestille sig resten.Næsten brødebetynget lyder han, men også opgivende og bitter, tangerende det misantropiske.Han har lige kaldt fotografier frem på sin computerskærm af et brøndhoved, der er plantet i jorden ikke langt fra Det Vesuvianske Observatoriums hovedsæde i Napoli-forstaden Bagnoli, hvor vi befinder os - et regionalt hovedsæde for overvågning af jordskælv og vulkanudbrud under Italiens Nationale Institut for Geofysik og Vulkanologi.Brøndhovedet og det 500 meter dybe borehul under det var starten på noget, der kunne være blevet stort. Materialiseringen af en idé, men ikke en hvilken som helst idé: Una punta di diamante var projektet blevet kaldt, en »diamantspids«. For det var heller ikke et hvilket som helst hul eller en hvilken som helst vulkan.»Min baby,« sagde han til BBC, da han i 2016 viste herlighederne frem. Siden da er projektet grundstødt på grund af videnskabelig strid.VI er i Campi Flegrei. De flegreiske eller »brændende« marker, som de gamle græske bosættere for tusinder af år siden navngav dette på en gang frodige og golde område på grund af den ulidelige stank af rådne æg, der gav næring til forestillinger om det hinsides.Et livligt og tæt befolket vulkansk område i den syditalienske hovedstad Napolis nordlige udkant. Men lige så meget et sted i historien, i litteraturen. Kender man sin Vergil, ved man, at indgangen til underverdenen ligger netop her ved den gudesmukke vulkankratersø Lago d'Averno - på græsk betyder det »uden fugle«, fordi kræene skyr det svovldunstende vand. I sandhed en afskyvækkende og ærefrygtindgydende afkrog.Ikke langt derfra udskreg Sibyllen sine spådomme fra bunden af en trapezoid, udhugget grotte i den vulkanske sten, og stadig i dag fornemmes den særlige mystik og frygt, der hviler over hele området, næret af tragedier som den for et halvt år siden, da et af Campi Flegreis 24 kratere tog livet af det meste af en familie af norditalienske turister. Siden da har det været spærret af, men det er en ren symbolsk foranstaltning, idet Campi Flegrei til stadighed er fuld af lunefuld, vulkansk aktivitet.For bare 480 år siden, et øjeblik i vulkanologiske termer, blev en hel landsby jaget på flugt, da en vulkan kaldet Montenuovo pludselig poppede op i nærheden af den nutidige by Arco Felice. Og fra 1970erne og op gennem -80erne hævede og sænkede jorden sig så meget - helt op til 3,5 meter i perioden - at titusindvis af indbyggere i hovedbyen Pozzuoli, »stinkbyen«, måtte evakueres og aldrig siden er vendt hjem. Mange eksperter såvel som lægfolk troede dengang, at et nyt udbrud var nært forestående. Siden har jorden sænket sig lidt igen, uden at man præcist ved hvorfor, og for et års tid siden lød alarmen så igen, og Carlino og hans kolleger har siden været i skærpet beredskab. Det er, som om der dybt nede i jorden ligger en sovende kæmpe, der indimellem rører på sig og slipper en vind, der får selv fuglene til at lægge kursen om og mennesker til at holde vejret.Langt de fleste vulkanologer, italienske som andre, hælder til teorien om, at Campi Flegrei i virkeligheden er én stor, sammensunket supervulkan, en såkaldt caldera, som før eller siden kan gå i udbrud igen. 13 kilometer måler den på tværs, og det største magmakammer menes at begynde nede i 7,5 kilometers dybde og have en tykkelse på op til halvanden kilometer, mens der ifølge Carlino og hans kolleger måske befinder sig et mindre magmakammer allerede i tre kilometers dybde, som kan have forårsaget jordbevægelserne i 1970erne og -80erne. Sporene skræmmer mildest talt og får den sydlige nabovulkan Vesuv til at ligne en undselig vorte i sammenligning.Da Campi Flegrei gik i sit største kendte udbrud for 39.000 år siden, anslås det, at 150 kubikkilometer magma blev spredt over 30.000 kvadratkilometer, og at de klimatiske følger var så store, at det er blevet overvejet, om udbruddet kan have medvirket til neandertalernes undergang.DET var i hvert fald den gængse udlægning indtil for kort tid siden. Faktum er, at ingen med sikkerhed kan sige, hvad der skete dengang, næsten lige så lidt som de er i stand til at forudsige, hvad der vil komme til at ske i fremtiden i området, som bebos af 2,5 millioner mennesker, heraf 350.000 i selve Campi Flegrei. Eller som Stefano Carlinos store modstander i denne spegede affære så bramfrit udtrykker det, da jeg dagen efter møder ham over kaffe og blåbærsaft på en café i det indre Napoli og stilfærdigt refererer, at Carlino garanterer for, at boringen af en tre kilometer dyb tunnel i Campi Flegrei ikke vil udløse hverken jordskælv eller vulkanudbrud: »En videnskabsmand, som kommer med udtalelser, der indeholder ' jeg garanterer', er totalt imbecil. Det kan du roligt skrive.Han er ingen videnskabsmand! Garantier er for prædikanter, talebanere, mens tvivlen er videnskabens udgangspunkt, og da særligt på dette felt.« Den netop pensionerede 70-årige napolitanske professor i geokemi Benedetto De Vivo har en slags pointe med det sidste.Når det handler om Napoli og vulkaner, kan ingen rigtigt vide sig sikre. Tog man en mukkert og slog hul i cafeens gulv og begyndte at grave, ville det ikke vare længe, inden man nåede det lykke lag tufsten fra Campi Flegreis sidste store udbrud for 15.000 år siden. Hele den gamle bydel er bygget op med denne sten, og hvert eneste gamle smuldrende palads hviler på toppen af sit eget, private stenbrud af gul tufo. En velsignelse at have byggematerialer så tæt på. Men også en forbandelse, fordi det er en advarsel om, at millionbyen Napoli er inden for Campi Flegreis rækkevidde. At hele Napoliområdet i praksis er én stor højrisikozone, hvor ingen kan garantere noget. Her burde i virkeligheden slet ikke bo mennesker. Men de er allevegne, og de gør ingen hemmelighed ud af deres eksistens.Man kan selvfølgelig altid bede til den lokale skytshelgen San Gennaro, som 16.december 1631 blev tilskrevet standsningen af en lavastrøm og siden er blevet fejret på denne dato. Men på denne side af Oplysningstiden er handling ud fra konkret viden jo også en mulighed, og det var sådan, ideen om det dybe hul opstod tilbage i nullerne.Stefano Carlino: »Det handler om at finde ud af, hvor klippen er så svag, at magmaen kan bryde skorpen, og vulkanen gå i udbrud. Alle undersøgelser har indtil nu været af den indirekte slags, altså hvor vi ved hjælp af blandt andet seismiske undersøgelser forsøger at finde de steder, hvor klippen på grund af høj varme har en øget viskositet. Men vi er blandt andet hæmmede af, at teknologien ikke gør det muligt at lokalisere objekter, der typisk er mindre end en kubikkilometer.Og det øvre magmakammer, som vi mener var skyld i jordhævningerne i 1980erne, er sandsynligvis meget lille, faktisk helt ned til 0,03 kubikkilometer. Det tyder beregninger af jordens deformation i hvert fald på,« siger Stefano Carlino og minder om, at et udbrud fra et forholdsvist lille magmakammer kan forvolde stor skade i et tæt befolket område.»Så hvordan komme af med al tvivlen, om der var magma eller ej og i givet fald hvor meget og af hvilken beskaffenhed? Ved at bore et hul derned.« Projektet blev forelagt den tyskbaserede internationale videnskabelige organisation The International Continental Scientific Drilling Program (ICSDP), som efter et par år gav grønt lys og spyttede et par millioner euro i bøssen til boringen af et pilothul på 500 meter.»Det blev vurderet til at være et punta di diamante-projekt, altså af uhyre vigtighed, fordi man her ikke kun fik mulighed for at studere et aktivt vulkanområde, men der var tilmed tale om et af de farligste vulkanområder i hele verden, når man tænker på alle de mennesker, der bor i området,« siger Stefano Carlino.I OKTOBER 2010 var Campi Flegrei Deep Drilling Project langt om længe på plads, og boringen var få dage fra at gå i gang, da Napolis førende dagblad Il Mattino udkom med følgende overskrift på forsiden: »Hvis I rører vulkanen, vil Napoli eksplodere.« Artiklen byggede blandt andet på påstande fra professor De Vivo, som advarede imod, at en boring ville kunne sætte gang i en kædereaktion, som i sidste ende ville kunne medføre et udbrud.Det skulle Napolis daværende borgmester ikke have på sin samvittighed, så hun trak omgående tilladelsen til at bore på kommunens jord tilbage.»Den dag var det, som om Guds vrede blev nedkaldt over os. Vi var målløse. Vi tænkte: ' De er sindssyge.' Jeg mener, projektet var jo blevet vurderet af en international kommission og fundet i orden,« fortæller Stefano Carlino og afviser den faglige modstand som værende udtryk for »akademisk misundelse« fra nogle personer, der følte sig forbigået, fordi de ikke var med i projektet, og som i øvrigt slet ikke har forstand på det, de udtaler sig om.Påstande, der får Benedetto De Vivo til at gå fra nul til bitch på to sekunder over blåbærsaften på baren i den indre by.»Mig? Akademisk misundelse? Inkompetent? Må jeg være fri! Hvis du tager et kig på mit curriculum, vil du se, at der ikke mangler noget. I januar er jeg inviteret til Chile for at holde foredrag i det chilenske senat om naturkatastrofer. Kun videnskabens top er inviteret, og før mig har ikke færre end 12 nobelprismodtagere været på podiet.Hvorimod visse andre er dei signor nessuno, (Hr. Ingen, red.), som har fået deres job - ikke på grund af kompetence, men takket være politiske forbindelser, og som er ikke-eksisterende i international sammenhæng, fordi de aldrig viser sig til konferencer eller deltager i diskussioner.« Han er ikke blevet mildere med tiden, den gamle professor emeritus. Og han gentager, hvad han hele tiden har sagt, at en boring i den dybde i det område er uansvarligt, fordi ingen, uanset hvad de påstår, kan garantere, hvad det vil kunne udløse. Men det er præcis, hvad Stefano Carlino siger: »Man kan med 100 procents sikkerhed sige, at der ingen risiko er for at fremprovokere et udbrud.« Det lykkedes det også at overbevise Napolis nye borgmester om, da han trådte til i 2011.Boringen af prøvehullet kom endelig i gang, og ved udgangen af 2012 standsede boret som planlagt ved 501 meters dybde, og man afventede godkendelse og finansiering af resten af projektet, som indebar boringen af et nyt hul, men denne gang seks gange så dybt.Boringen af prøvehullet forårsagede hverken jordskælv eller vulkanudbrud. Det dybeste videnskabelige hul, der indtil videre er boret i området, og analyser fra boringer og målinger fra hullet har allerede givet anledning til flere videnskabelige artikler med i hvert fald to interessante opdagelser.Den ene er, at når jordskorpen i Campi Flegrei udsættes for stress, så får den tilsyneladende ikke udløsning for al stressen på én gang, men ophober en del af den til næste gang. Dette er en mulig forklaring på, at stresspåvirkninger, altså pres nedefra, der får jorden til at hæve sig, udløser kraftigere jordskælv, end de burde, men først og fremmest giver det grund til ekstra bekymring hos Carlino og hans kolleger, som mener, at der er sat rigeligt ind på stresskontoen til at kunne sige, at det reelle aktuelle kritiske niveau sandsynligvis er højere end tidligere. Den anden opdagelse er, at aflejringerne fra de to store udbrud for 39.000 og 15.000 år siden ikke er nær så tykke som forventet. Dette bestyrker en nyere teori, blandt andet fremsat af De Vivo og andre om, at det største udbrud for 39.000 år siden måske slet ikke kom fra Campi Flegrei, men fra sprækker i jordskorpen rundtomkring på den campanske slette og i Det Tyrrhenske Hav, og at det ikke skete på én gang, men over 300.000 år.DE Vivo har svært ved at skjule sin fryd på baren. Endelig fik de lov til at bore det forbandede hul. Og hvad finder de? Vand på hans mølle af kontroversielle ideer. Faktisk mener han nemlig slet ikke, at Campi Flegrei er en supervulkan, men et vulkansk område under afvikling, og at jordbevægelserne skyldes opadstigende gasser, mens magmaen er på vej i den stik modsatte retning.»Der er ingen magma i tre-fire kilometers dybde. Det er noget forbandet vrøvl,« siger han. Alligevel fastholder han, at en boring i den dybde kan være risikabel. Og i særlig grad, hvis der bores midt i et tætbefolket område, som det er tilfældet.Således strides de i Napoli, og resultatet er indtil videre, at projektet er sat på hold.Dels mangler pengene til at fortsætte - 60 millioner kroner skal der rundt regnet til - dels tør ingen politikere tage ansvaret for at give grønt lys til nye dybder, hvis videnskaben ikke er enig.»Det handler så vidt jeg kan se ikke om videnskab, men om sympatier og om populisme« sukker Stefano Carlino. For ham er meget af affæren et eksempel på, hvad der kan ske, når informationer får deres eget liv i hænderne på videnskaben. »Det er simpelthen ikke lykkedes os at forklare godt nok over for befolkningen, hvorfor dette var så vigtigt et projekt. Hvis vi skal i gang igen, får vi brug for folk, der er meget bedre til at kommunikere,« siger han.
Vulkanfejde. Allerede da Pompeji blev begravet af Vesuv, var Napoli-området måske truet af noget større og farligere, supervulkanen Campi Flegrei, som frygtes at kunne udslette store dele af Europas befolkning. En flere kilometer dyb tunnel kan give ny viden.
Da jeg i sommer flyttede tilbage til København efter tre år i udlandet, var en ny bil kommet til byen. Vist stod der også pludselig højhuse på Carlsberg og bevæbnede soldater foran Krystalgadesynagogen, men den største ændring af gadebilledet var de mange elektriske Tesla'er. Hurtige, lydløse og kostbare smutter de rundt om hinanden i indre by og suser op ad Strandvejen som små lysglimt fra fremtiden.Jeg var flyttet fra Sydkorea, som går for at være et af verdens mest højteknologiske samfund, men kommet hjem til et land, der i mellemtiden har fået lige så store ambitioner. Tesla'erne er det mindste af det, viser det sig. Mens jeg har været væk, har Kongeriget udpeget en tech-ambassadør til at pleje forholdet til teknologivirksomhederne, hvis magt og vælde nu skal sammenlignes med nationalstater - og som i samme periode har overhalet industri og banker og tæller klodens mest værdifulde firmaer. Samme firmaer - Apple, Google og Facebook - planlægger at bygge datacentre i Odense, Viborg og Aabenraa, og et offentligt såkaldt disruptionråd med statsminister Lars Løkke Rasmussen for bordenden skal sætte strøm til samfundet efter deres anvisninger. En forsøgsordning med selvkørende biler er også på vej. For hver vækstpakke og finanslov bliver pengestrømme dirigeret i retning af mere digitalisering, automatisering og deleøkonomi.En luftbro har rejst sig mellem København og Silicon Valley. Danske ministre, embedsmænd og virksomhedsledere flyver den ene vej - californiske investorer og tech-guruer med hestehaler den anden. En teknologikult ved navn Singularity University agerer rejsebureau. SU, som den hedder i daglig tale, er rejsende i et ovenud optimistisk og Google-venligt budskab om, at kunstig intelligens og robotter vil indvarsle »overflodens tidsalder«, hvor mennesker ikke behøver arbejde og kan leve evigt. Statsminister Løkke og erhvervsminister Brian Mikkelsen har flere gange inviteret singularisterne til Danmark, og erhvervsministeren - der også privat interesserer sig for teknologi, blandt andet med en aktiebeholdning i Apple til en værdi af 1,5 millioner kroner - holdt for nylig åbningstalen for den danske afdeling, den største uden for USA.I de seneste tre år er danske politikere begyndt at tale i tunger om teknologi. Som er de under påvirkning af en fjern robotgud, gammeltestamentligt nådig og hævngerrig efter behov, lovende frelse til de sande troende og automatiseret straf til alle andre. De Radikales Ida Auken har opkaldt en politisk kommission efter Apples program for talegenkendelse (Siri) og skrevet et brev, der skal forestille at komme fra år 2030, hvor hun lovpriser den teknologi, som regeringen er i færd med at importere fra USA: »Da kunstig intelligens og robotter overtog så meget af vores arbejde, havde vi pludselig tid til at spise godt, sove godt og være sammen med andre mennesker.« I den fiktive fremtid bekymrer Auken sig kun for »dem uden for byerne«, der bor i »tomme og forladte huse«. I fremtiden vil taberne være dem, som ikke sikrede sig en plads i disruptiontoget og Tesla'erne, mens de havde chancen, men »besluttede, at det blev for meget med al den teknologi«.En rockstar-exitDet er ikke nyt det hele. Skiftende regeringer har talt om Danmark som »digitalt foregangsland« og danskerne som »verdensmestre i IT«. Det giver mening, at vi skal se den vej; riget er fladt, befolkningen købestærk og veluddannet, kabler og sendemaster binder det hele sammen. Danskerne har været hurtigere end andre til at købe computere og mobiltelefoner, oprette internetforbindelser og Facebook-profiler.Men i de seneste år er der sket noget, og noget af det, der er sket, handler om, at teknologibranchen ikke længere bare er en økonomi, og Silicon Valley ikke længere bare er et sted, men at begge dele er en kultur og et filter, som vi bruger til at se på verden og hinanden. De fleste har en portal til Californien liggende i lommen, mens de læser dette, og danskere mellem 15 og 29 år bruger efterhånden to timer derovre dagligt. Også dér går danskerne forrest. Når en ny iPhone kommer i handlen, bliver det dækket tæt af medierne og fejret som et kulturfænomen.Vi er også begyndt at hylde iværksættere fra Silicon Valley, som var de frelsere og filosoffer: folk som Elon Musk, der går ud med supermodeller, bygger Tesla-biler, magnettog og rumraketter og er det tætteste, verden endnu er kommet på superhelten Iron Man. Eller Facebooks Mark Zuckerberg, der hackede sig til milliardformue og verdensmonopol, mens han stadig var i tyverne.Vi er endda begyndt at producere vores egne tech-idoler. På Islands Brygge i København åbner 27-årige Kasper Kim Smidt for en Faxe Kondi og en strøm af engelske ord. »Millennials vil have et purpose,« siger Smidt, der er serieiværksætter og Chief Operating Officer i Founders House, hvor »tech-virksomheder med et globalt, skalérbart koncept« kan søge om adgang.»Før skulle man sige, at man ville være læge eller astronaut for at være sej i skolen, men i dag skal man være entreprenør.De unge ser på Elon Musk og vil gøre det samme som ham - skabe noget større til gavn for humanity,« siger han.Danskere som Jesper Buch (JustEat), Morten Lund (Mofibo), Mette Lykke (Endomondo), Zendesk-drengene og Soundboks-gutterne har udlevet den californiske drøm og solgt deres virksomheder for enorme beløb ved såkaldte exits.»Vi har haft nogle rockstar-exits, som er med til at gøre det supercool at være iværksætter,« siger Smidt. »Der er sket en hel masse - der er flere penge, det er nemmere at oprette sin egen virksomhed og nemmere at få hul igennem til Silicon Valley.« Universiteter, erhvervsliv og det offentlige vil også være med, og antallet af acceleratorer, inkubatorer og start-up hubs er mangedoblet i de seneste år. Alle vil drikke fra den californiske kilde. Elever i folkeskolen bliver undervist i entreprenørskab - selv Mærsk, det lyseblå tempel for rettidig omhu, har fået en start-up-afdeling.I Lyngby kan man besøge DTUs Skylab, hvor studerende kan springe ud som iværksættere. I 2013 stiftede DTUstuderende ti nye virksomheder - sidste år var tallet 65.Som de fleste iværksætter-legepladser er bygningen modelleret over Googles hovedkvarter, hvor arbejde og fritid smelter sammen under den nordcaliforniske sol, så man overalt i verden og nu også i Lyngby i november kan se møbler i klare kontrastfarver, sækkestole, et surfbræt, et skateboard og noget, der ligner en hjemmebygget raket. Foran en lille scene i den ene ende af lokalet sætter unge i T-shirt og sorte hættetrøjer, Mark Zuckerberg-uniformen, sig for at høre et foredrag af direktøren for Jagder (»Vi er Airbnb for jagt« ). I den anden ende af lokalet følger jeg efter de tre stiftere af Aerogrwn ned i en kælder.De planlægger at bruge vanddamp til at dyrke grøntsager uden brug af jord og robotter til at høste dem. Frøene spirer i et ombygget IKEA-skab forsynet med varmelegemet fra en elkedel. Vi står under et lilla UV-lys og gnasker saftige blade fra en spinatplante, blanke og glatte som plasticlegetøj.»100 procent,« siger Servet Coskun, da jeg spørger, om de er inspireret af tekno-kulturen i Silicon Valley. Han er holdets robotspecialist og bærer en T-shirt med ordene »I am a robot«. »Elon Musk er et forbillede for de fleste,« siger Christopher Weis Thomasen, der læser til ingeniør på DTU.»Jeg tror også, det er en form for arrogance,« siger Erkan Taskiran, der er holdets pengemand og studerer på CBS. »Der er mange i dag, der har det sådan, at ingen skal komme og sige, hvad de skal gøre. De vil selv bestemme. Det er blevet en kæmpe trend, og iværksætteri er blevet en hel industri, hvor nogle går fra det ene program til det næste uden nogensinde at lave et produkt. Som CBS'er kan jeg nemt gå ud og blive iværksætter-ekspert og tjene en masse penge uden nogensinde at have iværksat noget. Det er blevet en livsstil.«.Uendelig opgraderingEn livsstil med tilhørende garderobe og diæt - måske et helt verdenssyn. I Magasins kælderetage møder jeg Christiane Vejlø, vært på Radio24syv-programmet Elektronista og medlem af regeringens disruptionråd. Hun er lokket herned af den seneste trend fra Silicon Valley: Bulletproof kaffe - stærk kaffe med smør og kokosfedt.»Tech-branchen er blevet mere hip,« siger Vejlø, efter at hun har lagt sin violette håndtaske fra sig. Den indgår i Elektronista-modeserien og leveres med indbygget batteri og lommer til mobiltelefon og kabler. Kaffen ankommer i høje glas med skum på toppen og en stærk duft af kokos. Bogen Bulletproof Kuren er netop kommet på dansk og er ifølge salgsmaterialet et resultat af 20 års bodyhacking udført af forfatteren Dave Asprey. Vogue har kaldt kaffen »det nye grøn juice«, og forfatteren Dan Brown sværger til den.Christiane Vejlø filmer med sin mobiltelefon, mens vi slubrer skummet i os. Først fed smag af kokos. Så af smør og ko, der lægger sig som en hinde i munden. Ingen af os drikker op.»Det her kommer jo af en tankegang og en kultur, der handler om at optimere,« siger Vejlø. »Software kan opgraderes i det uendelige, man kan altid lave en bedre version, og så tænker folk over, hvordan de kan overføre det til deres egen krop. I første omgang har det været fysiske opdateringer, hvor man måler sine skridt og søvn og kost. Bare det her smart watch« - hun vifter med sit Apples iWatch med blå læderrem - »kan jo måle min puls og give mig en masse oplysninger om min fysik. I sig selv er der ikke noget nyt i diæter og slankekure, men nu er det baseret på noget data, vi ikke har haft adgang til før. Hvis jeg nu kan se, at jeg sov dårligt fra onsdag til torsdag, havde det så noget at gøre med, at jeg ikke trænede den aften, eller at jeg havde et møde med en person, jeg ikke kunne lide, eller var det, fordi jeg spiste noget ny mad? De mange data får folk til at ændre adfærd.« »Det nye, der sker,« fortsætter hun, »er mindhacking, hvor folk begynder at se på deres vaner, og hvordan de bruger deres hjerne. Her er krop og hjerne som hardware og software, som hele tiden kan optimeres og gøres bedre. Og der kan selvfølgelig være en masse godt i, at man prøver at gøre sig selv til et sundere, bedre og mere lykkeligt menneske, men det problematiske er, at vi som mennesker ikke accepterer vores begrænsninger.Selv om vi gør alt det her« - hun peger rundt i caféen - »så kan vi stadig blive syge, og det bliver måske sværere for os at acceptere. Så hvad betyder det, når vi ikke længere vil acceptere vores fysiske og mentale begrænsninger som mennesker? Det vil vise sig.«.Noget voldsomt religiøstHer er noget andet, der er sket i de seneste tre år, hvor Danmark er flyttet tættere på Silicon Valley: Big Tech har fået mere og mere kritik. Over at deres succes mest gør de rigeste endnu rigere. Over at Google altid ved, hvor vi befinder os. Over at Facebook spreder falske nyheder. Over at guruerne lovede os oplysning og demokrati, men skabte monopoler, fik Donald Trump valgt ind i Det Hvide Hus og betalte nul kroner i skat. Før var det en bankmand i et nålestribet jakkesæt, der var karikaturen over den fremmedgjorte pengeelite; nu er det en bodyhackende tech-iværksætter i sandaler.»Vi skal holde op med at stirre os blinde på de lyserøde skyer over Silicon Valley,« siger Christoffer H. Malling, der indtil for nylig stod i spidsen for tech-startup-organisationen # CPHFTW. Vi mødes på Dansk Design Center i København, hvor han leder InnoFounder, en såkaldt forretningsinkubator for nystartede iværksættervirksomheder.»Politikerne lader sig forblænde af de historier, som de gigantiske teknologivirksomheder fortæller. De tror, at de kan fragte den samme innovations-mojo til Danmark, men sådan fungerer det jo ikke,« siger han.I stedet for USA burde de se til Sverige, mener Malling. Der har de skabt masser af succesfulde teknologivirksomheder - uden at importere det californiske tankegods.»Det ville klæde politikerne at lytte til andre end de helt store spillere, der har lobbyister og laver påvirkningspolitik,« siger han. »I Danmark kritiserer vi altid USA for, at deres politik bliver formet af stærke pengekræfter, men vi gør det samme herhjemme.« Påvirkningen er større, end de fleste er klar over, mener filosofiprofessor Bent Meier Sørensen. På CBS bliver han fortvivlet over at se sine studerende bruge undervisningstimerne på platforme som Facebook og Instagram: »Facebook har lige så mange ansatte som Odense Kommune, men er en af verdens mest værdifulde virksomheder, fordi alle arbejder gratis for dem. Det er en fuldstændig uholdbar nationaløkonomisk situation. Jeg tror, at man en dag vil se tilbage på vores tid og sige: Tillod vi virkelig at skabe så meget afhængighed, så meget ensomhed, så meget mobning - bare for at få et teknologisk fix?« På en café i centrum af København møder jeg Jacob Bøtter, der rådgiver, skriver bøger og holder foredrag om digitale forandringer. Han planlægger også at grundlægge en skole, der underviser i digital etik.»Jeg er lidt splittet,« siger han. »På den ene side er der 100 gode ting, vi kan lære af Silicon Valley. Der er nogle makroøkonomiske tendenser, som vi er nødt til at forstå og udnytte.På den anden side er vi ikke i gang med at opfostre skabere af ny teknologi og give danskerne flere kompetencer - vi er derimod ved at skabe en hel nation af digitale superforbrugere.Jeg tror, man skal se nogle af de her start-up-miljøer som noget voldsomt religiøst. Mange iværksættere tror på en relativt simpel verdensmodel, hvor det hele handler om at rejse kapital og skabe monopoler. Det er ret nyt, at der herhjemme er opstået et miljø, hvor det handler om at kopiere amerikanske tech-virksomheder. Og det er jo en form for imperialisme, når så mange ting i vores liv er designet ud fra det bræt, som bliver stillet op i Californien. Det siver ned i kulturen. Hvis du bruger to timer om dagen på at stirre ind i en telefon, så vil en stor del af din verden være bygget op om Facebooks logik.Det er også nyt: at man indretter sit sociale liv efter Facebook eller Instagram eller Snapchat. Så Silicon Valley påvirker den måde, man lever sit liv på, og de venner, man søger og ikke søger. Det er en kæmpe ting. Og det tror jeg endnu ikke, vi er begyndt at forstå konsekvenserne af.«.
Tekno-kultur. Hvordan blev Danmark et mekka for iværksættere i hættetrøjer, politikere med krystalkugler og verdens største og mest udskældte teknologivirksomheder? Velkommen til...
Tekstiler, symaskiner og papirer ligger hulter til bulter i Pilestræde i København. 
Det handler om design 24 timer i døgnet hos ægteparret bag Designers Remix. 
Han er hjemme igen. I sit hood på Islands Brygge. I København, Danmark.Men for bare 14 dage siden stod Nikolaj Arcel i gallasmoking og blitzlys i New York. Til premiere på sin første Hollywood-film.Med et budget på 50 millioner dollar (et usædvanlig stort budget for en udenlandsk debutant) står han bag den længe ventede filmatisering af Stephen Kings fantasyværk ' The Dark Tower'. Med Idris Elba og Mathew McConaughey i hovedrollerne.Efter Nikolaj Arcel i 2012 blev Oscarnomineret for filmen ' En kongelig affære' og manuskriptet til ' Sandheden om mænd åbnede Hollywood dørene for den danske filmmand.Set herhjemmefra så det ud til, at drømmen om Hollywood nu endelig var opfyldt, da den ambitiøse danske instruktør stod i galla ved premieren på ' The Dark Tower'.Så kom anmeldelserne.' Noget rod', skrev New York Times, mens Rolling Stone kaldte ' The Dark Tower' ' en stor misforståelse' og The Guardian toppede den offentlige henrettelse med at mene, at Arcels film er ' en smagløs sump, hvor man falder i søvn og intet tager til sig'.Den 44-årige danske instruktør har brugt rundt regnet de sidste to år på at skabe filmen og har måttet forholde sig til de krasse anmeldelser fra både udenlandske og en del danske anmeldere siden dagen efter den amerikanske premiere.Det er tydeligt, at han skal hanke op i sig selv for - igen - at adressere emnet. Men slået ud er Nikolaj Arcel ikke.»Når man er kommet sig over chokket, er man nødt til at adskille meningerne fra det, man selv synes.Det er vigtigt ikke at tage kritikken personligt,« siger han med et lidt træt smil.Der har været store forventninger til filmen. Det er blevet talt om den i 15 år, og man må ikke glemme, at Stephen Kings fantasy-serie i syv bind på over 4.000 sider nu er kogt ned til 100 minutter.Nikolaj Arcel kan presses til at sige, at han er tilfreds med resultatet, men lægger ikke skjul på, at det har været noget af en læreproces - at arbejde i Hollywoods dollar-baserede system. Og at der har været alt ' for lidt sjov og ballade' undervejs.»Jeg har det godt med filmen, men jeg har haftdet svært med den undervejs. Der har været perioder, hvor den var alt for langt fra det, jeg selv kunne stå inde for,« siger han, der dog trøster sig med, at ' The Dark Tower' trods de dårlige anmeldelser ser ud til at have tjent sig selv hjem allerede efter 10 dage i biograferne.Alt det vender vi tilbage til.Frygten for fremtidenDet vigtigste for den 44-årige instruktør er, at han er tilbage på Islands Brygge. Træt, men smilende og med nye erkendelser. Og så selvfølgelig, at USA stadig kalder på Nikolaj Arcel.Da de dårlige anmeldelser begyndte at tikke ind, sneg frygten for fremtiden sig øjeblikkeligt ind på ham.»Det første, jeg tænkte, var, hvordan mit samarbejde om den næste film bliver. Hvilken indflydelse de her anmeldelser får på det?« Hans næste amerikanske film er nemlig allerede på tegnebrættet.Det bliver et storstilet menneskeligt drama om Robert Kennedy, har Arcel aftalt med Hollywoods superstjerne Matt Damon, der både skal producere filmen og spille titelrollen som Kennedy.»Min første tanke var: ' Gad vide om jeg har mistet den film',« indrømmer Nikolaj Arcel blankt.Men dagen efter fik han en mail fra Damon og hans folk, der skrev, at de havde set filmen, at den var fed, og at de ikke forstod de dårlige anmeldelser.»De troede 100 pct. på mig og glædede sig til at komme i gang.« Arcel smiler, præcis som han gjorde, da han åbnede sin mail den dag.»Det var sgu god stil, og jeg blev både lettet, men først og fremmest meget glad. Det var en god ' thumbs up' at få lige dér.«.Særlige betingelserOm fire måneder tager han til staterne igen. Men denne gang bliver det på helt andre betingelser end dem, han har lavet ' The Dark Tower' under.Når han skal lave filmen om den anden Kennedy-bror, der blev snigmyrdet i 1968, har han stillet et særligt krav: »Jeg har fået skrevet ind i min kontrakt, at jeg kan lave noget af den herhjemme..« Han holder en lille pause.»Ellers havde jeg ikke sagt ja. Jeg skal optage filmen derovre, men kommer hjem og klipper den i Filmbyen på Zentropa. Det studsede de En lettere benovet dansk instruktør, første gang han var i Hollywood. Det var i 2013, da ' En Kongelig affære' var nomineret til en Oscar som ' bedste udenlandske spillefilm'.Foto Bryan Crowe »Hvis jeg kunne få Mads (Mikkelsen, red.) med i alle mine film, gjorde jeg det. Han er vanvittig dygtig, og jeg prøvede at få ham med i ' The Dark Tower' som gunslingeren,« siger Nikolaj Arcel. Foto Mario Anzuoni lidt over, men de forstod det, da jeg sagde, at jeg blev nødt til at se min familie.« Det med familien er noget af dét, han har lært på den hårde måde, erkender instruktøren.Efter et forlist forhold til skuespiller Rosalinde Mynster har Nikolaj Arcel de sidste to år været sammen med sin ' nye' kæreste Sara Jønsson.Og han er meget opmærksom på ikke at gentage tidligere fejl.»Rosalinde og jeg var konstant væk fra hinanden i to år. Det holdt ikke.Det er klart... det lærte jeg noget af.« I 2015 måtte han indse, at det fem år gamle forhold ikke holdt, og parret gik fra hinanden som gode venner.»Det der med at: ' Vi ses om tre måneder', det går simpelthen ikke. Med min nuværende kæreste har jeg været overordentlig god til at komme hjem, og hun har været meget i Los Angeles. Ellers bliver det ligegyldigt,« siger han, der har savnet både venner og familie ' helt vildt', mens han har arbejdet i USA.»Jeg har måske set dem sporadisk hver anden måned i tre år. Jeg har været nødt til at revidere mit liv og tage et valg: ' Vil jeg være den, der er ligeglad, og rejser væk? Eller vil jeg holde fast i mit anker. Min familie, mine venner og min kæreste?. Jeg er nødt til at ofre nogle ting, for at vinde noget andet. Og jeg har aldrig haftden tanke, at jeg ville ofre kærligheden på filmens bekostning.« Den afklaring er kommet til Nikolaj Arcel indenfor de sidste fire-fem år.Det er sket sideløbende med, at han har fået den succes med sine film, som han har drømt om, siden han var teenager.»Jeg har fuldstændig ændret mig i forhold til, hvem jeg var for seks-syv år siden. Jeg kan ikke arbejde hele tiden og samtidig have et fornuftigt liv. Tidligere kunne jeg slet ikke adskille mit privatliv fra mit arbejde.Arbejdet fyldte 90 pct. af mit liv, nærmest helt op til, at jeg nærmede mig de 40 år. Men på et tidspunkt må man tage et valg og finde ud af, om man vil tage de tab, der er på den konto - eller om man skal lægge sin taktik om.« For ham er valget blevet enkelt.»Film er en vigtig del af mit liv, men det er nødt til at fylde mere at være sammen med min familie, mine venner og min kæreste.«.FilmnørdenNikolaj Arcel har været bidt af film, siden han var dreng.»Jeg kan stort set ikke andet end skrive og lave film,« siger han, og griner ad sig selv, da han bliver spurgt, hvor den selvsikkerhed, han udstråler, stammer fra.»Den hænger nok sammen med, at jeg er en kæmpe filmfan og har suget film til mig, siden jeg var dreng. Jeg kan faktisk ikke andet.Knap nok skrue en pære i en lampe.Hvis jeg ikke var god til dét, jeg lavede, og troede ret meget på det, ville jeg være et helt håbløst menneske.Jeg er fuldstændig defineret af det, jeg laver. Det er gået meget godt indtil nu, selvom det ikke altid lykkes. Måske skyldes det, at jeg aldrig er helt sikker, men hele tiden stiller spørgsmål. På alle mine film trækker jeg mange kolleger ind - Trier, Vinterberg, alle mine venner på Zentropa. For jeg tror ikke, at jeg er noget vildt specielt, eller en særlig gudbenådet fortæller. Hvis man ikke lytter til andre, bliver man dårlig og slap,« siger Nikolaj Arcel.Han er vokset op i Københavns indre by. Familien Arcel boede i Ny Kongensgade, lige ved Christiansborg, mens Nikolaj Arcel gik på Bernadotteskolen.»Jeg var en meget stilfærdig dreng.Allerede da jeg var helt lille, skrev jeg meget. Lavede mine egne tegneserier, noveller og små bøger. Jeg levede lidt i udkanten af de andres liv, der meget handlede om fodbold og piger. Jeg var en læsehest, der levede mit eget liv. Og så gik jeg tit i biografen.Også helt alene. Samme historie har jeg i øvrigt hørt fra andre af mine kolleger,« smiler han.Da han kom i jobalderen, fik den film-maniske teenager et fritidsjob i byens førende videobutik - Christianshavns video. Han var særligt optaget af Steven Spielbergs og George Lukas' film. Specielt Star Wars-filmene har han stadig et blødt punkt for.Illusionen HollywoodHele vejen drømte han om Hollywood.Om at få chancen ' over there'.Men drømmen beskriver han i dag som ' en illusion'.»Drømmen om Hollywood er en falsk drøm. For der er aldrig ubegrænsede midler. Det er en illusion.Som barn og teenager ville jeg over og lave de helt store eventyr. Alt det, jeg ikke troede, jeg kunne herhjemme.Men som 44-årig er jeg nødt til at spørge mig selv, hvor mit hjerte ligger. Hvor er jeg henne som menneske.« Det er ikke nok at være i Hollywood og at få lov at lave en film dér.»Man kan ikke lave en god film, hvis man ikke har noget på hjerte, ikke har noget at fortælle. Særligt ikke hvis det viser sig, at man ikke har det sjovt og ikke selv kan styre det, der sker,« siger Arcel og erkender blankt, at han simpelthen ikke havde det sjovt, da han lavede ' The Dark Tower'.»Der er ting i filmen, som jeg er meget glad for, men der er masser af ting i den, som jeg slet ikke kan lide.Det er min mindst personlige film.Jeg er ret sikker på, at jeg ikke har lyst til at blive ved med at arbejde sådan,« siger Nikolaj Arcel.Før han rejste til Hollywood, havde han skrevet og/ eller instrueret 13 film. Alle er lavet på den måde, han har lært at lave film på Den Danske Filmskole, som han blev udklækket fra i 2001.På filmskolen handler det om at tale sig frem til en løsning, men instruktøren er den afgørende kunstner, håndværker og fortæller af historien.»Jeg elsker at lave film. Elsker at stå på settet og instruere og at klippe filmen bagefter. Men ' The Dark Tower' har været en konstant kamp.En hård proces. Jeg vil ikke sige, at jeg er afskrækket fra at lave amerikanske film igen, men jeg er meget tøvende overfor at lave den slags popcorn/ underholdningsfilm igen.Det er ikke sjovt nok...« Han tænder en smøg, puster røgen ud i den milde brise på Islands Brygge. Tænker sig om et øjeblik og siger så: »Der er for meget frygt i det der..Frygt for ikke at ramme alle, frygt for ikke at tjene pengene hjem. I stedet for fortælleglæde er det hele præget af angst - og fokusgrupper - og testvisninger. Sådan noget skal jeg ikke lave igen. På min næste film er der nødt til at være noget, som er mere mig. Som er begyndt med mig. Og hvor det ikke handler om at ramme alle, eller at filmen skal tjene kassen,« siger han.»Man skal ikke tage til Hollywood for at udleve den der drøm.Så kommer man forkert ud af starthullerne,« konkluderer han.Derfor har han stillet krav til sine kommende arbejdsgivere på Kennedy-filmen.»Jeg har ikke valgt at være amerikaner, jeg bor ikke derovre, jeg gider ikke være en Hollywood-dreng. Jeg har behov for at komme hjem så meget som muligt, for at føle, at jeg stadig har min hjerne og min snusfornufti behold.«.En bidsk bulldogKarrieren ligner en stort set ubrudt række af succeser. Fra den politiske thriller ' Kongekabale', over manuskriptet til Niels Arden Oplevs internationale succes ' Mænd, der hader kvinder', til ' En kongelig affære', der modtog et hav af priser og var nomineret til både en Oscar og en Golden Globe. Samt de mange veldrejede manuskripter til Zentropas Jussi Adler-film. Og nu Stephen King-filmen, der trods dårlige anmeldelser også fra en del af de danske anmeldere, ser ud til at tjene sig selv hjem og blive en relativ sikker publikumssucces.Nikolaj Arcel retter sig op i stolen og ser helt oplivet ud, da han bliver spurgt, om han er god til at tackle modstand: »Ja, jeg er en fighter. En bulldog,« smiler han og bløder sit statement lidt op.»Generelt er jeg meget mild. Jeg kan bedst lide at tale stille og roligt om tingene, finde en løsning og blive venner. Du ved, som vi plejer at gøre det - på den danske måde.Men kan jeg mærke, at nogen ikke vil derhen, hvor jeg vil, så bliver jeg bidsk. Så bider jeg fra mig og bliver en fighter, der vil vinde.« På ' The Dark Tower' måtte han sande, at der var kampe, han ikke kunne vinde.»En del gange stillede jeg mig virkelig på bagbenene og nægtede at gøre dét, de ville. Men så fik jeg ganske enkelt en ordre. ' Det skal du'. Dét var grænseoverskridende for mig. Jeg er vant til at få min vilje, hvis jeg virkelig kæmper for den og ikke er bange for at tage en kamp eller to.« De sidste år har han udviklet en måde at beskytte sig på, så film og karriere ikke bliver alt.»Hvis familien er det vigtigste, kan det med karrieren jo aldrig slå én helt ud. Eller slå mig helt ihjel. På den måde kan man beskytte sig..Fra smerten. Jeg kan mærke, at når jeg kommer hjem til min kæreste, mine forældre og mine venner, så er det ikke dét, der står i avisen, der betyder noget. Det er noget helt andet.Bl. a. om jeg er et ordentligt menneske eller en god far,« siger Nikolaj Arcel.Endnu har han ikke fået børn, men det er noget af dét, der står højest på ønskelisten. »Jeg har et meget stærkt ønske om at få børn, forhåbentlig inden alt for længe. Meget gerne indenfor det næste par år,« siger han uden betænkningstid.»Til den tid tager jeg helt sikkert et år eller to helt fri og prioriterer børnene fremfor alt. I sidste ende - når man ligger på sit dødsleje, tror jeg ikke, at der er en større fortrydelse end, at man måske har lavet en række fremragende film, og har stået til premierer, og fået priser og alt muligt, men ikke har været der for sine elskede. Det er da meget federe at have haften okay god karriere, og måske ikke har nået alle de film, jeg gerne ville. Men til gengæld at have været en virkelig god far og en god mand, som har været der for min familie. Det er sgu da altafgørende.«.kse@bt.dk Jeg har fuldstændig ændret mig i forhold til, hvem jeg var for seks-syv år siden. Jeg kan ikke arbejde hele tiden og samtidig have et fornuftigt liv. Tidligere kunne jeg slet ikke adskille mit privatliv fra mit arbejde.Arbejdet fyldte 90 pct. af mit liv, nærmest helt op til, at jeg nærmede mig de 40 år Drømmen om Hollywood er en falsk drøm. For der er aldrig ubegrænsede midler. Det er en illusion.Fakta: Nikolaj ArcelEr født 25. august 1972.Opvokset i København.Bror til skuespiller Nastja Arcel.Uddannet fra Den Danske Filmskole 2001.Fik sin debut med den politiske thriller ' Kongekabale', der vandt otte Robert-priser.Har instrueret fem spillefilm samt skrevet eller medskrevet manus til 13 spillefilm. Bl. a.' Kvinden i buret', ' Fasandræberne' og ' Flaskepost fra P.' Samt manus til Niels Arden Oplevs ' Mænd der hader kvinder'.Fik sit gennembrud med den Oscar-og Golden Globe-nominerede ' En kongelig affære' fra 2012 med Mads Mikkelsen og Mikkel Boe Følsgaard i hovedrollerne.Arbejder fast sammen med forfatter Rasmus Heisterberg, som han har skrevet de fleste manuskripter sammen med.Skal være instruktør på den kommende Hollywood-film ' Robert Kennedy', der bliver produceret af Matt Damon, der også spiller hovedrollen.
Nikolaj Arcel er lige returneret fra Hollywood, hvor han har instrueret sin første film. Det burde være en drøm, der gik i opfyldelse, men filmen ' The Dark Tower' har været alt andet end sjov at lave, siger instruktøren, der er vendt hjem med nye erkendelser om sig selv - og om sin rolle både som kommende far, mand og instruktør.
For livskvalitet", "For byen" og "For fremtiden" står der på kaffekopperne, når man træder ind i Realdanias lyse domicil i København. Herfra drives Realdania som en filantropisk forening, der arbejder for livskvalitet for alle i det byggede miljø. Et begreb, der dækker over de mere end fire mio. bygninger, som udgør rammen om 5,7 mio. danskeres hverdag i 98 kommuner og 1.400 byer.Realdanias projekter rækker langt. Fra restaurering af slotte og herregårde og udvikling af havnemiljøer over støtte til ildsjæleprojekter og langvarige projekter som etableringen af nye kulturbygninger.Samtidig har Realdania fokus på de områder, der ligger længst væk fra byerne, og har sat massivt ind for at udvikle de stedbundne kvaliteter i landets såkaldte yderområder.Siden 2000 har Realdania bidraget til samfundet med 17,2 mia. kr., og omkring 3.100 projekter har modtaget støtte. Realdania laver dog stort set aldrig noget alene. Lokal forankring og fælles løsninger er kerneværdier for foreningen. »Sammen kan vi noget, vi ikke kan hver for sig« er et slags mantra. Samarbejdspartnerne kan være de 25 kommuner, som Realdania sammen med Erhvervsministeriet og KL har samarbejdet med om strategiske udviklingsplaner, eller det kan være pensionsselskaber, almene boligorganisationer eller små, innovative virksomheder, der udvikler produkter til klimatilpasning.Her er en række af de mest spændende projekter de seneste år.CamønoenPå Møn har man gjort afstanden til en fordel. I stedet for at fremhæve enkeltaktiviteter og kulturhistoriske attraktioner har man ladet naturen være bindeleddet imellem dem og etableret en 175 km vandrerute. En idé, som har vist sig at være værdifuld for området. Som alle vandrefugle vil vide, så når man - ofte før end man tror - det punkt, hvor depoterne er ved at være tømt.Der skal vandrebenzin på. Det vil sige mad, drikke, hvil - og internetforbindelse. Netop det vil synet af bænkene, skabt af NORRØN Arkitekter, fortælle fodfolket på ruten på Møn. Samt at proviant og overnatningsmuligheder vil være inden for en kilometers rækkevidde.Med Realdanias støtte (på 2,46 mio kr.) er eksisterende stier forbedret, pause-bænke opsat, shelters opført og en butik indrettet på Møns Museum. Succesen har været overvældende. På Camønoens første 2,5 måned var der 5.000 registrerede vandrere, der begyndte at gå ruten fra Møn Museum. Plus estimeret 4.000 fodfolk, der gik Camønoen på egen hånd. Rådgivere havde ellers spået, at der ville gå 10 år, inden Møn ville opleve en tilgang i gående turister på 10.000.Tøndermarsk InitiativetFærre jobs i traditionelle erhverv, en voksende gruppe af ældre borgere - og unge, der søger mod de større byer. Det er udfordringer, som i disse år tvinger ydreområderne til omstilling.Det gælder også Tøndermarsken, der natur-og kulturmæssigt er så enestående, at den er optaget på Unescos liste over verdensarv. Tøndermarsken rummer nogle særlige lokale potentialer for udvikling, som bl. a. Tønder Kommune, Realdania og A. P. Møller Fonden har sat sig for at forløse med en samlet indsats.Visionen er at samle lokale, regionale og nationale kræfter om at udvikle og synliggøre Tøndermarskens mange muligheder og sikre, at det også fremover bliver et attraktivt sted at bo, besøge og arbejde. Først og fremmest skal adgangen til marsken forbedres med stier og ruter, og fortællingen om områdets historie og plante-og dyrelivet skal løftes. Og Højer by skal synliggøres som porten til Tøndermarsken.Parterne bag Tøndermarsk Initiativet begyndte arbejdet i 2016, og indsatsen forventes at vare til 2021.Spinderierne i Vejle og KedelbygningenFood Foto Festival og et kreativt og højteknologisk prototypeværksted, hvor skoler og alle andre kan komme forbi til åbne tirsdage. Transformationen af de gamle bomuldsspinderier i Vejle til Danmarks største, dynamiske iværksættermiljø er komplet, og den rå industrielle charme ligner noget, man vil finde i Brooklyn, New York. De 13.000 m2 fungerer som kraftfuldt kultur-og erhvervsmiljø, café og hub - et sted, hvor man kan komme, logge sig på det trådløse netværk, tale med de andre cirka 60 kreative virksomheder i Spinderihallerne og bruge stedet som en alternativ arbejdsplads. Realdania har støttet Kedelbygningens forvandling og hele revitaliseringen af Spinderihallerne. Dele af Spinderihallerne hører i dag under Vejle Museerne, og som besøgende kan man blandt andet opleve en virtuel gennemgang af Vejles historie, herunder lære at danse jive på et interaktivt gulv samt hilse på Dronning Gunhild - moseliget fra Haraldskær Mose.E.VadehavscentretSin egen rytme, sin egen tiltrækningskraft. Vadehavet er et stykke vild natur, der fascinerer og forfører. Tidevandet pumper én mia. kubikmeter vand ind og ud af Vadehavet to gange i døgnet.En puls, der giver næring til utallige bundfisk og tusindvis af sæler. 10-12 mio. fugle trækker mellem Afrika og Sibirien og gør undervejs holdt i spisekammeret ved Vadehavet. Nationalparken er den største i Danmark og er optaget på Unescos verdensarvsliste.Det nye Vadehavscenter er blevet til i et samarbejde mellem Esbjerg Kommune, A. P. Møller Fonden, Arbejdsmarkedets Feriefond, Friluftsrådet, Louis Petersens Legat, Augustinus Fonden og Realdania. Esbjerg Kommune er bygherre, og formålet med bygningen og de 1.000 m2 til udstilling, mødelokaler, café og butik er at øge forståelsen for og kendskabet til marsken.Dorte Mandrup Arkitekter har lavet en arkitektur, der er ny, vovet og bæredygtig. Meget passende for en formidlingsbygning her ved Danmarks fladeste og mest våde Nationalpark.Kalø SlotsruinEn trappe. Så enkel og så effektiv er løsningen, der løfter den i forvejen enestående oplevelse af Kalø Slotsruin for de mange besøgende. Man parkerer sin bil en halv kilometer derfra, går gennem en låge og tramper stille og roligt ud ad dæmningen til halvøen. Som et fikspunkt forude ligger ruinen og venter, mens man nydende nærmer sig på en stenvej med marker, strandenge og græssende køer omkring sig. Jo nærmere man kommer, desto større synes den, ruinen af den kongeborg, Erik Menved fik anlagt som et forsvarsværk i 1313.andre menneskeskabte fysiske rammer. Fra restaurerede herregårde og havneområder over lokale ildsjæle projekter og til nyanlagte og nyskabende bydele, kulturbygninger og formidlingscentre. Desuden er bogen rigt illustreret med fotos og kort.TUREN GÅR TIL har eksisteret siden 1952 og er blandt verdens hyppigst opdaterede rejsebogsserier. Serien dækker hele verden fra Nordatlanten til Australien. Bøgerne skrives på dansk af forfattere og journalister med et særligt indgående kendskab til de enkelte destinationer. Med nøje udvalgte attraktioner viser vi vej til de største oplevelser.ISBN 978-87-400-3880-4 En vandrerute på Møn, et bæredygtigt hotel på Bornholm og et byudviklingsprojekt i Odense. Realdania går proaktivt og strategisk til værks, når det gælder om at forbedre livskvaliteten gennem det byggede miljø.Lokal forankring og fælles løsninger er kerneværdier for foreningen, der siden den blev grundlagt i 2000 har bidraget til samfundet med 17,2 mia. kr. og støttet omkring 3.100 projekter.og videoer af næsten 500 af Realdanias projekter rundt omkring i landet.Man kan vælge at se projekter i nærheden, eller man kan få et overblik over projekterne på et Danmarkskort.Projekterne kan gemmes og de kan deles med andre, og med rutevejledningen er det let at finde vej.App'en er gratis og kan bruges både til iPhone, iPad og Android.107119_ cover_ tgt realdania 0101_ r1_. indd 1 Netop turen ud til ruinen er i dag forbedret, ligesom også parkeringsforholdene er det. Tilgængelighed er hovedtemaet for selve trappeindsatsen, der leder den besøgende op gennem ruinen og udgør en nænsom kontrast til de rødlige mursten. Projektet er udviklet af MAP Architects sammen med Realdania og Naturstyrelsen.Skagen Grå FyrPå Skagen Odde troner det grå fyr, der med sine 46 meter er det næsthøjeste i Danmark. Det tog fire år at bygge det høje fyrtårn midt i den sandede odde. Primært fordi det var vanskeligt at transportere byggematerialerne, i tiden før Skagen fik havn og jernbane. Fyret, der har været fredet siden 1977, har givet livsvigtige lyssignaler til mangen en fisker på oprørte vande, men den teknologiske udvikling har gjort fyrets funktion mindre vigtig. Fyret blev opført i 1858 i det strandingsplagede område.I 2014 købte Realdania By &amp; Byg fyret af Søfartsstyrelsen. Hensigten var at sikre kvaliteter, der ellers ville gå tabt. Det var især fyrmesterboligen, der var slidt, men efter to års restaureringsarbejde er et stykke dansk fyrhistorie bevaret. Restaureringen af fyranlægget har været SYMBOLER I TEKSTEN A Afstand B Badestrand/ bademulighed 0 Bank z Biludlejning/ bilrute Z Bjergtop/ bjergrigt b Busforbindelse/-station C Café c Camping y Cykeltur/ cykeludlejning E Entré F Feriebolig l Fiskemulighed a Flyforbindelse/ lufthavn f Færgeforbindelse G Golf g Guidet tur H Handicapvenligt/ handicap -facilitet h Hospital/ nødhjælp o Hotel/ hostel i Information/ turist-@Internetcafé/ internetadgang q Kalender/ begivenhed K Knallert/ motorcykel udlejning k Kultur-/ naturattraktion m Metro M Moské N Natteliv P Parkering 9 Pengeautomat p Posthus R Restaurant r Ridemulighed/ ridecenter s S-tog D Scubadykning Y Sejlsport/ bådudlejning n Shopping &gt; Sidehenvisning Q Ski/ vintersport d Snorkeldykning \ Sporvognsforbindelse j Swimmingpool/ spabad x Taxa t Telefon J Tennis/ boldspil T Togforbindelse/-station O Turistpoliti u Underholdning v Vandrerhjem V Vandretur = Vandski w Website W Windsurfing/ surfing å Åbningstider 26/ 09/ 17 14: 34 en genskabelse af fyrets oprindelige udtryk med afsæt i de originale farver fundet i bygningerne.Den nye lejer er Naturstyrelsen, og i samarbejde med Frederikshavns Kommune, Turist Nord og Dansk Ornitologisk Forening har de i foråret 2017 blændet op for Danmarks første formidlingscenter for trækfugle.Skagen Grå Fyr er i dag et lysende eksempel på, hvordan nytænkning af en historisk bygning kan føre til merværdi. For turister og trækfugle, såvel som for egn og fyr.Anchers HusI Michael og Anna Anchers rummelige gemakker går ingen plads til spilde. Overalt hænger nogle af museets 250 kunstværker, hvoraf halvdelen er lavet af Anna, Michael eller deres datter, Helga, og resten hovedsageligt af danske og internationale kunstnere med tilknytning til kunstnerkolonien i Skagen. Selv på trædørene har Michael Ancher, der var en ivrig jæger, malet fugle. Hjemmet står, som da Anna Ancher døde i 1935, og parrets eneste datter flyttede. Før sin død indstiftede hun en fond, der bestemte, at huset på Markvej skulle bruges som museum. Det åbnede i 1967, og i 2009 gik Realdania sammen med Kulturarvsstyrelsen og Beckett-Fonden ind i projektet med tiltrængte renoveringsmidler. Især taget og de udvendige facader har fået en kærlig hånd, ligesom tilbygningen, opført af Ulrik Plesner i 1913, har fået et løft.Også maleren og digteren Holger Drachmanns hus byder nutidens gæster velkommen. Huset åbnede i 1911 som museum, og 100 år efter gennemgik det via Realdanias mellemkomst en tiltrængt totalrenovering. Der var gået borebiller i træværket, og da man tog alle de smukke møbler i jugendstil ud af huset, fandt man synål og strikkepinde bag hustruens symøbel i hjørnet af stuen. Så nær og så levende er historien i det smukke kunstnerhjem og romantiske mindestue for en af landets fineste digtere.Børglum KlosterLige pludselig ser man den. En hvid kolos i landskabet.Med metertykke mure og en lige så tyk aura af historisk centrum i Vendsyssel. Historien om klostret rækker mere end tusinde år tilbage, og det er både tanken og køreturen værd at spekulere på, hvad disse mure kunne fortælle, hvis de kunne tale.Allerede i 1100-tallet var klostret hovedsæde for en klosterorden, i Middelalderen var der omfattende handel ved klostret, der lå tæt ved Vesterhavet, og i Vikingetiden var klostret en slags administrationscenter for hele landsdelen.Selve klostret er et stort bygningsmassiv, og mens ungerne går på jagt efter kulisserne til tvjulekalenderen Ludvig og Julemanden, kan mor og far fordybe sig i historien om den sidste biskop på stedet, Stygge Krumpen, godsejerfamilien Rottbøll og læse dagbog fra dengang, H. C.Andersen gjorde ophold her.I dag drives herregården med 437 hektar landbrug, og det er indtægter fra turisme og landbrug, der skal få de store klosterhjul til at løbe rundt. I 2008 påbegyndtes en renovering af den gamle hestestald og vognport, der i 2013 stod klar til at modtage klostrets op mod 40.000 årlige besøgende. Her kan virksomheder holde konferencer, besøgende få en kop kaffe i den stilfulde café, og alle kan bese udstillingerne ovenpå.Læsø KurDa man for nogle år siden måtte nedlægge en kirke på Læsø, faldt valget på Vesterø Havnekirke fra 1954. Den havde ingen tilhørende kirkegård, og det var derfor den, folk var mindst følelsesmæssigt knyttet til. Poul Christensen fra Læsø Saltsyderi fik idéen om at udnytte restsalt og skabe et kurbad i det gamle kirkerum for at bringe helse og sund turisme til byen.Realdania gik ind i projektet i 2006 sammen med Læsø Kommune, og i 2008 kunne kurbadet indvies som et af de førende saltterapisteder i Skandinavien. I dag bliver psoriasispatienter henvist til kurbadet fra hele landet, ligesom mange andre nyder godt af kurbadet. Bag den arkitektoniske udformning står arkitektfirmaet Friis og Moltke A/ S, og det er gjort med nænsom ambition.Man har bevaret kirketårnet som pejlepunkt og pirret folks nysgerrighed ved at give det en ny underkrop. Stenene på begge sider af tårnet ved indgangspartiet er fra øen, og således er hele Læsø Kur fra yderst til inderst en vitaliserende lise ikke kun for kurgæsten, men også for Læsø.Kunstneren Peter Ejlerskov har udsmykket kurbadet, så det føles som et sakralt rum, når man træder ind i alt det blå. Måske bortset fra de hvide strømper man sammen med badekåbe og håndklæde får udleveret ved indgangen. Salt indeholder naturligt olie, og der bliver glat på flisegulvet.I et af de tre behandlerbassiner er saltindholdet oppe på 30 pct. Det er det samme som i Det Døde Hav. Vandet er let farvet, og let bliver man også selv. For kroppen flyder ovenpå, mens vandet bærer én. Udenfor er der boblebad i den salte vind, og i et dampbad får man Læsø salt i store træspande til at skrubbe huden ren med.Kulturhavn KronborgEn båd lægger til, og længere ude anes en orange og en grøn bøje. En bedstefar og et barnebarn løber op og ned ad små forhøjninger og lave bænke. Der er god plads på Kulturhavn Kronborg, og udsigten er en konge værdig.Projektet blev sat i gang i 2004 og forbinder by med værft, havn og slot. Syv år senere stod den prisvindende plads klar, realiseret i et partnerskab mellem Realdania, Helsingør Kommune og Styrelsen for Slotte og Kulturejendomme i samarbejde med landskabsarkitekt Jeppe Aagaard Andersen. Et godt eksempel på, hvordan et tidligere industriområde og bygninger kan komme til sin ret på nye måder. En lang række aktiviteter tager sin start her, fra Ironman-løb over yoga på Kronborg til Shakespeare-forestillinger i det fri.Et overdådigt oplevelsesrum, der inden for gåafstand byder på Kronborg Slot med den sovende Holger Danske i kælderen, det underjordiske og nyskabende M/ S Museet for Søfart fra 2013 tegnet af tegnestuen BIG, et af landets mest moderne biblioteker og koncert-og kulturstedet Kulturværftet.Man kan også bare sætte sig ned på en bænk og være til. Med udsigt til havn, by og borg - og til den trekantede del af fæstningsværket, Von Scholtens Ravelin, ude i havnebassinet. Ravelinen var oprindelig en del af det gamle fæstningsværk, men gik tabt. Den er nu genskabt, ikke som en historisk rekonstruktion, men i en arkitektonisk nyfortolkning med granitbelægning.rejseredaktionen@jp.dk Sin egen rytme, sin egen tiltrækningskraft.Vadehavet er et stykke vild natur, der fascinerer og forfører.En bedstefar og et barnebarn løber op og ned ad små forhøjninger og lave bænke.Fakta: HISTORIE REALDANIASkan føres tilbage til Københavns brand i 1795.Det meste af den indre by brændte ned på få timer, og ødelæggelserne var enorme. Fremsynede borgere gik sammen, og fra asken opstod det, der blev en forløber for realkreditinstitutterne i Danmark.Da Realdanmark - foreningen, der senere blev til Realdania - i år 2000 solgte alle bank-og realkreditaktiviteter fra, stod det klart, at de tilbageværende midler (godt 10 mia. kr.) ikke kunne udbetales til medlemmerne.Det blev besluttet, at pengene skulle bruges til filantropiske aktiviteter i det byggede miljø og til at skabe livskvalitet for alle. Foreningen Realdania - næsten som vi kender den i dag - var født.TUREN GÅR TIL REALDANIAer skrevet af Jannie Schjødt Kold og skabt i samarbejde med Politikens Forlag. Medlemmer af Realdania kan hente et gratis eksemplar af bogen i Arnold Busck, så længe lager haves.Camønoen på Møn,1 camoenoen.dk2 Tøndermarsken3 Spinderierne i Vejle og Kedelbygningen, Spinderigade 11 G. spinderihallerne.dk4 Vadehavscentret, Okholmvej 5, Ribe.vadehavscentret.dk5 Kalø Slotsruin, Molsvej 31, Rønde.6 Skagen Grå Fyr, Fyrvej 36, Skagen.skagen-tourist.dk/ skagengraafyr7 Anchers Hus, Markvej 2-4, Skagen.skagenkunstmuseer.dk8 Drachmanns Hus, Hans Baghs Vej 21, Skagen.skagenskunstmuseer.dk9 Børglum Kloster, Børglum Klostervej 255 B, Børglum, Vrå.boerglumkloster.dk10 Læsø Kur, Vesterø Havnegade 28, Læsø.saltkur.dk11 Kulturhavn Kronborg, Allegade 2, Helsingør.kulturhavnkronborg.dk KORT: AGNETE HOLK
Realdania går proaktivt og strategisk til værks, når det gælder om at forbedre livskvaliteten gennem det byggede miljø.
Den første demonstration mod Kaczynski-styrets overgreb på domstolene samler kun et sted mellem 5.000 og 10.000 mennesker foran parlamentet i Warszawa. Snart vokser protesten til en opstand. Men polske opstande har det med at skyde over målet. En venstreintellektuel forklarer Kaczynskis valgsejr i 2015 med de jævne polakkers skuffelse over at have fået for lidt ud af det økonomiske boom i Donald Tusks regeringsperiode Tirsdag 18. juli: Hvordan er det lykkedes for Polens autoritære leder, Jaroslaw Kaczynski, og hans parti, Lov og Retfærdighed (PiS), at gå til frontalt angreb på retsstaten og de demokratiske institutioner uden at miste popularitet hos vælgerne? Det spørgsmål stiller jeg journalisten og den venstreintellektuelle Slawomir Sierakowski under en frokost, vi indtager i en lille restaurant på Ordynacka-gaden i Waszawas indre by.Sierakowskis svar er slående for dem på venstrefløjen i Europa og USA, som bryder deres hjerne med spørgsmålet om, hvilket budskab vi skal vælge for at genvinde støtten fra elitefjendtlige vælgere.»Disse vælgere er ligeglade med demokratiet og domstolenes og mediernes uafhængighed. De vil have en regering, der giver dem flere penge på lommen. Mere indviklet er det ikke,« siger han.Siden Kaczynskis parti kom til magten i 2015 med 38 procent af stemmerne (hvilket gav et solidt flertal i parlamentet), har regeringen ifølge Sierakowski fulgt en dobbeltsidet strategi.Den sociale bistand til familier og ældre er blevet hævet betydeligt, alt imens regeringspartiet har bemægtiget sig kontrol først med forfatningsdomstolen, dernæst statsradiofonien og skolerne og nu her i juli vil udskifte dommerne i Højesteret og andre domstole.En kupplan, premierminister Viktor Orbán tidligere har benyttet i Ungarn med stor succes. PiS sløjfede Tusk-regeringens forhøjelse af pensionsalderen. Nu kan kvinder igen gå på pension i en alder af 60, og mænd når de fylder 65. Der er blevet indført børnepenge - 500 zloty eller 850 kroner per barn. Det er ikke så lidt for en familie med to børn og en lav indkomst på 2.900 zloty. Folk over 75 får al lægeordineret medicin betalt.Mindstelønnen er blevet hævet med otte procent.»Så længe regeringen giver penge ud til familier og i sin propaganda går efter de fremmede og flygtningene, sidder den godt i sadlen,« mener Sierakowski.Det bør få konsekvenser for oppositionens valgløfter.»Oppositionen kan kun vinde det næste valg ved at love endnu mere social og økonomisk bistand og ved at begrænse adgangen for flygtninge til kun at gælde mødre og børn samt inddrage den katolske kirke i flygtningehjælpen.« Samtalen med den polske venstreintellektuelle efterlader mig en kende optimistisk. Sierakowski mener ikke, det vil gå så galt som i Ungarn, hvor Orbán står til at vinde næste valg. Kaczynski er faktisk upopulær i Polen. Derfor fører partiformanden en skyggetilværelse.Derfor taler han så sjældent offentligt.Sierakowski medgiver, at PiS har overtaget de statsejede medier, men presse-og ytringsfriheden trives i den private presse, der dominerer medielandskabet.Og forsamlingsfriheden fejler ikke noget.Walesas chefrådgiverDen aften er vi til middag hos vores nære venner, kunsthistorikerne Iwona og Wojciech. Det var dem, der inviterede os begge ud på en restaurant i Warszawa i juni 1980, inden vi kendte hinanden.Det er ikke underligt, at min kone Ewa og jeg har et særligt forhold til dem.Vi er også uløseligt bundet sammen af vores fælles oplevelser i Solidarnosc-tiden.Wojciech var meget aktiv i den revolutionære bevægelse og blev efter krigsretstilstanden i december 1981 interneret på ubestemt tid. Iwona vidste ikke, hvad der var sket med ham. Efter tre måneder slap han ud. Siden blev han politisk chefrådgiver for præsident Lech Walesa i 1991-92 og medlem af underhuset, Sejm, i en årrække.Mens vi kører til deres hus i det sydlige Warszawa, spekulerer vi på, hvor de står i den politiske debat i dag. Wojciech har altid været konservativ, men er efter min mening hverken nationalist eller populist. Han er en oplyst konservativ intellektuel med rødder i Edmund Burkes politiske filosofiog endvidere påvirket af den østrigske skole (økonomen Friedrich Hayek).Det virker usandsynligt, at han sympatiserer med en autoritær nationalist som Jaroslaw Kaczynski. Og Iwona? Hun har altid været religiøs, meget katolsk.Der er to andre inviterede gæster.Danuta er Ewas studiekammerat.Hendes mand, Cezary, er historiker med speciale i tysk historie og indehaver af et forlag, der fornylig udgav et uddrag af Goebbels dagbøger på 2000 sider.Nu er Cezary i gang med at oversætte Mein Kampf fra tysk.Hvorfor, spørger jeg.»Fordi den under kommunismen kun kunne læses i piratudgaver oversat fra engelsk,« svarer han.Inden vi sætter os til bordet i en vidunderlig have, spørger jeg Wojciech til den politiske situation.»Jeg er ude af politik. Det hænger mig ud af halsen,« svarer han.Han kan ikke udstå nogen af partierne og har takket nej til et tilbud fra Jaroslaw Kaczynski om at blive hans politiske chefrådgiver.Fremfor at beskæftige sig med politik bør folk styrke det civile samfund ved at bygge netværk, dyrke bekendtskaber og venskaber, mener Wojciech.»Det er den eneste måde, vi kan forsvare demokratiet og retsstaten i Polen på.« Det er en slående iagttagelse, fordi modstanden mod kommunismen i Polen netop udgik fra det civile samfund. I en totalitær etpartistat var de fleste uinteresserede i politik. Kun få læste partiaviser og lyttede til propaganda i radio og på tv. I stedet samledes folk i uformelle grupper. Venskaber var alfa omega. Teater, film og litteratur var fora, hvor man diskret kunne ytre sin mening.Under PiS-styret er nogle polakker øjensynligt så trætte af den evige politiske kævl, at de søger tilbage i det private rum ligesom under kommunismen.På vej tilbage til vores lejlighed ser vi politibiler nær parlamentet.Endnu en demonstration i protest mod retsreformen. Næste dag hører vi, at en demonstration foran præsidentpaladset har mobiliseret 20.000 deltagere. De kræver, at præsident Andrzej Duda - der anses for at være Kaczynskis marionetdukke - nedlægger veto.Demonstrationerne har nu udviklet sig til en protestbevægelse.Torsdag 20. juli: I aftes var Jaroslaw Kaczynski tæt på at miste besindelsen i en debat i Sejm.Et medlem af Borgerplatformen sagde på talerstolen, at Jaroslaws bror Lech - den tidligere præsident, der døde under flyhavariet i Smolensk i 2010 - aldrig ville have skrevet under på en retsreform, der undergraver domstolenes politiske uafhængighed. Det bringer Jaroslaw i harnisk.»Hvor vover nogen at bruge min afdøde bror i politisk øjemed,« tordner han fra talerstolen i parlamentet. »Du er et forræderisk svin, en kanalje!« Gennem syv år har Kaczynski skabt en martyrlegende omkring sin bror, der skal have været offer for et russisk komplot. Under valget i 2015 blev en stemme på PiS udlagt som en chance for at tage revanche mod Polens indre og ydre fjender. Det er okay for Jaroslaw at bruge sin bror i politisk øjemed for at vinde magten, men vé den oppositionspolitiker, der vover at tale i Lechs navn! Sent på eftermiddagen er vi til reception i et kunstgalleri tæt på præsidentpaladset. Klokken 18 står jeg og min datter, Zofia, på en balkon og ser en lind strøm af mennesker gå hen ad Krakowskie Przedmiescie-gaden mod paladset og den gamle by.Vi styrter alle tre ned ad trapperne og slutter os til mængden.Et prægtigt syn. For en time siden gik vi stille og roligt på det brede hovedstrøg, hvor der altid er masser af folk på fortovene. Nu flyder en tyk masse af demonstranter hen ad gaden. Folk er kommet med metro, i busser og sporvogne og har medbragt polske flag og blå EU-flag.Der er kun få skilte. Deltagerne synes fast besluttet på at repræsentere det civile samfunds protest mod regeringspartiets overgreb på retsstaten. Mange har et mærke hæftet på deres bryst med ordene ' 3 x Weto' - en opfordring til præsident Duda om at stoppe hans partis overgreb på retsstaten.Krakowskie Przedmiesciegaden er så tæt pakket af demonstranter allerede en time, inden arrangementet begynder, at vi må opgive at komme tæt på præsidentpaladset.Vi vender om.På vej tilbage hører jeg en tilskuer sige til en anden: »De aner ikke, de bliver manipuleret til at gå ud og demonstrere.« Der er sket et nybrud på denne femte dag efter den første demonstration søndag den 18. juli. Langt, langt flere mennesker strømmer ud på gaderne. Titusinder. Gennemsnitsalderen er faldet. Nu ser jeg mange unge ansigter - selv teenagere.Fredag 21. juli: I dagens udgave af Gazeta Wyborcza siger en gymnasieelev: »Jeg var den eneste i min klasse, der gik til demonstration for nogle dage siden. Nu er hele klassen med.« På forsiden annonceres en større artikel i lørdagsavisen med dette oplæg: »Jævne polakker spørger venner og familie på begge sider af barrikaderne, hvad man kan gøre for at undgå blodsudgydelser.« En polsk journalist har spurgt præsidentens talsmand, om han er orienteret om, hvor mange mennesker der deltog i går. Warszawas borgmester skønner, at 50.000 stod uden for paladset.Tallet for torsdagens demonstrationer i hele Polen skulle være 200.000.Talsmandens svar er grinagtigt.»Præsidentboligens vinduer vender mod gården, ikke mod gaden.« Over morgenmaden fortæller min kone mig, at hendes ven - gallerieejer og kunstsamler Piotr - fornylig blev kaldt ' din lille jøde' af vores bekendte Grazyna. Det skete, efter han beskyldte hende for at have taget provision på salg af nogle malerier, selv om hun er fast ansat i galleriet.Jeg er lidt chokeret. Piotrs mor konverterede til katolicismen før Anden Verdenskrig, så han er vokset op som katolik og har aldrig nogensinde skiltet med at være af jødisk afstamning, selv om vi - hans venner  naturligvis ved det.GalleriejerenSamme aften er vi til middag hos Piotr og hans partner Tadeusz. De bor i en villa (nogle ville kalde det et palads) i Konstancin, en lille by 20 km fra Warszawas centrum, hvor de rigeste af Polens rige altid har haft adresse. I kommunisttiden (i øvrigt kaldt komuna på polsk) kunne man i denne eksklusive enklave finde partieliten leve side om side med formuende polakker.Parken omkring villaen er sikret med et 2,5 meter højt jerngitter.Om natten slipper Piotr to vagthunde løs og vé den tyv, der sniger sig ind. Han viser vores hundeelskende datter Zofia køterne i et bur. Hun er ikke spor interesseret i at nærme sig.Vi får som sædvanlig serveret en ypperlig middag kreeret af Tadeusz.Jeg husker, hvordan han i årene 1980-81 med udbredt fødevaremangel i Polen altid magtede at anskaffe nok ingredienser på det sorte marked til at servere middage, der var lige så sofistikerede som på den anden side af Jerntæppet.Piotr har altid været en uvurderlig historiefortæller, væbnet med afslørende anekdoter om Polens magthavere.Han citerer et parlamentsmedlem fra Kaczynskis parti for under en debat om EU's flygtningekvoter at have henvist til den bibelske historie om samaritaneren.»Bemærk, at samaritaneren kun tilbød den nødlidende hjælp ude på vejen. Han inviterede ham ikke indenfor i sit hus.« Jeg spørger Piotr, om Kaczynski nogensinde er blevet grebet i antisemitiske udtalelser.Der er vel næppe langt fra at være homofob, islamofob og chauvinist til at være antijødisk.Piotr fortæller, at Kaczynskibrødrenes mor var en »engel«. Hun skjulte polske jøder i sit hjem i Warszawa under krigen og ville være blevet straffet med døden, hvis tyskerne havde opdaget det.Men desværre har de to tvillingebrødre ikke videreført denne altruistiske familietradition. »De er nogle uhyrer,« siger han med tydelig foragt i sin stemme.Det eneste, han kan komme i tanke om, er, at PiS-ledere en gang imellem benytter udtrykket ' zydokomuna'.Det er på grænsen til antisemitisk.Betegnelsen har rødder i en (falsk) overbevisning om, at polske jøder samarbejdede med den sovjetiske besættelsesmagt i 1939-41 i proportionelt større antal end andre polakker. De skal også have haft en uproportionel repræsentation i det polske kommunistpartis lederskab og det hemmelige politi efter krigen.Pogromerne i Jedwabne i 1943 og i Kielce i 1947 tog udgangspunkt i denne tautologi. Den lå også til grund for det sidste større udbrud af antisemitisme i Polen i 1968. For mig at se er springet fra dette styres nationalisme og fjendtlighed over for fremmede og immigranter til antipati mod jøder ikke langt. Officielt er antisemitisme bandlyst fra det offentlige rum; holocaustet undervises i skolerne. Men efter at have læst Anna Bikonts bog (nævnt i første afsnit af denne serie) føler jeg mig ikke så sikker.Efter middagen sidder vi i salonen og snakker. Vores værter drikker whisky. Piotr nævner en veninde, der støtter PiS. Fornylig sagde hun til ham: »For mig er Polen kun for polakker.« Han indvendte: »Jamen, hvad så med Sarmen (en armener, der emigrerede til Polen som 19-årig og arbejder i Piotrs galleri)?« »Næ, Sarmen kan godt få lov at blive. Han er en fin fyr,« svarede hun.mabu@information.dk Hvor vover nogen at bruge min afdøde bror i politisk øjemed Jaroslaw Kaczynski Formand for PiS.Fakta: SERIE Juliopstanden i PolenI juli lykkedes det for første gang i moderne polsk historie en folkelig bevægelse at slå den autoritære bølge i Østeuropa tilbage. Titusinder af polakker gik på gaden i protest mod den højrenationalistiske regerings forsøg på at underlægge sig domstolene. Informations Polen-korrespondent fra 1980-81, Martin Burcharth, fulgte det folkelige oprør i de intense julidage og nedskrev sine indtryk fra personlige samtaler og interview. Efter massive demonstrationer gav landets præsident efter og nedlagde veto mod retsreformen. I denne uge fremlagde han et revideret forslag. Men kampen for demokrati og magtens tredeling i Polen vil fortsætte i måneder og måske år endnu  og kan blive en retningspil for udviklingen i resten af Østeuropa.× Dette er tredje artikel ud af fire.
Chefrådgiveren for den tidligere polske præsident Lech Walesas har opgivet alt politisk arbejde. Kun civilsamfundet kan forsvare demokratiet og retsstaten nu, mener han. Vores tidligere korrespondent i Warszawa er på ferie i hovedstaden i juli, da en folkelig opstand mod det højrenationalistiske styre pludselig bryder ud. I tredje afsnit af hans dagbog fortæller han om mødet med nogle gamle venner.
De cyklede altid. Hver weekend året rundt i al slags vejr pakkede de madpakker og sodavand og tog af sted. Fra ydre Nørrebro gennem indre by over Langebro til højre ad Njalsgade og videre mod Amager Fælled eller endnu længere væk. På vejen fortalte Lars Aslan Rasmussens morfar sit videbegærlige barnebarn om den kolde krig mod Sovjetunionen, om livet under Anden Verdenskrig eller om, hvorfor ingen folk på Nørrebro kunne lide statsminister Poul Schlüter (K).Det er de minder, der dukker op, når Lars Aslan Rasmussen skal forsøge at indkredse, hvad det egentlig var, der formede den bevidsthed, som siden drev ham ind i politik." Det var på de cykelture, jeg lærte allermest om samfundet og verden omkring mig. Min morfar kunne fortælle historier og dele ud af sin viden om politik og samfund på en måde, min egen far ikke kunne, fordi han havde fem års skolegang bag sig og først kom til Danmark fra Tyrkiet som voksen. Min morfar uddannede mig i verdens store kon-flikter, men lærte mig samtidig værdien af at debattere og lytte til andres holdninger - selv dem, man er mest uenig med." 30 år efter barndommens ugentlige cykelture er folketingspolitikeren og socialdemokraten Lars Aslan Rasmussen kendt netop for sine holdninger og den pris, han indimellem må betale for dem.For det har en pris, når han beder de radikale muslimer i Hizb-Ut-Tahrir om at " pakke kufferten" og rejse hjem til Islamisk Stat, eller når han beskriver den tyrkiske præsident Recep Tayyip Erdogan som en " kæmpe hykler", der er godt på vej til at indføre et " islamist-styre" i Tyrkiet. For reaktionerne tikker ind konstant. På mailen, telefonen eller hans Facebook-profil.De hadefulde beskeder fra ukendte personer, der kalder ham landsforræder og truer med " konsekvenser", hvis han bliver ved med at " tale dårligt om muslimer".Han er flere gange blevet antastet fysisk med flyvende flasker, tilråb eller konfronterende kropssprog. Derfor er der visse steder i København, hvor han ikke færdes alene. Derfor har han fra tid til anden mareridt om, at han bliver forfulgt eller opsøgt i hjemmet. Derfor har Lars Aslan Rasmussen i dag hemmelig adresse.Men han insisterer på at sige tingene ligeud om de emner, der optager ham, for det at give og modtage kritik ser han som en så vigtig menneskelig egenskab, at man altid må appellere til andres og egen selverkendelse - også når budskabet gør ondt.Selverkendelsen og hans andre værdier, der er formet af opvæksten i et arbejderhjem på 1980' ernes Nørrebro med en dansk mor og en kurdisk far fra Tyrkiet er netop, hvad Lars Aslan Rasmussen har indvilliget i at tale om, da Kristeligt Dagblad besøger ham i hans hjem i København.De forgangne uger har været intense for det socialdemokratiske folketingsmedlem.I midten af marts stod han, sammen med andre danskere med tyrkiske rødder, frem på forsiden af Berlingske med historien om at være blevet angivet til de tyrkiske myndigheder for landsforræderi gennem en telefonisk stikkerlinje, Erdogans regering har oprettet for at få regeringsloyale tyrkere i de europæiske lande til at angive landsmænd, der kritiserer styret i Ankara.B eskeden om angivelsen modtog han på Facebook. Selvom han levende kan forestille sig, at selve anklagen kunne medføre både fængsling og det, der er værre, hvis han skulle driste sig til at sætte sine fødder i Tyrkiet i den nærmeste fremtid, var det ikke følelsen af frygt, men mismod, der bredte sig i ham, da han så afsenderen på beskeden. Han kendte ikke vedkommende, men kunne på personens profil se, at den var formuleret af et ungt menneske: " Personens unge alder ramte mig, for det er desværre en tendens. Samtlige af de folk, som truer mig, er yngre end jeg selv. Det er unge mennesker, der højst sandsynligt er født her i landet. Nogen, der er vokset op med danske værdier, dansk demokrati og adgang til information og uddannelse. Jeg har oplevet unge mænd, der ringer og truer mig på klingende jysk. Var det folk på min fars alder med fem års skolegang og et halvt liv i Tyrkiet bag sig, kunne jeg på en måde bedre forstå det. Men at unge mennesker, der bor her i landet, tilsyneladende har størstedelen af deres loyalitet hos Tyrkiets overhoved, det synes jeg er trist." Med forældre fra to forskellige lande bliver Lars Aslan Rasmussen ofte beskrevet som " halvt-det-ene, halvt-detandet".Men han foretrækker at bruge udtrykket " hel", for tilhørsforholdet til et land synes han ikke man kan dele op i to. Han har begge kulturer i sig, og selvom han er født og opvokset i Danmark, ser han også Tyrkiet som sit hjemland."' Halv' er sådan et åndssvagt ord, når man snakker om nationaliteter, synes jeg. Som om ens identitet kun er i stand til at rumme én enkelt nationalitet. Sådan har jeg det ikke. Selvom jeg er født og vokset op i Danmark, har min fars hjemland jo også fyldt i min bevidsthed og gør det stadig. Bare hør mit navn.Rasmussen er så dansk, som noget kan være. Mens Aslan er tyrkisk for løve. Det rummer begge sider." Det er derfor, han har så stærke holdninger til situationen i Tyrkiet, derfor, han lægger ører til de grovkornede reaktioner, og derfor, han føler sig så misforstået, når folk stempler ham som " landsforræder", fordi han har holdninger.Og holdninger har han masser af.Under en snak om herkomst, værdier og erindringer snor eksistentielle overvejelser sig sammen med hans syn på sociale problemer, der rækker ud over ham selv, og betragtningerne står tilbage som sitrende enheder i grænselandet mellem livserfaring og politiske idealer.Gennem køkkenvinduet i Lars Aslan Rasmussens hjem oplyser det hvide skær fra en skyet himmel påskeliljerne i vindueskarmen til en ekstra gul nuance. Fra spisebordet i køkkenregionen, der glider naturligt over i en rumlig stue, har man overblik over størstedelen af hjemmet, som med let skrånende lofter og hvidmalede gulve og trævægge har et anstrøg af landlighed over sig.Lars Aslan Rasmussen er selv indendørs iført den sixpence, han efterhånden er blevet uløseligt forbundet med.Den engelske hovedbeklædning, der op gennem 1900-tallet blev symbolet på den klassiske arbejder i en stor del af Vesteuropa, iførte han sig oprindeligt, fordi håret begyndte at blive tyndt. Siden da er den umærkeligt blevet en del af hans påklædning, og det er da også kun, når han stiller i Folketingssalen, at han pligtskyldigt tager hatten af, som reglerne foreskriver.Han nipper til teen og kigger ud ad vinduet. For et par år siden brød han op fra Nørrebro, som ellers altid havde været omdrejningspunktet i hans personlige liv. Han ønskede mere lys og plads.Stefansgadekvarteret rummer i dag nogle af bydelens mest eftertragtede adresser, men Lars Aslan Rasmussens erindringer om barndomskvarteret har ikke meget andet end navnet tilfælles med nutidens." Det var et hårdt miljø at vokse op i.Jeg vidste, at der var gader, man skulle undgå, hvis man ikke ville have nogen på hovedet. Kiggede jeg ud ad vinduet fra vores lejlighed på første sal, kunne jeg være sikker på, at der altid stod en gruppe og drak det samme sted hver dag, og når jeg inviterede de andre børn fra gården til fødselsdag, var det tydeligt hos flere af dem, at der var langt mellem badene og tøjvaskene derhjemme." Han og hans to yngre søstre manglede dog ikke selv noget i deres barndom.Begge forældre havde fast arbejde. Moderen som børnehaveklasselærer, faderen som håndværker og altmuligmand på en Rockwoolfabrik i Hedehusene. Faderen var allerede kommet til Danmark fra Tyrkiet i 1971 for at arbejde og mødte fem år efter moderen på en dansebar ved Hovedbanegården i København. To år senere blev Lars Aslan Rasmussen født.Og selvom han som barn var vidne til noget af den armod, der stadig fandtes i 1980' ernes København, var ejendommen på Stefansgade et historisk knudepunkt for flere generationer af hans familie og rummede derfor en naturlig tryghed. Hans mor var opvokset der, hans mormor og morfar boede i naboopgangen.Selv oldeforældrene havde boet der." Jeg havde alle de vigtigste personer omkring mig i den lille verden. Legekammeraterne var i gården, og mine bedsteforældre boede lige ovre på den anden side. Dem besøgte jeg på alle tider af dagen. Jeg elskede at komme i deres hjem, for som bedsteforældre er flest, fik man ofte lidt mere forkælelse end derhjemme."Morfaderen, der døde for 10 år siden, var kommunalarbejder og havde en fortid som frihedskæmper under krigen.Derfor var erindringerne om modstandskampen også et tilbagevendende samtaleemne på deres ugentlige cykelture.Noget, der gjorde indtryk på Lars Aslan Rasmussen: " Han var en helt for mig, for han kæmpede jo for, hvad han troede på. Mindet om, hvad han havde bedrevet under krigen, var en stolthed, hele familien bar med sig, og noget, jeg altid blærede mig med over for mine venner." Men morfaderens oplevelser som modstandsmand var også forbundet med en tavshed, som familien aldrig rigtig kunne trænge igennem.Der var en smerte bag erindringerne, forstod Lars Aslan Rasmussen, i takt med at han blev ældre. En smerte, som gjorde morfaderen tavs, hvis man bevægede sig derind.Han holdt mere af at tale i overskrifter, for det var tydeligt, at der var noget, han ikke havde bearbejdet. Om det handlede om indespærringen i Vestre Fængsel, hvor han sad i isolation, indtil han delsvist mistede førligheden i det ene ben, eller om de folk, han gennem modstandsbevægelsen var med til at bekæmpe, ved Lars Aslan Rasmussen ikke, men det ærgrer ham, at han aldrig fik den fulde historie om den mand, han beundrede så meget.Det var dog ikke kun forholdet til familiens stolte modstandsmand, der prægede barndommens selvbillede. Historierne fra faderens hjemland gjorde indtryk på Lars Aslan Rasmussen fra en tidlig alder.Faderen, Hassan, der havde en socialdemokratisk fortid i fagbevægelsen i Tyrkiet, fandt det i mange år for risikabelt at besøge sit hjemland, efter et blodigt militærkup i 1980 havde gjort det så godt som livsfarligt at være socialdemokrat i landet. Derfor var Lars Aslan Rasmussen 12 år, før han første gang satte fod i Tyrkiet. Men længe inden var han bevidst om sine kurdiske rødder. For det at være kurder var noget, man var stolt af. Det fyldte langt mere, end religion for eksempel gjorde. Mens islam var en parentes, der intet fyldte i hans barndom og kun kom til udtryk i faderens personlige fravalg af svinekød og alkohol, var herkomsten derimod en identitet, man insisterede på og værnede om, husker Lars Aslan Ramussen. For Kurdistan var og er synonym med historien om et undertrykt folk, der aldrig har fået det land, de ser som deres: " Min fars historier om barndommen i hjemlandet satte sig fast i mig for altid.Han voksede op i et Tyrkiet, hvor kurdisk kultur var helt bandlyst. Det var minder, der beskrev en virkelig forfærdelig tid. Det vakte så mange følelser af forargelse og uretfærdighed i mig, når han fortalte om, hvordan han som lille blev slået i skolen, fordi han ikke kunne tale tyrkisk, men kun kurdisk. Når jeg hørte om, at mine danske venners forældre var blevet slået af læreren, hang det altid sammen med, at de havde været uartige, mens min far var blevet slået på grund af sin herkomst. ' Det kunne man da ikke!', tænkte jeg." Den fælles bevidsthed om undertrykkelse og uretfærdighed skabte et særligt bånd mellem de kurdere, Lars Aslan Rasmussen mødte i sin barndom og ungdom. Men da han med alderen fandt ud af, at kurderne ikke kun er ofre, rystede det billedet af den identitet, han havde taget på sig. Samtidig stødte han på en tavshed og en manglende vilje til at snakke om den nye indsigt fra de minoritetsmiljøer, han selv kom i: " I dag ved vi, at kurderne har haften ret brutal rolle i det armenske folkedrab. Kurderne slog tusinder af armenere ihjel, men det var ligesom ikke rigtig noget, man kunne tale med særligt mange dansk-kurdere om. Der kunne man bedst være sammen om at føle sig som ofre, og den mentalitet havde jeg svært ved at være en del af." Så evnen til selverkendelse er for Lars Aslan Rasmussen i lige så høj grad et kollektivt ideal, som det er et individuelt.Den individuelle af slagsen har han dog også været igennem. Som ung, længe før Christiansborg eller Borgerrepræsentation i Københavns Kommune blev en realitet, havde han selv en blindhed over for nogle af de udfordringer, der knyttede sig til indvandringen, hans egen minoritet og bydelen, han var født og opvokset i: " Hvis personer vovede at kritisere indvandrere eller udfordringerne ved integration på Nørrebro, stemplede jeg dem meget hurtigt som nogle højreorienterede racisme-agtige typer. Set i bakspejlet er det ikke noget, jeg er stolt af, for det gjorde mig uimodtagelig over for andres argumenter. Så der har været et opgør på grænsen mellem det politiske og personlige, jeg selv har måttet gennemleve for at nå dertil, hvor jeg som menneske og politiker er i dag."Det er måske sådan, det hele hænger sammen.Følelsen af at stå med et ben i to kulturer giver Lars Aslan Rasmussen et blik på det danske og det kurdiske, der på en og samme tid stirrer både indad og udad. For loyaliteten er begge steder.Side om side med det ideal om egen og andres selverkendelse, der driver ham til at betale den pris, hans holdninger medfører.fjordbo@k.dk 'Halv' er sådan et åndssvagt ord, når man snakker om nationaliteter, synes jeg. Som om ens identitet kun er i stand til at rumme én enkelt nationalitet.Sådan har jeg det ikke.Jeg har oplevet unge mænd, der ringer og truer mig på klingende jysk. Var det folk på min fars alder med fem års skolegang og et halvt liv i Tyrkiet bag sig, kunne jeg på en måde bedre forstå det.Fakta: Lars Aslan RasmussenFødt 1978 på Nørrebro i København.Søn af en dansk mor og en kurdisk far fra Tyrkiet. Var fra 2006 til 2016 medlem af Borgerrepræsentationen i Københavns Kommune. Medlem af Folketinget for Socialdemokratiet siden april 2016, hvor han overtog Helle Thorning-Schmidts plads, da hun forlod dansk politik.Uddannet speciallærer fra Blaagaard Seminarium i 2005. Speciallærer for børn med autisme fra 2006 til 2016.Bor i København.Tre hurtige til Lars Aslan RasmussenHvilken bog har gjort størst indtryk på dig? Den dokumentariske bog " Birkedal" af Peter Øvig Knudsen. Den giver nuancer af det, der skete i modstandsbevægelsen under krigen. Den fortalte blandt andet om, at mange af dem, der torturede andre danskere, slet ikke var nazister.Det siger noget om, hvilken ondskab mennesket kan tilegne sig. Tanken om, hvad vi kan drives til, er enormt uhyggelig og vigtig på en gang.Hvilken person vil du helst have til bords? Jeg kunne godt tænke mig at møde Benny Andersen over en middag. Jeg har læst mange af hans digte, og han slår mig som en dyb og indsigtsfuld person, der har nogle helt særlige evner, som er de færreste forundt.Hvordan slapper du bedst af? Når jeg spiller et fodboldspil på Playstation samtidig med, at jeg hører en spændende podcast. Tanken om, at jeg laver noget, der er lidt dumt, samtidig med, at jeg får nye indsigter, synes jeg er rar.
Selvom den dansk-kurdiske socialdemokrat var 12 år, før han besøgte sin fars hjemland, føler han sig både som kurder og dansker. Han er en markant stemme i debatten om de politiske forhold i Tyrkiet, men den personlige pris er høj.
Jan Rørdam og skyldfølelsen går langt tilbage. De har været tætte, lige siden han var barn. Følelsen af at have gjort noget forkert. At have dummet sig og være skyld i andres smerte. Han mærker ubehaget som en klump i maven.Skylden dukkede op, da han efter 18 års ægteskab blev skilt fra musikerkollegaen Alberte Winding.Det er i dag over halvandet årti siden.Men for musikeren, sangeren og komponisten Jan Rørdam, der blandt andet kan skrive ' Bamses Billedbog', ' Tju bang chokolademand' og ' Lyse nætter' på sit cv, er skyldfølelsen blevet et grundlæggende livsvilkår, som han har skullet lære at leve med.»Fra jeg var barn, har jeg haften tendens til at tage skylden for alt muligt. Da jeg blev skilt, røg jeg ned i et sort hul, som triggede den skyldfølelse, der lå og ulmede. Jeg forstod ikke, hvorfor sorgen var så overvældende og den dårlige samvittighed så altoverskyggende. Jeg forstod ikke meningen med mit eget liv og følte mig på gyngende grund. I de første år kunne jeg slet ikke holde ud, at mine børn blev skilsmissebørn, ligesom jeg selv,« siger Jan Rørdam.Han sidder med benene over kors og drejer sit Royal Copenhagenkrus mellem de slanke guitar-fingre, mens han kigger ud ad køkkenvinduet.Ud mod forårssolen i baggården med de gule facader i det indre København.Det er her, han bor. I en gammel herskabslejlighed med sin kæreste gennem de seneste fem år, journalist og tv-vært Mette Vibe Utzon. Det er halvandet årti siden, han blev skilt. I mellemtiden har han lært mere om sig selv og er blevet bedre til at sortere i følelserne.Han har netop udgivet et nyt album med egen musik, ' This!'. Han beskriver det som mere udadvendt og ærligt end de forrige. For sådan føler han sig i dag.Jan Rørdam har sagt ja til at fortælle om den eksistentielle livskrise, han har været igennem. Han har talt om det masser af gange før. Med sin terapeut, sine venner og ikke mindst den mandegruppe, han er kommet i det seneste par år i forsøget på at blive klogere på sig selv og de mekanismer, der er på spil i ham.Skyldfølelsen og skilsmissesorgen er det svært at tale om. Flere gange under interviewet forlader han køkkenbordet.Der skal laves te. Derefter kaffe.Og så frisk te igen. Toiletbesøg. En ringende telefon. Indimellem bliver hans blågrå øjne blanke bag brillerne.Fra kernefamilie til skilsmissebarn Men hvor kommer den fra, skyldfølelsen? Jan Rørdam selv er ikke i tvivl om, at han har arvet dæmonen fra sin mor, der har haftet besværligt liv af den slags, hvor man ikke bliver stærkere af det, der ikke slår en ihjel.Hun var hollænder og voksede op på den indonesiske vulkanø Java, der var koloniseret af hollænderne, indtil begyndelsen af Anden Verdenskrig, hvor de blev interneret af japanerne. Da krigen ramte Java i marts 1942, var Jan Rørdams mor blot 18 år gammel, og hendes begyndende ungdomsliv blev skiftet ud med en barsk og brutal tilværelse i en japansk fangelejr. Et af de steder, hvor deciderede måltider hørte til sjældenhederne.Da krigen sluttede, giftede hans mor sig med en dansk kaptajn, som sejlede hende til Danmark. Forholdet holdt ikke, og senere mødte hun Jan Rørdams far, som hun slog sig ned med i et parcelhus i Lyngby. Jan Rørdam husker de første år som fyldt med familieidyl. En hjemmegående mor, en ingeniøruddannet far og tre glade børn, Ulla, Lisbeth og Jan.Men da han blev seks-syv år gammel, ændrede stemningen sig i den lille kernefamilie. I barndomsminderne optræder hans mor nu med tårer i øjnene. Mens hans far var meget væk i forbindelse med sit arbejde, blev hans mor indhentet af fortidens traumer.Når han kom hjem fra skole, sad hun helt stille i systuen med tårerne løbende ned ad kinderne. Ingen sagde noget. Han flygtede fra tavsheden ind bag en lukket dør på sit værelse.Overdøvede det indre billede af sytøjet og tårerne med musik. Når han skruede op for The Beatles i radioen, blev der plads til den melankoli og de følelser, der blev skruet ned for i resten af hjemmet.Da Jan Rørdam blev teenager, blev han forladt af sin mor. Hun var blevet forelsket i en anden mand, som hun havde mødt i Holland ved en gensynsfest med andre hollændere, der havde boet i Indonesien. Hun ville flytte ned til ham, meddelte hun sin familie - og hun håbede, at børnene ville flytte med.»Selve beskeden husker jeg som tåget. Vi var chokerede, og min far havde det svært. Vi blev spurgt, om vi ville flytte til Holland. Jeg rystede bare på hovedet og gik min vej,« siger han.Efter forældrenes skilsmisse var Jan Rørdam hjemme så lidt som muligt.Han humpede sig igennem gymnasiet, drømte sig væk i musikken og kastede sin opmærksomhed på sin knallert og de pæne piger i klassen.Han besøgte sin mor i hendes nye hollandske liv et par gange om året.Hver gang havde hun travlt med at kompensere alt det, hun kunne - eksempelvis ved at give penge - men den dårlige samvittighed over skilsmisse-svigtet larmede: »Jeg har tilgivet hende for længst.Hun var stærk og kærlig, men det traume, hun havde med fra fangelejren, var større end det at forlade tre børn. Jeg kunne godt være skyldfølelsen foruden. Det var så smertefuldt for både hende og os. Hver en stund var præget af dårlig samvittighed.Når vi så hende, forsikrede vi hende om, at vi havde det godt - også selvom det måske ikke var rigtigt.Men hun var fyldt op af skyld over at have forladt os, og jeg snappede skylden op og fik ondt af hende. Langt op i mit voksne liv troede jeg, at jeg skulle redde hende. Vendepunktet for mig og min skyld blev, da det gik op for mig, at det kunne jeg ikke,« siger Jan Rørdam.' Vi misligholdt forholdet'Jan Rørdam mødte sin første store kærlighed, sangeren Alberte Winding, i 1983. Han spillede musik og var bartender forskellige steder i København og følte, han kendte alle unge i Indre Bys natteliv. Indtil han en nat på baren ' Cafe Brønnum' fik øje på blonde Alberte Winding klædt i en knaldrød skjorte. Da han så hende stå der og smile, vidste han, hun var noget særligt.I 1985 blev de giftog fik efterfølgende to børn. De fik også en succesfuld fælles karriere, hvor de sammen skrev og spillede musik.Men i 2001 blev parret enige om at blive skilt.»Alt kørte for os: Stor succes med musikken, et dejligt hus og skønne børn. Men når dagen var omme, havde vi ikke energi nok til at spørge ind til hinanden, og pludselig var der gået år uden følelsesmæssig kontakt.Vi misligholdt forholdet, og det blev svært at finde tilbage. Jeg tror, vi ramte det samme som mine forældre. Vi mistede evnen til at kommunikere, og samtidig begyndte de personlige udfordringer at stå i kø - i hvert fald for mig,« siger han.Jan Rørdam stryger begge hånd-flader mod sine blå jeans. Lange, rolige strøg langs låret, mens han sænker talehastigheden. For selvom 2001 er mange år siden, og skilsmissen var en fælles beslutning, som han har lært at leve med, gør det stadig ondt.Da han bliver spurgt, hvor gamle børnene var, da han blev skilt, bliver øjnene fugtige, og han stikker to fingre ind under brillekanten. Det var en af de værste dage i hans liv, da børnene skulle have at vide, at deres forældre gik fra hinanden.Skilsmissen tog hårdt på Jan Rørdam.Han var vant til et travlt liv, hvor der var nogle, han skulle tage sig af. Vasketøj, lektier, madpakker. Nu skulle han forholde sig til dage uden børn. Alene. Dæmonerne begyndte at kravle ud af skabene. Rummene blev mindre og mørkere. Nætterne længere.»Jeg blev ramt. Jeg røg ned i et sort hul så stort og mørkt, at jeg ikke anede, det eksisterede. Allerede dagen efter vi var flyttet fra hinanden, var det, som om væggene krøb ind på mig. Jeg havde nok en form for angst.Sov elendigt. Græd,« siger han.Når børnene var der, var der et skønt liv i huset. Men Jan Rørdam kæmpede for ikke at vise den eksistentielle kamp, der var i gang i ham. Det kunne børnene formentlig mærke, siger han i dag, og beskriver, hvordan de trak sig ind på værelserne og begravede sig i musik, venner og computerspil. En slags copy-paste af det, han selv gjorde, da han blev skilsmissebarn.»Jeg ville gerne have talt med mine børn om det dengang, men jeg kunne ikke. Det gjorde for ondt for både dem og mig. I dag er det vigtigt for mig at erkende og signalere, at ansvaret er mit. Jeg har været bekymret for at sende stafetten videre, for mønsteret genkender jeg i min egen historie,« siger han.De næste ti år var ifølge Jan Rørdam selv fyldt med for mange uhensigtsmæssige og forhastede beslutninger og ja'er, han i virkeligheden ikke mente.Han havde svært ved at sige fra.Både når det kom til lyserød vægmaling, han i virkeligheden ikke brød sig om, eller mælk i kaffen, selvom han hellere ville være foruden.På flugt fra sorgenEfter skilsmissen fra Alberte Winding fik han en ny kæreste, som også var fraskilt og havde børn. De fik travlt med at flytte sammen og forsøge at starte en ny familie op.Forholdet holdt ikke, og Jan Rørdam fik endnu et nederlag og mislykket familieforsøg.»Kærligheden var der, men vi var begge på en glidebane. Det gik ad helvede til. To løveforældre, der prøvede at finde egne ben at stå fast på, mens vi følte skyld over for vores børn. Jeg var så optaget af at etablere en ny familie, at jeg ikke opdagede, at skyldfølelsen og sorgen flyttede med i den nye konstellation,« siger han.Selvom der også var mange gode perioder, blev sorgen ved at forfølge ham. Efter nogle år valgte han at flytte på en husbåd langt ude på Refshaleøen i København. Her boede han i stilheden i fire år. To et halvt af dem sammen med sin søn.»Jeg løb og løb og løb i ti år. Jeg havde ikke lyst til at gå ind i sorgen.Det føltes som at stikke hånden ind i en bikube fyldt med eksistentiel sorg og barndommens kriser. Men til sidst skulle jeg bare væk. Væk fra byen og væk fra mig selv. Jeg solgte og skrællede alt andet af og håbede, at livet på en båd med vinglas i hånden, en guitar i skødet og solnedgang i horisonten ville give mig ro. I stedet blev jeg konfronteret med alt det, jeg så længe havde skubbet fra mig. Det var en kæmpe omvæltning og kom lidt som et chok a la det, jeg oplevede efter skilsmissen,« siger Jan Rørdam, mens han endnu en gang lader to fingre smutte ind bag brillerne.Men når han var alene på husbåden, dykkede han af og til ned i sorgen.Ensomheden og frustrationerne over det, der ikke var gået, som det skulle, skvulpede hen over ham.»Jeg var ulykkelig over at have mistet familielivet, følte mig ensom som bare pokker og havde dårlig samvittighed over kontakten med børnene. Forsvarsværket, der havde holdt mig oven vande siden mine forældres skilsmisse, var brudt sammen, og vandet fossede ind,« siger han.Efter fire år på husbåden var han i 2012 igen klar til livet i byen. Gladere og klogere på sig selv.Til en af sine venners fødselsdagsfest mødte han igen kærligheden.Mette Vibe Utzon. De sludrede i baren, dansede. Et par dage efter ringede han til hende og inviterede hende ud at spise på en restaurant på Frederiksberg. Hun var alvorlig, charmerende og enormt smuk, syntes han. Halvandet år senere flyttede de sammen.»Det er skønt at blive forelsket og finde en ny livspartner. Men hvor jeg før troede, at en forelskelse kunne ændre alt, ved jeg nu, at de eksistentielle udfordringer, jeg bærer rundt på, også følger med, selvom jeg får en ny kæreste, en ny husbåd eller en ny plade,« siger han.Det er ikke mere end et par dage siden, skyldfølelsen sidst dukkede op i Jan Rørdams liv. Men i dag står han mere sikkert og er blevet bedre til at håndtere det.Jan Rørdam fingerer ved kaffekoppen foran ham: »Jeg øver mig i at være tydelig og værne om mine egne grænser. I dag ville jeg ikke drikke min kaffe med mælk i, for jeg kan bare bedst lide den uden.«.anes@bt.dk Jeg røg ned i et sort hul så stort og mørkt, at jeg ikke anede, det eksisterede. Allerede dagen efter vi var flyttet fra hinanden, var det, som om væggene krøb ind på mig. Jeg havde nok en form for angst. Sov elendigt. Græd Jeg blev konfronteret med alt det, jeg så længe havde skubbet fra mig.Fakta: Jan Rørdam58 år.Sanger, komponist, musiker, og producer.Har blandt andet skrevet musikken til ' Bamses Billedbog' og julekalenderne med Pyrus. Derudover har han medvirket på udgivelser med blandt andre Benjamin Koppel, Maria Montell, og Caroline Henderson.I marts udkom hans nyeste album ' This!'.I 1983 blev han gift med Alberte Winding og siden skilt i 2001.Sammen har de to børn.Siden 2012 har han været kæreste med journalist og tv-vært Mette Vibe Utzon.
INTERVIEW Musikeren Jan Rørdam gik i stykker, da hans ægteskab med Alberte Winding kuldsejlede. En tung, mørk følelse af skyld truede med at opsluge ham, og i ti år flygtede han fra sin indre dæmon. Til sidst tog han kampen op.
Sociologerne Marie Bruvik Heinskou og Lasse Suonperä Liebst stiger af deres cykler og trækker dem op foran Københavns Byret. Sidste sommer tilbragte de en stor del af deres tid i byrettens kælder. Her sad de sammen med tolv studentermedhjælpere i et lummert lokale uden vinduer og gennemgik 500 københavnske politisager om gadevold. For hver sag, de læste, noterede de sirligt ting som gerningspersonens køn, antallet af slag og spark, de fysiske skaders omfang, motivet for volden, ofrets relation til gerningsmanden, antal vidner og vidnernes vilje til at blande sig.I denne uge udkom resultaterne så. Bogen Gadevold - en sociologisk kortlægning af vold i byen er både i dansk og international sammenhæng en af de mest omfattende undersøgelser af gadevold.Lasse Suonperä Liebst hiver bogen op af sin skuldertaske og trommer fingrene hen over dens forside.Han fortæller, at mens en stor del af den eksisterende forskning handler om antallet af voldsepisoder, som finder sted på gader, stationer og parker, så har han og Marie Bruvik Heinskous forskning fokuseret på at besvare spørgsmålene: Hvorfor opstår gadevold? Og hvordan udvikler gadevold sig? Man ved allerede, at der er nogle bestemte individer, som har en statistisk oversandsynlighed for at begå vold - nemlig yngre mænd. Men det er ifølge sociologerne ikke nok, at vi ved, hvem der er disponeret for at begå vold.»Unge mænd er jo ikke voldelige hele tiden,« siger Lasse Suonperä Liebst.»De er kun voldelige en lille bitte procentdel af deres vågne tid. Til gengæld er der nogle situationer, der fremprovokerer volden i dem, og de situationer ved vi ikke særligt meget om.« Det er de situationer, sociologernes nye forskning har undersøgt. For hvis man ved, hvilke mekanismer, der får folk til at begå vold, kan man kriminalpræventivt bedre gå ind og forhindre de situationer, som risikerer at ende med vold.Samtidig kaster forskningen et nyt lys over vores kollektive opfattelse af gadevold. Nogle fordomme bliver bekræftet - eksempelvis at mænd oftest begår vold mod mænd, og at gadevolden oftest finder sted i weekendens sene nattetimer. Andre sejlivede myter falder til jorden: At vi som samfund er blevet mere voldeligt, at gadevolden ofte retter sig mod tilfældige, og at tilskuere forholder sig passivt har vist sig at være forkert.Gadevoldens ' hot spot'Lige nu er det højlys dag, og Strøget er fyldt med turister og handlende. Et menneske, klædt ud som pingvin står uden for en butik og rækker sin luffe frem mod tilfældige forbipasserende. Nogle giver en mønt. Andre får taget et billede sammen med dyret.»Se der!« siger Marie Bruvik Heinskou og stopper cyklen.Hun peger op mod en grå kasse, der hænger på en butiksfacade et stykke over pingvinens hoved. Hvis man ikke lige ved, hvad det er, ligner det mest en gadelygte.I virkeligheden er det et overvågningskamera, fortæller hun.På den del af Strøget, der strækker sig fra Nytorv og op til Rådhuspladsen, er der fyldt med kameraer.De hænger med omkring tyve meters mellemrum.Et blåt skilt, som er forsøgt overmalet og plastret til, viser, at dette er et overvåget område.Strækningen er et såkaldt hot spot forklarer Marie Bruvik Heinskou. Det vil sige et sted, hvor gadevold ofte udspiller sig. For når det bliver aften, og natten falder på, åbner barerne på rad og række, og denne del af Strøget bliver forvandlet til en festzone. Som regel går det godt - folk bliver fulde, spiser kyllingespyd fra 7-Eleven og går hjem. Men stedet har det også med at være der, hvor konfrontationer udvikler sig aggressivt og fører til vold.Sociologerne har set en række voldsepisoder herfra udspille sig. I næsten en tredjedel af de sager, de har gennemgået, har de haft overvågningsmateriale til rådighed. En del af optagelserne er fra denne del af Strøget. Andre er fra barer og diskoteker.Tidligere forskning har vist, at overvågning ikke har nogen præventiv effekt på vold, fortæller Marie Bruvik Heinskou. Til gengæld er videomaterialet vigtigt, når politiet rent juridisk skal undersøge, hvad der er sket, og hvem der slog først.Og for sociologerne har optagelserne været guld værd, når de har studeret, hvordan voldelige konflikter opstår og udvikler sig.Konflikt før voldMed sociologernes forskning er det for første gang muligt at tegne et meget præcist billede af, hvordan det typiske eksempel på gadevold ser ud. Marie Bruvik Heinskou rømmer sig og begynder at nævne de karakteristika, der gør sig gældende i den mest almindelige form for gadevold: »Den typiske gadevoldssituation finder sted i weekendens sene nattetimer mellem klokken 02 og 06. Oftest på en offentlig gade, men i forbindelse med en bar eller diskotek.« Voldssituationen opstår typisk mellem to mænd.I over 90 procent af voldsepisoderne er gerningspersonen en mand, og ofret er en mand i knap 80 procent af tilfældene.»Derudover kender de ikke hinanden forud for konflikten,« siger Marie Bruvik Heinskou.Den mest almindelige voldshandling er slag - slag, der ofte indgår i en eskaleringsproces, hvor det ene slag tager det andet. Ofret får som regel mindre fysiske skader som hudafskrabninger, mærker, hævelser og mindre flænger, som ikke behøver at blive syet.At mænd typisk udøver vold mod mænd, og at volden sker i de sene nattetimer i forbindelse med indtagelse af alkohol, er måske ikke så opsigtsvækkende.Til gengæld punkterer billedet af ' den typiske vold' særligt én myte, pointerer Marie Bruvik Heinskou: »Frygten for det umotiverede overfald, hvor man helt umotiveret bliver slået ned af en tilfældig, er overdreven. Det sker, men det er atypisk,« siger hun.Mennesket har grundlæggende vanskeligt ved at begå vold og skal overkomme en bestemt tærskel for at ty til vold. Dem, der kommer op at slås, har i langt de fleste tilfælde haft en konflikt forud for volden, hvor de provokerer og opildner hinanden til at overtræde denne tærskel.»Det er vigtigt at holde sig for øje, at mange voldssituationer opstår på baggrund af en gensidig optrapningsproces mellem gerningspersonen og ofret,« siger Lasse Suonperä Liebst.»Dermed ikke sagt, at ofret skal bebrejdes. Det er den, der slår først, som får situationen til at udvikle sig til vold, men i over halvdelen af gadevoldsepisoderne, har ofret spillet en vis konfliktoptrappende rolle. Det siger noget om, at megen vold kan undgås, hvis ikke man lader sig provokere, når man er i byen.« Som noget ganske unikt har sociologerne undersøgt, hvilke motiver der ligger til grund for gadevold.I hovedparten af sagerne - over 60 procent - udgør disrespekt netop motivet.Denne form for vold opstår, fordi gerningspersonen har en oplevelse af ikke at blive mødt med respekt.Måske føler gerningspersonen, at nogen har den forkerte fodboldtrøje på, glor mærkeligt eller svarer ubehøvlet.I under 10 procent af sagerne er motiverne had, jalousi og spænding.Én lang fredeliggørelseSociologerne trækker deres cykler over mod Skindergade.En anden gade i Indre By, som er fyldt med barer og diskoteker. Selv om kommunens fejebil har været forbi, ligger der stadig cigaretskodder, et par tomme plastickrus og madpapir fra fast food.En anden af de myter, der eksisterer om vold, er, at vi som samfund er blevet mere voldelige. Og det kan være svært at tro andet, medgiver Lasse Suonperä Liebst. Mange danskere får primært kendskab til de voldssager, der er så kulørte eller bestialske, at de lander på avisernes spisesedler eller bliver taget op af politikerne.Så sent som i denne uge afsatte regeringen 65 millioner kroner på finansloven til at hæve straffen for grov vold. Og stramningerne blev varslet i en facebookvideo, hvor justitsminister Søren Pape Poulsen (K) minder danskerne om sagen om Nanna og hendes kæreste, som julenat blev slået ned og tæsket med cykelkæder.En sag, de fleste nok kan huske, men som også er så enestående, at den ikke tegner et repræsentativt billede af gadevolden i Danmark.Ugen forinden udkom en ny rapport, som har spurgt over 900 tilfældige danskere, om de tror, der de seneste fem år er kommet flere eller færre voldsforbrydelser.55 procent af de adspurgte svarer, at de tror, at der i dag forekommer flere eller mange flere voldsforbrydelser. 33 procent tror, at niveauet er det samme, mens 13 procent tror, at der forekommer færre eller meget færre voldsforbrydelser.Stik imod, hvad flertallet tror, er mængden af voldsforbrydelser ikke stigende.»Historisk forskning peger på, at der er sket én lang fredeliggørelse af samfundet,« fastslår Lasse Suonperä Liebst.Statistikken viser godt nok, at flere anmelder vold, men det er ikke det samme som at sige, at der bliver begået mere vold. Faktisk er tendensen i de seneste danske offerundersøgelser, at færre bliver udsat for vold. Så den stigende anmeldelsesfrekvens skal ifølge sociologerne snarere ses som et udtryk for, at danskerne er blevet mere intolerante over for vold.Og det er en god ting, mener Lasse Suonperä Liebst. Han kalder det ligefrem et »moralsk fremskridt«. »Det er virkeligt vigtigt, at vi ikke misforstår fremskridtet som et tilbageskridt, og det er nogle gange det, der sker, når medier og politikere puster til frygten for vold. Faktisk mener jeg, at enhver samtale om vold bør begynde med sætningen: ' Set i et århundreder langt persepktiv er vores samfund er det sikreste nogensinde'.« Marie Bruvik Heinskou bryder ind: »Så den verserende bandekonflikt må f. eks. ikke overdøve, at det generelle billede er, at byen er forholdsvis sikker at færdes i. Men det er selvfølgelig en balancegang, for gadevold finder stadig sted, og vi har fortsat en opgave i forhold til at gøre alt, hvad vi kan for at forebygge det.«.Mordet på Kitty GenoveseSocialpsykologien har i mange år haft en grundlæggende tro på, at mennesker sjældent blander sig i forbindelse med vold. Den antagelser udspringer af en episode, der fandt sted den 13. marts 1964 i New York: 28-årige Cathrine Genovese, som alle kaldte Kitty, parkerede sin røde Fiat og slukkede lygterne. Hun havde været på arbejde i en bar, og klokken var 03.15 om natten, da hun steg ud af bilen og gik hen mod den bygning, hendes lejlighed lå i. Pludselig opdagede hun en mand bag sig. Hun satte i løb, men han indhentede hende og stak hende to gange i ryggen med en kniv.Kitty Genovese skreg så højt, at flere af naboerne tændte lys og trak gardinerne fra. En enkelt nabo stak hovedet ud af vinduet og råbte: »Lad pigen være!« Det fik gerningsmanden til at løbe sin vej, men så snart, lysene i vinduerne igen blev slukket, vendte han tilbage.Kitty Genovese havde slæbt sig om bag en bygning, men han fandt hende, voldtog hende, stak hende igen og igen, indtil livet svandt ud af hende. Han stjal 49 dollar fra hendes pung, inden han løb sin vej.Det viste sig, at 38 vidner havde overværet episoden, men ingen havde tilkaldt politiet. For at forklare, hvorfor ingen greb ind, foreslog socialpsykologerne en teori, der i dag kendes under navnet ' tilskuereffekten'.Teoriens argument er, at jo flere tilskuere, der er til stede, desto mindre sandsynligt er det, at nogen griber ind, fordi det bliver uklart, hvem der har ansvaret for at gøre noget.Et af de fund i sociologerne Marie Bruvik Heinskou og Lasse Suonperä Liebsts forskning, der har overrasket dem selv mest, handler netop om, hvordan tilskuere til gadevold opfører sig. I danske nyhedsmedier kan man fra tid til anden læse overskrifter som »Erik fik tæv på en fyldt perron: Ingen ville hjælpe mig« og »Ingen gjorde noget, da student blev slået ned: Hvorfor er vi bange for at blande os?« De er med til at tegne et billede af, at folk ikke er villige til at gribe ind.»Men vores forskning har vist, at det forholder sig direkte omvendt,« siger Marie Bruvik Heinskou.I helt op mod tre ud af fire gadevoldsepisoder, er der mindst én tilskuer, som griber ind. Nogle intervenerer ved at tilkalde politiet eller en dørmand, men langt de fleste - knap 80 procent - griber ind på en fysisk måde, hvor de lægger sig mellem parterne eller tager fat i den ene for at trække vedkommende væk.»I et halvt århundrede har vi troet på den passive tilskuer til vold, og nu har vi grundforskning, der peger på noget andet. Nemlig, at folk netop tør gribe ind, fordi der er andre mennesker til stede, som kan træde til og på den måde beskytter den, der intervenerer,« siger Lasse Suonperä Liebst.Tilskuere kan begrænse voldBåde han og Marie Bruvik Heinskou har begge selv interveneret i gadevold. For Lasse Suonperä Liebsts vedkommende skete det for mange år siden en eftermiddag på Nørreport Station. To fulde folk, en mand og en kvinde, kom op at slås. De var berusede i sådan en grad, at de næsten ikke kunne ramme hinanden, men Lasse Suonperä Liebst besluttede sig for at skille dem ad.»Før jeg gik ind, bad jeg en tilfældig fyr om at stå og holde øje med os, så han kunne blande sig, hvis parret pludseligt vendte sig mod mig.« Det lykkedes at stoppe optrinnet, og Lasse Suonperä Liebsts har mange gange siden tænkt tilbage på optrinnet, som viser, at tilskuere har mulighed for at begrænse volden, hvis de blander sig.Marie Bruvik Heinskou fortæller om en dag, hvor hun var ude at cykle og overværede to billister holde og dytte ad hinanden. Førerne - begge mænd - stod ud af bilerne, råbte ad hinanden og var ved at komme op at slås.»Helt intuitivt stod jeg af cyklen af og gik hen og tog den ene i kraven og bad dem stoppe. Jeg tror, de blev så forvirrede over min opførsel, at de hoppede tilbage ind i bilerne og kørte deres vej,« siger hun.Begge episoder er illustrative i forhold til spørgsmålet om, hvorvidt det er farligt at intervenere. I langt de fleste tilfælde risikerer man ikke selv at blive udsat for vold, når man blander sig, men den altoverskyggende risikofaktor har at gøre med, hvorvidt den, der intervenerer, kender ofret.Lad os sige, at du overværer din ven komme op at slås med en fremmed, og du lægger dig i mellem for at skille dem ad. I det tilfælde er der cirka en femtedel risiko for, at du selv modtager et slag. Gerningsmanden risikerer nemlig at se dig som endnu en modstander, der træder til for at hjælpe din ven. Lægger du dig derimod imellem to, som du ingen relation har til, er risikoen for, at du selv bliver ramt, generelt lille. Du vil nemlig ikke blive oplevet som en trussel, men som en neutral mægler.»Den slags viden er jeg ekstremt fortrøstningsfuld over at få frem,« siger Marie Bruvik Heinskou.Det viser, at tilskuere har en præventiv effekt som langt overskygger, hvad de opsatte overvågningskameraer er i stand til at gøre.Og heldigvis er man i byen sjældent alene. I under 4 procent af de sager, sociologerne har gennemgået, var der ingen tilskuere til stede. Derudover er der stort set altid nogen til at vidne og til at gribe ind og stoppe volden, før den eskalerer.Den nye forskning viser, at gadevolden på mange måder udstiller det værste og det bedste i mennesket: Lige så aggressive vi kan være, når vi farer op, lader os provokere og slår nogen til jorden, lige så omsorgsfulde kan vi være, når vi blander os og siger: ' Det der, det vil vi ikke have'.lcra@information.dk Fakta: CaseSylvester og Mads følges til stationen efter en fest. En gruppe mænd kommer imod dem og går direkte ind i Sylvester, som vender sig om og råber: »Hvad har I gang i?« Han skynder sig videre, men hører kort efter en hvislen og bliver ramt i baghovedet af en flaske.Han bliver overfaldet af to mænd fra gruppen, som slår ham hårdt i hovedet med knytnæver. Sylvester falder til jorden, og gerningsmændene sparker ham i ansigtet flere gange. Overfaldet tager til i brutalitet. Et vidne, der tilfældigvis overværer episoden, er bange for, at Sylvester vil dø, og ringer efter politiet.Motiv for vold: Spænding Kilde: Uddrag fra bogen ' Gadevold'. De tre cases er anonymiseret af forskerne sådan, at situationernes dynamik indfanges, men hverken navne, personer eller andre konkrete omstændighed er identificerbare.Marie Bruvik HeinskouFødt 1975. Ph. d. i sociologi og lektor på Institut for Sociologi og Socialt Arbejde, Aalborg Universitet.Hun forsker i vold og seksualiseret vold i et mikrosociologisk perspektiv.Lasse Suonperä LiebstFødt 1982. Ph. d. i sociologi og postdoc ved Sociologisk Institut, Københavns Universitet. Han forsker i voldelig adfærd med udgangspunkt i mikrosociologi og statistiske metoder.CaseAndreas er på vej hjem fra en julefrokost. Han passerer en hjemløs, som råber »se dig for«, fordi han synes, Andreas går for tæt på. Herefter følger en diskussion, som bliver mere og mere aggressiv. Andreas sparker den hjemløse, så han falder omkuld, og råber, at han burde få sig en uddannelse. Da den hjemløse forsøger at rejse sig, tildeler Andreas ham endnu et spark.Motiv for vold: Disrespekt Kilde: Uddrag fra bogen ' Gadevold'. De tre cases er anonymiseret af forskerne sådan, at situationernes dynamik indfanges, men hverken navne, personer eller andre konkrete omstændighed er identificerbare.CaseTre mænd er i retten i forbindelse med en sag om røveri. Mens dommerne voterer, er der pause. Den unge mand, der er tiltalt for røveri, og hans ven forlader retten for at gå hen og købe en sandwich. Uden for retten passerer de røveriofret, som står og ryger. Et øjeblik efter kommer han løbende efter dem med en flaske i hånden, som han svinger i hovedet på den røveritiltalte.Motiv for vold: Hævn Kilde: Uddrag fra bogen ' Gadevold'. De tre cases er anonymiseret af forskerne sådan, at situationernes dynamik indfanges, men hverken navne, personer eller andre konkrete omstændighed er identificerbare.er anonymiseret af forfatterne.
To danske sociologer har i et nyt studie af gadevold kortlagt, hvordan konflikter opstår, og hvad der får dem til at eskalere voldeligt. Deres resultater indgyder håb for det danske natteliv og punkterer en række sejlivede myter - blandt andet, at samfundet er blevet voldeligt, og at folk i byen ikke griber ind over for vold.
På lørdag skal Tal R være fuld. Ikke på den selvdestruktive måde, som man ofte forbinder med følsomme kunstnere, men meget mere festligt. 
Tal R har i 20 år holdt sig på toppen af kunstverdenen ved hele tiden at strejfe i nye retninger. 
Mette Blomsterberg er Danmarks ukronede kagedronning.De søde sager er hendes materiale, uanset om hun bager selv, er dommer blandt amatører, der konkurrerer om at skabe de flotteste og mest velsmagende kager, eller er vært for professionelle konditorer, der dyster om præcis det samme.TV2' s nye kageprogram ' Sukkertoppen', der havde premiere i mandags, handler i bund og grund om det samme som ' Den store bagedyst'.Der skal stadig kreeres de smukkeste og mest velsmagende kager.Men hvor det i det populære DR -program var glade, men ambitiøse amatører, der bagte, er fagligheden ekstremt høj i det nye program, hvor nogle af landets dygtigste konditorer bager mod hinanden.Det passer Mette Blomsterberg særdeles godt. Selvom hun elskede hvert sekund i selskab med bagedystbagerne.Så var de - nå, ja... amatører.»Jeg har savnet lidt mere faglighed.Hvorfor ser vi aldrig nogen, der kan synge og spille så godt, at vi næsten kaster op bare af at kigge på det? Fascinationen.Dét savnede jeg. Der er absolut større faglighed i ' Sukkertoppen',« siger Mette Blomsterberg og tilføjer med et bredt smil, så de hvide tænder glimter i to perlerækker:' Jeg er så pivstolt af det program'.På TV2 får hun for første gang chancen for at prøve sig selv af som vært. Nu er det hende, der er seernes agent. I stedet for at stå med de strenge dommerbriller på og vurdere kager.Det udfordrer hende.»Jeg er blevet kastet ud fra et højhus.Det har både været svært, men også sjovt. Og jeg ville ikke have sagt ja til en ny dommertjans på nuværende tidspunkt. Det har jeg jo prøvet.« Vi sidder i Blomsterbergs Café i Kgs. Lyngby, som hun åbnede for tre år siden sammen med gemalen Henrik Jæger Blomsterberg. Cafeen er indrettet i et stort lokale, med firkantede borde i asketræ, lange bænke med tykke puder i brune og douce farver, der både pynter og giver rygstøtte.Lyset kommer fra store, runde lamper af chokoladebrune stoflameller.I en glasmontre står de berømte Blomsterbergkager i snorlige rækker og stråler i alle regnbuens farver, så kundernes tænder må løbe i vand.Det er kagerne, de stringent formede, velsmagende, søde og smukt dekorerede sager, som Mette Blomsterberg er kendt og elsket for.Dét, og så hendes talent i tv-programmer som ' Det søde liv', samt makkerskabet med Mr. ' rigeligt smør' James Price på DR, hvor hun demonstrerede sin konditorkunst så enkelt, at kageelskere og amatørbagere følte, at de kunne gøre hende kunsten efter i deres egne køkkenregioner.De gode manererMette Blomsterberg er typen, der spørger: ' Vil du bede om en kop kaffe.' Øjeblikkelig bliver man bragt tilbage til dengang, hvor småpiger kniksede og velopdragent sagde: ' Ja tak', når de voksne tilbød en sigtebrødsmad med spegepølse på. Da fotografen lidt senere dukker op, bliver også han et øjeblik bragt ud af fatning, da han bliver spurgt, om han vil: ' Bede om en kop kaffe'.Man skal ikke tage fejl. Bag Mette Blomsterbergs lattermildhed, sødme og de bløde, brune øjne gemmer sig en målbevidst sjæl. Hun er en dame, der ved, hvad hun vil. Og ikke mindst hvordan tingene skal være.Hun kunne ikke drømme om at sige ja til en opgave uden at vide præcis, hvad den indebærer. Det fik Nordisk Film, der har udviklet programmet ' Sukkertoppen', senest at føle.De var knap færdige med at udtænke programmet, men vidste, at de ville have Mette Blomsterberg som vært. Men de fik langtfra et rungende ja, da de tilbød hende jobbet.»Jeg siger ikke ja til noget, som jeg ikke ved, hvad er. Det gør jeg ikke,« understreger Mette Blomsterberg med en sigende håndbevægelse. I stedet bad hun om at mødes med planlæggerne.»Jeg var nødt til at give mit besyv med. Men da programmet var skitseret, var jeg ikke i tvivl. Overhovedet ikke,« fortæller hun med slet skjult tilfredshed.Da DR for fem år siden sendte første sæson af den danske version af det britiske koncept, ' Den store bagedyst', var det næsten en selvfølge, at Mette Blomsterberg blev den ene dommer. Sammen med meddommer Jan Friis-Mikkelsen, programmets første vært Peter Ingemann, der senere blev afløst af Timm Vladimir, og de ambitiøse amatørbagere skabte de sammen en gedigen seersucces, der trak over en mio. seere - hver uge.Uge efter uge fulgte danskerne med i, hvordan Blomsterberg kunne få deltagerne til at ryste i bukserne af ærefrygt, når hun gav dem råd om, hvordan deres kager kunne blive endnu bedre. Og ikke mindst når hun opfordrede dem til at tro noget mere på sig selv.Bestyrtelsen var stor, da det i vinter kom frem, at hun forlod programmet.Reaktionen fra de skuffede seere var massiv og overrumplede fuldstændig kagedronningen.»Det var jo helt vildt, som folk reagerede.Jeg blev rigtig glad for det, men også skræmt. For hvad med Jan, Timm og deltagerne? Og hold nu op... der kommer jo en ny vært.« Men hun er bevidst om, at mange forbandt programmet med netop hende.»Jeg ved godt, at det program ' var mig',« erkender hun nødtvungent.TræthedenMen den mavefornemmelse, som Mette Blomsterberg altid har rettet sig efter, fortalte hende, at hun nu skulle noget andet.»Jeg er et menneske der, når jeg går ind i noget, går all in. Eller også lader jeg hellere være.« Bagedysten var blevet for stor en mundfuld.»Jeg har lavet programmet i fem år. Hvert år har jeg brugt fem måneder af mit liv på programmet. Dét trængte jeg til at skifte ud med noget andet,« siger hun og understreger, at hun elskede at være dommer i programmet.Men efter fem sæsoner, der udover programmet blev udvidet til også at omfatte en ' Julebagedyst' og en ' Nytårsbagedyst', hvor hun ved siden af skulle passe frokostcaféen og konditoriet i Kgs. Lyngby, den nu lukkede forretning i Københavns indre by, passe sin foredragsvirksomhed, udvikle en ny bageserie, optage nye programmer med makkeren James Price samt være der for familien, der består af ægtemanden Henrik og døtrene Laura på 18 og Maja på 14 år, var hun blevet træt.»Jeg elskede hvert sekund. Men helt ærligt, det var også drænende..Jeg græd som pisket, da jeg havde taget beslutningen. Men jeg vidste, den var rigtig. For jeg var træt.« At være dommer i bagedysten er meget andet end at smage på og bedømme deltagernes kager.Det var også Mette Blomsterberg, der udviklede langt de fleste af opskrifterne i den hemmelige udfordring.Og når optagelserne stod på, rumsterede hele produktionen i hendes krop - non-stop.Efter fem år sendte hendes krop tydelige signaler om, at hun trængte til at blive tanket op.Eftersom Mette Blomsterberg kun kender én måde at tanke op på, kastede hun sig efter exitten over et længe savnet projekt, nemlig at skrive en ny bagebog.I sit lille kontor bag cafeen skrev hun på halvanden dag 75 titler til bogen ' Lidt men godt', der skal udkomme til oktober.På kontoret blomstrer Blomsterbergs kreativitet. Hun nyder, at hun her uset kan følge med i livets gang i caféen, samtidig med at hun har ro til at få en masse fra hånden.Medmindre selvfølgelig at en af de ansatte er syg, for så er der brug for, at chefen giver en hånd med i produktionen, hvor de kendte kager bliver produceret, eller at hun hjælper med at servere.Mette Blomsterberg er aldrig i ro.Hun betegner sig selv som en slags dampbarn. Hun holder heller aldrig fri. Det kan hun ikke finde ud af. Til gengæld elsker hun en middagslur, når chancen byder sig.»Jeg ynder at sige, at jeg aldrig har fri. Selvfølgelig lukker jeg ned indimellem, men jeg har aldrig fri. For alt kan ske,« siger hun.Nærmest symbolsk kommer en af hendes ansatte kort efter hen til bordet: ' For nu er cappucinomaskinen altså gået helt i stykker!' Mette Blomsterberg får øjeblikkelig åndenød: »Den koster kun 45.000 kroner,« sukker hun.Men hun klarer op igen. For den dyre maskine er ikke helt tabt. Den skal ' bare' til service, og imens får caféen en ny til låns.BaggrundenMette Blomsterberg voksede op i Helsingør i en børneflok på fire. Hendes far var selvstændig vvs-mand og hendes mor økonoma og medhjælpende hustru. Barndomshjemmets akse var køkkenet, hvor moderen bagte, syltede og henkogte, så familien altid havde hjemmelavede rødbeder, asier og marmelade.Helt fra barnsben var Mette Blomsterberg at finde i køkkenet, hvor hun hjalp sin mor med at lave mad - fra bunden. Glæden ved at stå i et køkken fortsatte, også efter forældrene blev skilt, da hun var seks år.Faktisk var det i de hjemlige køkkenregioner, at Mette Blomsterbergs succesrige kagekarriere blev grundlagt.Med forældre, der var selvstændige, lå iværksætteriet i hendes dna.Årelange studier med næsen i bøgerne var ikke en del af hendes karrierekalkule.I stedet gik hun direkte fra 10. klasse i lære som konditor i Kransekagehuset i København. Et af de fineste konditorier i landet, der blev drevet af Bodil og Jørgen Søgaard Jensen.I sin læretid havde hun ét mål. Hun ville være den bedste. Og var parat til at knokle for det. Hele tiden. Derfor så hun stort på vagtplaner og ekstratimer.»Alt dét jeg lærte i de ekstra-timer, hvor jeg havde min læremester alene og derfor kunne malke alt ud af ham.Det var smart. Dér fik jeg noget, der klædte mig på til mit videre liv,« erklærer hun.Siden blev hun chefkonditor på Skydebanen Sølyst, indtil hun i 1995 sprang ud som selvstændig og åbnede sin første café i Glyptoteket, der hurtigt blev et tilløbsstykke, da rygtet om de blomsterbergske kager bredte sig.ArbejdsglædenMette Blomsterberg er ikke kommet sovende til sin succes, men har med egne ord ' knoklet for sine kager'.»Succesen er for mig helt klart forbundet med en bunke flid. For uden flid tror jeg ikke på det,« erklærer Mette Blomsterberg.Hun er flittig og har lanceret både kager, bagegrej fra eget brand, som sælges af isenkræmmere over hele landet, og de mange tv-programmer.Alligevel er det først i år, at cafeen i Kgs. Lyngby, efter tre år med underskud, endelig har et lille overskud på bundlinjen.»Vi er for første gang i år kommet ud med sorte tal på cafeen. Så ja, det går godt...« lyder det en anelse sarkastisk.»Man skal investere hen ad vejen.Det er ikke bare straight ahead. Man er nødt til hele tiden at regulere. Ellers hænger det overhovedet ikke sammen,« fortæller hun og afslører, at hun og ægtemanden Henrik har brugt seks mio. kroner på at sætte lokalerne i Lyngby i stand, før de blev præcis dén café med spritnyt køkken med lovpligtig udsugning, som de ønskede sig.I hendes optik er arbejde meget mere end det, der skal give smør på brødet. Fru Blomsterberg mener, at vores arbejdsliv er med til at definere os som mennesker og derfor bør være en stor del af vores liv.»Jeg er sikker på, at arbejdet støber os til at blive hele mennesker og gør, at man føler, der er brug for én.« Den snart 47-årige kagebagende arbejdsbi har en opfordring til os alle om, at vi skal gøre op med holdningen, at man kun udfører et arbejde eller giver en hjælpende hånd, hvis man får penge for det. For man kan snildt bøje sig ned og samle noget affald op, der ligger og flyder. Eller man kan hjælpe én, der ikke har det let.»Når man byder ind med noget, får man også noget igen. For mig har det aldrig været vigtigt, at det var penge... Det er det virkelig ikke,« tilføjer hun, da hun ser BTs udsendtes tvivlende ansigtsudtryk.»Jeg kan skrive en hel bog om, hvad jeg har gjort uden at få noget for det, men som til gengæld har åbnet så mange døre i mit liv.«.SamarbejdetÉn af dørene er den til tv-verdenen, hvor Mette Blomsterberg siden 2010 er blevet et kendt og agtet ansigt. Seerne elsker at se konditoren med det mørke hår samlet i en stram knude i nakken og de velmanicurerede negle i fransk stil forklare, hvordan man rører en vaniljecreme sammen, uden at den skiller. Uanset om hun står alene, sammen med døtrene eller med familiens reservebedstefar James Price.Den garvede konditor med skærmtækken og den sikre mavefornemmelse nikkede heller ikke med det samme ivrigt ja, da DR for over seks år siden foreslog, at hun og James ' rigeligt smør' Price skulle danne tv-par.Umiddelbart var det en skæv konstellation at sætte perfektionisten Blomsterberg med de stringente kager sammen med den selvskabte madkunstner, der på laissez-faire manér kommer ' en pøs af det og en snas af det' i retten? »Jeg kunne godt se, hvor DR ville hen, men jeg kendte slet ikke James dengang. Vi blev enige om, at han og jeg skulle stikke næserne sammen og finde ud af, om vi også syntes, det kunne være sjovt. For jeg synes ikke nødvendigvis, det er sjovt, bare fordi DR synes det.« Efter et par frokoster og en middag i Mette Blomsterbergs hjem med hele hendes familie, var de to ikke i tvivl længere. Selvfølgelig skulle de danne par.I tilgiftfik familien en reservebedstefar, for den yngste datter faldt pladask for James Prices bamsede facon.»Efter James var kørt, sagde Maja, at ham ville hun virkelig gerne have som morfar. Så nu hedder James kun ' Moffe'. Han kalder sig også ' Moffe', når han er hjemme hos os. Og nogle gange kommer jeg faktisk til at sige Moffe til ham i vores programmer,« griner hun - lidt flovt.I skrivende stund ved Mette Blomsterberg ikke, om hun og ' Moffe' skal lave flere mad-og søde sagerprogrammer sammen til DR. Som det er nu, har hun en kontrakt med Nordisk Film, som producerer ' Sukkertoppen' til TV2. Men i princippet kan hun sige ja til nye programmer på en hvilken som helst tv-kanal.»Jeg er ikke ansat af TV2 og har heller ikke været ansat af DR. Der er ingen, der ejer min røv. For mig er det enormt vigtigt at sige ja til opgaver, som min mave kan mærke er rigtige.Og så betyder det ikke noget, om det er den ene eller den anden tv-kanal.«.lots@bt.dk Jeg elskede hvert sekund. Men helt ærligt, det var også drænende..Jeg græd som pisket, da jeg havde taget beslutningen. Men jeg vidste, at den var rigtig Jeg er sikker på, at arbejdet støber os til at blive hele mennesker og gør, at man føler, der er brug for én.Fakta: Mette BlomsterbergEr født den 20. juli 1970.Vokset op i Helsingør, hvor hendes forældre var selvstændige erhvervsdrivende.Stod i lære som konditor i Kransekagehuset i København, hvor hun blev udlært i 1990.Chefkonditor på den kongelige skydebane ' Sølyst'.Forpagtede i 1995-2011 cafeen i Ny Carlsberg Glyptotek.Fra 2010 vært på sit eget program ' Det søde liv' på DR1.Åbnede i 2011 ' kagebaren' Blomsterbergs i Grønnegade i indre København. Forretningen lukkede i 2015.Har udgivet flere bøger med bage-, kage-og dessertopskrifter.Fra 2011 har hun dannet par med James Price på DR1, hvor de har lavet flere programmer sammen.Dansede med Michael Olesen i ' Vild med dans' i 2013, hvor parret opnåede en 6. plads.Fra 2012 dommer i ' Den store bagedyst' på DR1? I 2014 åbnede hun og gemalen cafeen ' Blomsterbergs' i Kgs.Lyngby.Fra 2017 vært på ' Sukkertoppen' på TV2.Gift med Henrik Jæger Blomsterberg.Parret har døtrene Laura på 18 år og Maja på 14 år.
INTERVIEW Mette Blomsterberg lytter altid til sin mave, når hun skal tage de store beslutninger. Det var mavefornemmelsen, der var årsag til hendes exit fra DRs populære program ' Den store bagedyst' og det var den, der dikterede hendes ja til programmet ' Sukkertoppen', der nu sendes på TV2. For ingen ejer ' dampbarnet' Blomsterberg.
"Jeg kan simpelt hen ikke forholde mig til det ? 
Thure Lindhardt går ind med følelserne forrest, når han i en ny tv-serie undersøger, hvad der kan drive mennesker til at udøve tortur. 
»De så jo sindssyge ud. De lignede ikke normale mennesker. Men det var jo også det, der fascinerede. Hvad er det der gør, at nogle vælger at leve det liv - en fuldstændig marginaliseret tilværelse?« spørger Camilla Stockmann retorisk.Det støvregner. Vi står på parkeringspladsen foran Danmark største Nettobutik og kigger over på det, der engang var Bullshits klubhus under Danmarks Første Rockerkrig. Bygningen er høj og rød og ikke nogen arkitektonisk lækkerbisken. Til gengæld er den udstyret med franske altaner og store vinduer, og i hjertet af bygningen arbejder en snurrende elevator flittigt på at skåne beboerne for de mange trapper.Rockerborgen er for længst omdannet til ældreboliger, og foran gadedøren er det ikke længere motorcykler og patruljevogne, men rollatorer og biler fra hjemmehjælpen, der præger gadebilledet. Som regnen tiltager, skrår vi over vejen og stiller os i det overdækkede indgangsparti til ældreboligerne.Rockerne rykker indCamilla Stockmann var tolv år, da Bullshit i 1985 flyttede ind på adressen Kirkegårdsvej 7. Hun tilbragte hver anden weekend hos sin far i nummer 13 - et slattent stenkast fra rockerborgen. Hun havde - som de fleste andre danskere - hørt om mordet på Makrellen og den verserende krig mellem Bullshit og Hells Angels. Rygterne om de nye naboers indvielsesritualer begyndte hurtigt at sprede sig.»Der gik historier om, at når de fik deres veste, skulle der kastes op på dem, pisses på dem. Det er jo forunderligt! Hvorfor har man lyst til det? Hvad er det, der er så stærkt og attraktivt ved at have en lædervest på, som nogen har brækket sig på efter at have drukket Jägermeister?« Det hus, Camilla Stockmanns far boede i, er blevet gult i stedet for hvidt, men ellers ligner det sig selv. Med et forhus og et baghus adskilt af en lille gård ligesom nabohusene.Her boede børnefamilier, unge mennesker og pensionister.Nogle er gået bort, men mange bor her endnu.Almindelige mennesker med almindelige job, som ikke ønskede at have ualmindeligt bevæbnede rockere i deres baghaver.Men rockerne flyttede ind, og pludselig boede snedkere, skibsbyggere og sygeplejersker dør om dør med voldsmænd, hashhandlere og kommende mordere.Som vi står foran huset og kigger over på Netto, der dengang hed HH Supermarked, fortæller Camilla Stockmann, at hun ofte så rockerne på gaden, eller når de handlede ind.Men der er én episode i Amager Centret, der står særligt klart i hendes erindring: »Jeg stod og kiggede ind på centerpubben Amagerhylden, og der så jeg en af Bullshitrockerne sidde og drikke en Cocio, og jeg kunne simpelthen ikke få det til at passe sammen, at der sad en hardcore rocker og drak kakaomælk.Det billede, rockerne forsøgte at skabe, og de mennesker, som de var, passede ikke altid sammen. Drivkraften for at skrive bogen har derfor været at komme om bag facaden og fortælle, hvem de var, hvor de kom fra, og hvorfor de blev, som de blev.«.Farlige familieforholdI bogen Bullshit - fortællingen om en familie beskriver Camilla Stockmann og hendes ægtefælle, Janus Køster-Rasmussen, på baggrund af mundtlige og skriftlige kilder samt aktindsigt hos politi og domstole om, hvordan en gruppe drenge på knallerter fra Vestamager laver deres egne rygmærker på et læderværksted i den lokale fritidsklub og danner Nøragersmindebanden.På samme tid følger vi tre drenges tid på Jyderup Realskole.To af dem bliver en del af rockerklubben Filthy Few, som sammen med Nøragersmindebanden blev til Bullshit. Fælles for alle drengene er en opvækst præget af fattigdom, druk og vold. Vold i hjemmet, vold på gaden og vold på kostskolen. De brugte hagekors, sydstats-flag og SS-tegn til at vise omverdenen, at de ikke passede ind.»Det var det mest provokerende, de kunne finde på. De fulgte ikke reglerne. Makrellen havde jo også Hitler tatoveret på sin overarm, selvom hans mor havde været i koncentrationslejr,« forklarer Camilla Stockmann.I 1979 skiftede Nøragersmindedrengene imidlertid deres hagekorsudstyrede denimveste og blankpolerede tyskerhjelme ud med den sorte lædervest fra Bullshit. Det berygtede 1%-mærke på venstre bryst markerede efter amerikansk forbillede, at de nu tilhørte den ene procent af motorcyklisterne, der ikke levede efter reglerne.Men det var de ikke de eneste, der ikke gjorde, og inden længe stod de, der engang.Camilla StockmannForfatter til bog om den første rockerkrig bare var Nøragersminderødderne, med blod på hænderne og en modstander, der gik under navnet Hells Angels.Panik i klubhusetBullshitrockerne var allerede trængt op i en krog, da de flyttede ind i huset på Kirkegårdsvej i 1985. Deres tidligere præsident, Henning Norbert Knudsen, bedre kendt som Makrellen, havde året forinden endt sine dage halvt hængende ud af sit folkevognsrugbrød til lyden af Jørn ' Jønke' Nielsens stengun-maskinpistol.I 1983 var de to Bullshitrockere Gnid og Paddel blevet stukket ihjel og en tredje såret på Restaurant Søpromenaden. Bent Svane Nielsen, kendt som Blondie, blev idømt 16 års fængsel for dobbeltdrabet.Baggrunden for mordet var dels, at Bullshit åbenlyst havde provokeret ved at frekventere et Hells Angels-tilholdssted, og dels, at Bullshit ifølge Hells Angels havde brudt en gensidig aftale om, at Bullshit skulle holde sig på Amager, mens Hells Angels kunne operere i resten af København. Den territorieopdeling var Bullshit imidlertid ikke enig i.I 1985 var der kun tolv fuldgyldige Bullshitmedlemmer tilbage i København, som ikke var i fængsel. Nogle var døde, mens andre havde trukket sig ud af klubben, inden et medlem i 1987 gjorde sig skyldig i, hvad der i offentligheden blev kendt som ' Betonmordet'.»På dette tidspunkt var de blevet forhærdede.I bogen følger vi en række børn på Vestamager, og på en kostskole, som går fra at være børn til at blive hardcore gangstere - og så er det, at klubben går i stykker. Men hvad er det, der gør, at man lige pludselig står i en situation, hvor man diskuterer, hvad man skal gøre med et lig, i stedet for at ringe til politiet?« spørger Camilla Stockmann.Svaret leverer hun og Janus Køster-Rasmussen i bogen, når de vender blikket mod det utilregnelige Bullshitmedlem Peter Panik, også kaldet PP, som skød en uskyldig mand en sen nattetime i klubhuset på Kirkegårdsvej.Han ville efter eget udsagn bare lave en såkaldt ' klikker' mod manden, men pistolen gik af, og manden døde på stedet.Begravet i betongulvetDen morbide løsning blev, at PP og de grænseløst loyale medlemmer, der var til stede, rullede liget ind i et gulvtæppe og bar det over i forhuset, hvor forrådnelsesprocessen stille og stinkende gik i gang. Derefter gik den dødes sidste rejse via et mørkt bagagerum til en interimistisk gravplads 1,70 meter nede i et betongulv i Multimediehuset på Christiania.»Det var et enormt stærkt fællesskab. Fordi det blev så farligt, var man nødt til at kunne stole på hinanden. Det broderskab, der opstår, er virkelig stærkt. Alt andet blegner. Det er enormt identitetsskabende - du hører simpelthen til! Det er der ikke meget, der kan konkurrere med. Det kan faktisk være mere attraktivt at leve et liv, hvor man risikerer at blive skudt frem for et trygt liv, hvor man kan gå hjem og lukke sin dør og vide, at nu er alt okay,« siger Camilla Stockmann.Måske er det i virkeligheden i denne smeltedigel af broderskab og gensidige afhængighedsforhold, man skal finde en del af svaret på den 12-årige Camillas undren over, at nogen har lyst til at gå rundt i en overpisset og -brækket lædervest med en skidende tyr på ryggen.Bogen igennem mærker man som læser sammenholdet i Bullshit, og man forstår, hvordan bandens og det enkelte medlems identitet i mange tilfælde smelter sammen. Indvielsesritualet er derfor blot en mellemregning i det store regnestykke, hvis resultat er en form for familie, hvor lugten af pis får to funktioner: Den frastøder udefrakommende, og den binder de ildelugtende sammen.Bullshit 1 - Hells Angels 8Alle vidste, hvem Makrellen var, og alle vidste, hvem hans morder var. Slår man i dag Jønke op på Wikipedia, dukker følgende beskrivelse op: »Jønke er en dansk morder, voldsmand, rocker og forfatter.« Beskrivelsen er rytmisk, man kan næsten forestille sig en fortsættelse a la » som i 1985 stiftede den alternative forfatterskole for utilpassede unge«. Sådan lyder Jønke-opslaget ganske vist ikke, men vores bevidsthed om hans forbrydelser fortæller noget om mediernes dækning af Danmarks første rockerkrig - og om Jønkes senere brug af medierne. Alle ved, hvem Jønke er, mens de færreste kender navnene på de andre drabsdømte rockere, og Camilla Stockmann undrer sig da også over mediernes fremstilling af rockerkrigen.»Den blev fremstillet som en symmetrisk krig, hvor der stod to rockergrupper over for hinanden og bekæmpede hinanden i en årrække. Der døde nogle på den ene side, og der døde nogle på den anden side. Men når man ser nærmere efter, er det tydeligt, at Hells Angels var en meget mere professionel og internationalt funderet bande. De havde jo forbindelser til afdelinger i Hamborg og USA. De var også ældre, og de var villige til at gøre brug af nogle metoder, som Bullshit ikke gjorde brug af i starten,« fortæller Camilla Stockmann.Adspurgt om, hvorvidt Bullshit havde mere samvittighed de første år end Hells Angels, tager hun først en dyb indånding og kigger alvorligt ud i luften, inden hun svarer: »Det dér med samvittighed, det er farligt, for jeg vil have det dårligt med at idyllisere dem. Det var jo hærdede kriminelle mennesker, og det har virkelig ikke været vores ønske at idyllisere den bande, men mere se på den med et undersøgende blik. Men man kan bare konstatere, at der blev dræbt otte medlemmer af Bullshit, mens der i nødværge blev dræbt én fra en supportergruppe til Hells Angels.« Hvordan ser det så ud med symmetrien i bandelandskabet i dag? Tal fra Polsas (politiets sagsbehandlingssystem) og politiets årlige rapport om bander og rockere viser, at der indtil den 13. august i år er blevet registeret 55 rocker-og banderelaterede skyderier.Nogle sager bliver opklaret, mens andre ender som en notits i medierne i stil med: »En mand blev ramt af skud i benet i krydset mellem Nørrebrogade og Stefansgade.« Det er muligvis vanskeligere at fastslå identiteten på nutidens maskerede pistolmænd, selvom enkelte af dem bærer den karakteristiske sorte Loyal to Familia-hættetrøje, end det var at udpege rockerne med deres læderveste og motorcykler under den første rockerkrig, men der er alligevel mange ligheder, mener Camilla Stockmann.Oasens regelmæssige voldEr Bullshit - fortællingen om en familie bizar nostalgi fra en svunden tid, er det tabernes beretning om en nedslagtning? Eller kan stemmerne fra dengang nuancere beretningen om konflikten og - med bagklogskabens hjælp - forklare, hvad der driver unge rødder ind i bandeverdenen og dermed trække tråde til nutiden? »Man kan forhåbentlig læse den på forskellige måder. Rockerkrigen var noget, der fyldte meget i samtiden. Den fik i megen omtale i pressen, men det var mest en cowboy og indianer-fornemmelse, man fik dér. I bogen zoomer vi ind. Det er fortællende journalistik, hvor vi rekonstruerer et forløb. Jeg håber, man kan læse den som en menneskelig historie og ad den vej komme tættere på,« siger Camilla Stockmann.I bogen kommer læseren med til bords i de faldefærdige kolonihavehuse, inden de bliver til parcelhuse. Man følger med knallerterne, når rødderne kører i pendulfart mellem Nøragersmindegården og stamværtshuset Oasen ad Vestamagers alt andet end inspirerende hovedfærdselsåre, Kongelundsvej. Og man får et sørgeligt indblik i, hvordan kærlighed kan opstå på baggrund af frygt og svigt. Netop pigernes vej ind i bandemiljøet er både ubegribelig og letforståelig på samme tid.Det folder Camilla Stockmann og Janus Køster-Rasmussen ud på nøgtern vis, når de lader Makrellens enke Pia fortælle, hvordan hun flygtede fra faderens hyppige og uforudsigelige tæv ind i armene på Makrellen. Jovist, Makrellen slog hende også, men kun hvis der var en årsag. En ' legitim' årsag kunne for eksempel være, at hun havde gjort ham jaloux eller fået ham til at tabe ansigt.Camilla StockmannForfatter til bog om den første rockerkrig Den årsagsbetonede vold gav mening, den gav ro. Pias ræsonnement fortæller på én og samme tid historien om en pige, der flygter fra vold, finder sig i vold og selv begynder at udøve vold. De aspekter er med til at give læseren en nuanceret forståelse af personerne bag Bullshits sorte og gule læderveste.Fra Kongelunden til NørrebroForan Bullshits gamle klubhus blev medlemmet Jan Sonberg offer for rockerkrigens sidste hævndrab. Hævndrab er stadig en indgroet del af rockerbandekulturen, hvilket de seneste års skyderier på Nørrebro vidner om.Bullshitbogen drager ingen entydige konklusioner med hensyn til, hvordan folk kommer derud, hvor de med overlæg tager andres liv. I stedet tegner den et billede af en gruppe unge marginaliserede menneskers opvækst og hverdag, som den så ud for 30 år siden, og viser de åbenlyse ligheder mellem de unges univers dengang og nu.»Det er, som om der i dag er kommet en utålmodighed i forhold til vores gamle forklaringsmodeller, der peger på, at det handler om sociale problemer og fattigdom. Det er, som om vi er blevet trætte af den historie.Men det er så entydigt, når man kigger på Nøragersmindebanden, at de alle sammen havde været udsat for vold i barndomshjemmet og lært af deres forældre, at tæsk er i orden, og at voksne er nogle, der slår. De bliver meget tidligt voldsparate, fordi de selv har været udsat for vold,« siger Camilla Stockmann.Bogen kan således også læses som en spejling af den bandekrig, der i dag delvist bliver forklaret med etnicitet. Det er dog ikke særlig længe siden, at det var et ærkedansk fænomen, påpeger Camilla Stockmann.»Vi vil enormt gerne i det politiske system gøre det til et etnisk problem, men arbejdet med bogen har gjort det tydeligt for mig, at det handler om ungdomspolitik og om pædagogik.Hvis du ikke er en del af et stærkt fællesskab, hvis du føler dig marginaliseret, så er det sindssygt attraktivt at gå ind i en bande.« Vi går langs den del af Netto, som engang var et cafeteria, hvor der blev serveret fiske-fileter, parisertoasts og pomfritter til de sultne gæster i HH Supermarked. Vi slentrer ind på parkeringspladsen og stopper ved Camillas cykel, som skal fragte hende tilbage over broerne. Inden Camilla sætter kurs mod Indre By, og jeg sætter kurs mod den rolige del af Amager, ikke langt fra Makrellens gamle hus, siger hun: »Jeg håber, bogen vil bidrage til, at flere forstår, hvad det er, der gør, at børn bliver tiltrukket af det her. I bogen møder vi en pædagog, en ildsjæl, som virkelig prøver at få dem væk fra kriminaliteten, men han famler jo også i blinde. Han lykkes med noget, men der er også noget, han ikke lykkes med. I dag burde man bare have meget mere erfaring at trække på, så man kan undgå at skulle improvisere.«.ibureauet@information.dk De fulgte ikke reglerne.Makrellen havde jo også Hitler tatoveret på sin overarm, selvom hans mor havde været i koncentrationslejr De bliver meget tidligt voldsparate, fordi de selv har været udsat for vold.Fakta: BLÅ BOG Camilla StockmannCamilla Stockmann (f. 1973) er uddannet cand.mag i Moderne Kultur. Hun har skrevet klummer for Eurowoman og siden været tilknyttet dagbladet Politiken som journalist. Senest har hun haft orlov fra Politiken for at skrive bogen Bullshit - fortællingen om en familie sammen med ægtefællen, DR-dokumentarist, Janus Køster-Rasmussen.Tidligere udgivelser: Nyforelskelse og andre cykelstyrt, 2005/ 06 People's Press Michel Laudrups tænder (skrevet med Maise Njor), 2006 Gyldendal Charlie Hotel Oscar Kilo (skrevet med Maise Njor), 2009 Gyldendal.
Mens bandekrigen raser på Nørrebro, har Information været med journalist og forfatter Camilla Stockmann på tur i området omkring Bullshits gamle klubhus på Amager til en snak om barndom, bander og bestialske mord. Stockmann og hendes ægtefælle, dokumentaristen Janus Køster-Rasmussen, er aktuelle med en bog om taberne af Danmarks første rockerkrig.
Holistisk, plantebaseret brunchHar du en gang for alle besluttet dig for, at 2018 er året, hvor en større, sundere omvæltning er blevet din tur, kan du passende søge inspiration i Prinsessegade, hvor The Organic Boho forsyner københavnere med holistiske tilgange til livets udfoldelse.Den holistiske livsanskuelse herfra bibringer farverige, velnærende, økologiske og plantebaserede sundhedsbomber, som blot er ét skridt mod ' det rigtige' liv, vi alle drømmer om, men har haft for travlt til at leve - indtil nu selvfølgelig.Bohos Rainbow Brunch består af en valgfri bowl - enten acai, matcha eller choko - matchapandekager med bananer og mørk agavesirup, to forskellige spreads, håndskårne fritter af søde kartofler, chokotrøffel på sorte bønner, avokado med sort sesam, chili, citron og havsalt, tre helbredende shots, glutenfri sesambolle og græskarrugbrød med tilhørende plantebaseret smør.Er brunchen slet ikke sund nok til dig i dette Herrens år, kan du naturligvis erstatte kaffen med en Pink Rainbow Latté, hvor presset gulerod, rødbede, ingefær, æble og aloe vera blandes og skummes op med mandeldrik.Bliver du for alvor grebet af denne plantebaserede, CO2-venlige livsstil, er der kun at dykke dybere i den holistiske tankegang, melde dig til yoga (igen) og fortsætte 2018 med omtanke på dig selv og dine omgivelser.The Organic Boho. Prinsessegade 23, Kbh. K.WWW theorganicboho.com.Hawaiiansk helsebowleVar 2017 virkelig så forskelligt fra 2016, har du måske spurgt dig selv en enkelt gang eller to, mens raket efter raket oplyste midnatshimlen. Svaret er - på et punkt i hvert fald - et rungende ja. Pokebowlen gjorde for alvor sit danske indtog i det forgangne år. Flere københavnske beværtninger serverede i 2017 den supersunde bowle, der har sit ophav fra den hawaiianske øgruppe langt ude i Stillehavet.Så mens du ser på 2018 med friske, optimistiske øjne, og du drømmer dig langt væk til varme, fjerne himmelstrøg  men stadig skal på arbejde mandag morgen - så cykl eventuelt ud til Maui Copenhagen og smag The Salmonhagen, som smager af fjerne, sunde egne langt væk fra København. Den norske laks, gulerødder og rødkål er bowlens krog til det nordiske fødevarelager, mens avokado, edamamebønner, tang, syltet ingefær, ponzu-sauce og gomadressing nok skal sende dit indre sind på en kulinarisk rejse.Maui Copenhagen. Ravnsborggade 12D, Kbh. N.WWW mauicph.com.Kulinarisk skønhedsbehandlingCafe Feel Good ligger i en tidligere skønhedssalon lige ved Torvehallerne, hvilket er meget rammende. For den kulinariske brunch, som Gabriel Rocher, ejer af Cafe Feel Good, giver sin sundeste anbefaling, svarer nogenlunde til at give det kød-og sovsemættede svælg en tiltrængt, blid skønhedsbehandling. Væk med den fede, salte og kalorietunge decembermad og ind med det lette og nærende måltid, som din indre og ydre glød vil takke længe for.Feel Goods brunch er med avokado, pesto, ristede græskarkerner og spirer, spicy hjemmelavet hummus, de små sundheds-og proteinbomber, chiafrø, i yoghurt med granola, ristede mandler, bær og frugt, cremet gedeost, økoæg, økobrød og sidst et sødt punktum med chokolademousse og eksotiske frugter.Hos Cafe Feel Good er det vigtigt, at alle sanser - ikke kun smagssansen - kommer i brug, fortæller Rocher, og derfor gør de en dyd ud af, at deres brunch ligeledes fremstår sund visuelt, så »allerede når du ser på din brunch, ved du, at du gør noget sundt for dig selv«. Kniber det med fokus og koncentrationen efter søndagens store brag, så bør du måske bestille en Golden Latté til din brunch. Den varme drik indeholder blandt andet sort peber, kanel, honning, kokosmælk og gurkemeje. Og netop gurkemejen, der i opvarmet tilstand bliver optaget langt bedre i kroppen, øser ud af sine utallige, helseegenskaber og giver 2018 en lidt kønnere start.Cafe Feel Good. Nørre Farimagsgade 55, Kbh. K.WWW facebook.com/cafefeelgood.2018 i én nærende skålSkål. Du har skålet adskillige gange den sidste måneds tid, men nu er det måske på tide at lade termen ' skål' være synonym med sundhed. Hos Bowl Market på Vesterbro bliver al den sunde mad serveret sådan - altså i en skål, hvad enten det gælder smoothies eller stedets gourmetgrød.Netop zucchinigrød er anbefalingen fra Bowl Market, hvis/når du beslutter dig for en tiltrængt kostjustering i det nye år.Hos Bowl Market bliver zucchinisundheden affyret i en tretrinsraket af smag. Først ristes strimler af zucchini i olivenolie og derefter blendes strimlerne til en paste smagt til med salt og peber.Den ristede paste blandes med kogte, letsaltede zucchinistykker, og til sidst toppes bowlen med ultrafine zucchinistrimler søbet i god olivenolie. Det er velsmagende og ikke mindst et varmende, behageligt vitaminkram, som gør starten af det nye år lidt bedre.Og hvad skal du drikke til? Hos Bowl Market foreslår de en god, sort kaffe og danskvand til at friske dig op igen oven på første uge i det nye år. Så knækker du heller ikke nakken på alle de høje intentioner om øjeblikkelig kostomlægning, som du lovede dig selv for ganske nylig.Herfra skal lyde en skål for et sundt og nærende 2018.Bowl Market. Gasværksvej 3, Kbh. V.WWW facebook.com/bowlmarketcopenhagen.Til dig, der ikke vil undvære mayoI kælderen af Peblinge Dossering 4 ligger kaffebaren Social, som åbnede med særligt fokus på kaffe - leveret fra Copenhagen Coffee Lab. Men med tiden er det populære kaffestop ved Dronning Louises Bro blevet til et reelt udflugtsmål, hvis man vil stille sin sult med sunde, sæsonbetonede råvarer.Retterne er af ingredienser uden gluten, så stivelsen ikke giver dig en følelse af at være tung og overmæt. I stedet er det selverklærede mål, at gæsterne skal have et sundt, nærende måltid, der giver energi og lethed til resten af dagen.Værd at nævne er, at de ikke er fedtforskrækkede nede i den sociale kælder - så længe fedtsyrerne kommer fra gode kilder, der gavner både hjernen og kroppen.Så må du stadig spise mayo i det nye år, så er Social et godt bud på en sund ud-flugt.Anbefalingen lyder, at deres vaffelmadder - lavet på kikærtemel, chiafrø samt rød-og hvidkål - er en god vinterspise, hvor du også får de gode egenskaber fra citron, honning og ingefær. Med god kaffe og sunde sæsonbetonede retter er der ingen undskyldning for ikke at gøre holdt hos Social.Social. Peblinge Dossering 4, Kbh. N.WWW facebook.com/socialcoffeecopenhagen.Velnærende bowl fra veganer-darlingsVed man ikke bedre, får man let den tanke, at Acacia i virkeligheden er den succesfulde udførelse af et velmenende nytårsforsæt.Her er nemlig det 2018-liv, du har lovet dig og din trætte krop talrige for-og eftermiddage i december.Meget passende foreslår mor og datter-makkerparret bag Acacia, Ida og Alice, at du vælger en såkaldt Nourish Bowl oven på den kalorietunge december.Bowlen er sund og nærende, og så er den ikke mindst bygget op med din sundhed for øje. Ingredienserne: citronmarineret grønkål, rosenkål, sort quinoa og en hvidløgs-balsamico-dressing bygger fundamentet, mens ristet butternut squash, citron-ingefær-tahin-dressing og græskarkerne-dukkah er strøget henover, er valgt ud fra visdommen om kroppens syre/base-forhold. Mens decembers mad-og alkoholorgie er som syre for kroppens indre miljø, er hovedbestanddelene i Acacias Nourish Bowl basiske. Indtaget af basiske råvarer kan blandt andet lede til bedre fordøjelse, et stærkere immunforsvar og lavere vægt, så der er masser af sund inspiration at hente fra Acacia-bowlens dyb.2018 er selvfølgelig året, hvor du spiser sundere og generelt sørger for at indtage (flere) råvarer af økologisk, vegansk og glutenfri oprindelse - grundprincipper, som alle er uomtvistelige på Gammel Kongevej hos Acacia.Myntete smager ikke kun forfriskende og godt, det har også egenskaber, som hjælper din fordøjelse i gang. Derfor anbefaler Acacia, at du slubrer denne fordøjelseskatalysator i dig sammen med din Nourish Bowl, mens du glæder dig over, hvor behageligt dit nye liv i 2018 starter.Acacia. Gammel Kongevej 171, Frederiksberg.WWW facebook.com/acaciakbh.Grøn og sprød start på åretHos Souls på Østerbro er der et udpræget fokus på at lave lækker mad af sunde råvarer, der så vidt muligt kommer fra den danske baghave og derfor holder det miljømæssige aftryk nede i et acceptabelt leje. Så inkluderer dit nytårsforsæt en tanke eller to omkring dit CO2-fodaftryk, kan du glæde dig over, at de gode mennesker hos Souls allerede har gjort sig samme tanker og fundet appetitlige løsninger til dig.Souls foreslår, at du starter det nye år med deres supersalat, Big Green Salad, der ud over såkaldte supergreens som spinat, kål og brøndkarse også indeholder grillede svampe, ærtepuré, broccoli, edamamebønner, linser, quinoa, karto-fler, ærter og til sidst en sund C-vitaminsdressing med masser af lime. Så burde der være ny, grøn energi til den ellers skrantende motor.Mange er glade for ingefærens mange egenskaber i de kolde, mørke vintermåneder, og derfor anbefaler Souls, at du frisker dig selv op med deres hjemmelavede ingefærlemonade til din supersalat.Souls. Melchiors Plads 3, Kbh. Ø.WWW soulscph.dk.Vegansk brunch-samaritanerHovedfokus hos Hope Bar er på det lette og næringsrige køkken, som er plantebaseret med minimalt stivelsesindhold.Altså intet hvedemel eller andre melsorter, som er så udskældte i disse år. Hos Hope Bar, beliggende i Pisserenden, er alle retterne hjemmelavet helt fra bunden, mens ingredienserne er sæsonbetonede, laktose-og glutenfri. Endnu en café, hvis principper belejligt flugter med dit kostmæssige nytårsforsæt.Mikkel Funder, ejer af Hope Bar, anbefaler restaurantens signaturveganerbrunch, som indeholder friskbagt brød, grillede søde kartofler - som vel at mærke er langt sundere end de brunede pendanter, der stod på julebordet - avokado, hummus, frisk frugt med kokoscreme og en solbærskål med toppings.En brunchplatte er måske det altomfavnende kærlighedskram, din krop fortjener oven på den månedlange tsunami af alkohol, kartofler, kød og risalamande, som du tillod dig i højtidens navn, men som nu har slået revner i din krop og dets fundament.Ihvert fald vil den stivelsesfattige, vitamin-og mineralrige brunch være som en barmhjertig samaritaner, der træder frem, når nøden er størst.Hope Bar. Larsbjørnsstræde 7, Kbh. K.WWW hopecph.dk.2 x No. 1 hos HafniaHafnias mission er, at københavnere fra morgen til aften kan få et sundt, velsmagende og bæredygtigt måltid.Så derfor er økologi og superfoods i højsædet, og der er både glutenfri og veganske retter på spisekortet - men kan du ikke undvære animalske muskler i det nye år, er der mulighed for at tilvælge fisk og kød.Hafnia er også med på bowl-bølgen, og Oliver, Hafnias kok, anbefaler, at Bowl no. 1 bliver din næste bestilling i madbaren på Store Regnegade i Indre By. Bowlen er med allestedsnærværende quinoa, som med rette har gjort sit indtog de senere år, derudover er der dampet kål, ristede peanuts, syltede rødløg, langtidsmarineret kimchi og søde kartofler, som leverer velsmag, mineraler og gode egenskaber, som din krop og sind nok skal takke behørigt for.Du behøver heller ikke spejde dybt i kortet, når du skal vælge tilhørende drik. Oliver foreslår første mulighed, nemlig en No. 1 - Green Living, som består af æble, avokado, citron, selleri og spinat blendet sammen. Så er vitaminbalancen til gengæld også ved at være finjusteret igen.Hafnia. Store Regnegade 26, Kbh. K.WWW hafniabar.dk.# DjuusdinhverdagPå Østerbro finder du Djuus Copenhagen - et lille morgen-og frokoststed, som har taget navn efter deres sunde slowjuices, som kommer i alle regnbuens opkvikkende farver.Hos Djuus sammensætter du selv din morgen-eller frokostplatte - du sætter blot tre, fem eller syv krydser på spisesedlen.Men er du stadig træt og uoplagt efter strabadserne sidste weekend, så foreslår folkene bag Djuus, at du kickstarter januar med en sund, vegansk tallerken med de tre følgende kostkomponenter.Første kryds bør stå ud for Djuus' proteinfyldte, laktose-og glutenfrie chiagrød toppet med blåbær og kokos, hvor både omega-3 og gode kostfibre giver en langtidsholdbar mæthedsfornemmelse.Næste kryds på spisesedlen, ifølge Djuus, bør tildeles havregrøden lavet på frisk cashewmælk med frugtmos og rugbrødsmysli, mens du til sidst kan nyde en ristet rugbrødsmad med hummus.Og slowjuicen skal du naturligvis ikke snyde dig selv for - væske skal du have, og alkohol har du jo udelukket resten af januar. Her kan du med fordel vælge en slowjuice bestående af rødbede, som angiveligt hjælper dig med at komme i bedre form, gulerod, appelsin, ingefær og citron.Så har du skudt 2018 i gang med fornyet, overdådig energi.Djuus Copenhagen.Blegdamsvej 78, Kbh. Ø.WWW djuuscopenhagen.dk.ibyen@pol.dk 
Selv om 2017 nu ligger bag os, har din krop desværre ikke glemt de alkoholbefængte madorgier, du lystigt tvang den igennem i december. Men nu er det tid til at vende tilbage til det sunde liv. Ibyen giver dig her 10 sunde byggesten til 2018, som skaber et godt fundament mod decembers sidste efterskælv.
Ipolitik gælder alle kneb, bebudede den italienske filosof Machiavelli i 1500-tallet.Godt 500 år senere gælder den læresætning tilsyneladende stadig. I hvert fald viste regeringen i sidste uge, at den er parat til at fifle med tal og fakta for at sælge sin politik.Da regeringen fremlagde sit skatteudspil tirsdag i sidste uge, var det med Lars Løkke Rasmussens budskab om, at »det er HK'erne, der får relativt flest penge«. HK'eren fik 7,1 procent i skattelettelser mod 5,7 til direktøren, viste regeringens oprindelige beregninger.Men det regnestykke kunne hverken økonomer eller oppositionen få til at gå op.»Man har snydt. Man har udeladt det, som ville trække i en anden retning end den, man ønsker,« sagde Enhedslistens finansordfører Pelle Dragsted til Information.BesynderligtTorsdag ændrede regeringen sin regnemodel.Det var dårlige nyheder for HK'eren.Regeringen kunne oplyse til DR Nyheder, at HK'eren i skatteudspillet nu kun får 3,4 procent i skattelettelse, mens direktøren får 4,9 procent. Direktøren får altså både den største gevinst i procent og i kroner og øre.Regeringens konklusion om, at HK'erens relative skattelettelser var større end direktørens, var baseret på en forudsætning om ens boligudgifter til begge, nemlig 6.300 kroner.Samt at regeringen ikke havde medregnet fjernelse af skat for fri telefon og lavere registreringsafgifter.At kassedamen og direktøren skulle bo i helt samme type bolig, kalder økonomiprofessor ved Aarhus Universitet Bo Sandemann Rasmussen for »mildest talt besynderligt«. Han mener i stedet, man bør se på den disponible indkomst (indkomst minus skat) og ikke på rådighedsbeløbet (indkomst minus skat og faste udgifter såsom husleje).»Det bedste er at se på, hvad skattelettelsen er i forhold til det, den enkelte får udbetalt i løn. Det giver det mest retvisende billede af, hvordan man bliver påvirket af skattelettelsen. Derfor bør man ikke trække huslejen fra, da huslejen er en forbrugsudgift som alle andre forbrugsudgifter som mad, tøj og så videre,« siger Bo Sandemann Rasmussen.Det er ikke, fordi udlægningen er direkte usand. Sandheden findes et sted blandt tallene og bogstaverne i udspillet. Men ifølge professoren er alle fremstillinger »ikke lige retvisende«. Og nogle af de historier, regeringen forsøger at komme igennem med, er »simpelthen ikke repræsentative«.Oplyst, kritisk offentlighedSkatteudspillet er langt fra enestående. Alene inden for de senere år har regeringen flere gange vist sig parat til omgås tal og fakta særdeles kreativt.Sidste år var det rengøringsassistenten og direktøren, der i Venstre-regeringens 2025-plan kæmpede om den største fremgang, ligesom HK'eren og direktøren gjorde det i sidste uge. Også prisen på udflytningen af statslige arbejdspladser har vist sig at være til diskussion.Det er blevet lettere at præsentere politiske udspil, der bygger på tvivlsomme præmisser eller særlige forbehold, fortæller professor i offentlig forvaltning på Roskilde Universitet Jacob Torfing. I dag har regeringen nærmest monopol på at bestille og anvende tal og beregninger fra ministerierne, og den bruger embedsværkets ekspertise til at præsentere sine udspil på den politisk mest opportune måde. Folketinget har ikke længere samme adgang til embedsmændene, og det forskyder magten til regeringens fordel.»Vi kommer ikke uden om de kreative regnestykker. Men Folketinget har brug for uafhængig ekspertise og ressourcer til kritiske analyser og granskninger. Og så er det afgørende med en oplyst, kritisk offentlighed, hvor borgere kan råbe vagt i gevær, når det politisk spin bliver for tykt. Det kræver, at der er offentlig adgang til tal og bagvedliggende præmisser og analyser,« siger Jacob Torfing.Det har ikke været muligt at få en kommentar fra finansminister Kristian Jensen (V).Eksempel 1: Politiske oversalg i finansloven 2018Regeringen fremlagde torsdag i sidste uge finanslovsudspillet for 2018. Finansloven indeholder ifølge regeringen »en stor investering i dansk forskning«, afsatte midler til »forbedring af kernevelfærden« og »milliarder til at løfte skattevæsenet«. Men de udlægninger afhænger af øjet, der ser, påpeger cheføkonom i Arbejderbevægelsens Erhvervsråd Erik Bjørsted.Relativt fald i forskningsmidlerRegeringen skriver i finanslovforslaget, at den vil »løfte bevillingen til offentlig finansieret forskning med 0,4 milliarder kroner fra 2017 til 2018. Dermed udgør de offentlige forskningsudgifter 22 milliarder kroner i 2018 svarende til 1,00 procent af BNP«. Er der reelt tale om en stigning? »Umiddelbart lyder 400 millioner mere til forskning som en stigning.Men målt i procent af BNP er det et relativt fald i forhold til 2017, hvor de offentlige forskningsudgifter udgør 1,01 procent af BNP. Det skyldes, at BNP er steget det seneste år. Stigningen kommer desuden i kølvandet på et ordentlig fald i bevillingerne fra 2015 til 2016 på 1,4 milliarder kroner.I et historisk perspektiv er det ikke imponerende at bruge én procent af samfundskagen på forskning. Det er misvisende at snakke om at ' løfte bevillingerne',« siger Erik Bjørsted.Hvor mange milliarder til SkatFinanslovsudspillet indeholder ifølge regeringen en »markant styrkelse af skattevæsenet«. Regeringen vil afsætte i alt 5,5 milliarder kroner i perioden 2018-2021 til arbejdet med at genopbygge og styrke SKAT.»Der er betydeligt genbrug i de tal. 1,7 milliarder af beløbet er øremærket initiativer, som regeringen og oppositionen enedes om allerede sidste år. Derudover kommer nogle af midlerne af, at SKAT får lov at beholde de to procents besparelser, de tidligere skulle finde som led i det offentlige effektiviseringskrav. Så det er i hvert fald ikke korrekt, at SKAT tilføres yderligere 5,5 milliarder. Det er en overdrivelse af satsningen,« siger Erik Bjørsted.Udhuling af velfærdenMed finanslovforslaget for 2018 forudsættes det offentlige forbrug at vokse med 0,5 procent. Regeringen snakker om en »forbedring af kernevelfærden for blandt andet sundheds-og ældreområdet.« Er det tilfældet? »Regeringen oversælger sin politik.Som følge af det demografiske træk med flere børn og ældre - altså flere velfærdsbrugere - kræver det en årlig vækst på 0,7 procent for at holde den offentlige velfærd på det nuværende niveau. Og hvis samfundets generelle velstandsfremgang skal smitte af på velfærdstilbuddene, skal den årlige vækst være 1,1 procent. Derfor vil regeringens udspil på sigt give et kæmpe efterslæb, som betyder, at man vil opleve forværringer i de offentlige velfærdstilbud,« siger Erik Bjørsted.Dynamiske effekter eller ejIfølge finansminister Kristian Jensen (V) skal de foreslåede skattelettelser blandt andet finansieres med 7,75 milliarder kroner fra det økonomiske råderum. Kan man fastsætte det så præcist? »De 7,75 milliarder fra det økonomiske råderum lyder ikke af meget.Men regningen risikerer at blive meget større. Skønnet er baseret på de såkaldte dynamiske effekter af skattelettelserne, altså at de fører til, at vi bruger flere timer på arbejdsmarkedet.Men der er stor usikkerhed om, hvor mange penge det resulterer i. Samtidig regner regeringen med, at de dynamiske effekter giver penge i statskassen allerede fra år ét, selvom der er bred enighed blandt økonomer om, at det er meget usikkert. Viser det sig, at de dynamiske effekter ikke indtræder så hurtigt, risikerer man at ' slå hul i kassen'. Så er det igen den offentlige velfærd, som må betale prisen,« siger Erik Bjørsted.Det har ikke været muligt at få en kommentar fra finansminister Kristian Jensen (V).Eksempel 2: Kassemedarbejderen og rengøringsassistenten i regeringens 2025-planI august sidste år udkom Venstreregeringen med sin ' Helhedsplan', også kendt som 2025-planen. Lars Løkke Rasmussen fremlagde planen på sin Facebook-side, hvor følgerne blandt andet fik beskeden om, at danskere med de laveste indkomster, »kassemedarbejderen og rengøringsassistenten«, ville slippe syv procent billigere i skat, mens man ville lave en topskattelettelse på fem procent til den gruppe af topskatteydere, der tjente op til en million kroner om året.Senere udtalte daværende finansminister Claus Hjort Frederiksen (V), at »vi har tilrettelagt det sådan, at de største lettelser bliver givet i bunden«. Men spørger man økonomer, er der forskel på, om skatteregningen bliver billigere, eller om rådighedsbeløbet eller den disponible indkomst bliver større.Ifølge Jyllands-Postens beregninger fra september 2016, fik kassedamen en mindre relativ fremgang end direktøren, hvilket vendte regeringens udmelding på hovedet.Professor i økonomi ved Aarhus Universitet Bo Sandemann Rasmussen kritiserede dengang regeringens udlægning af tallene.- Regeringens regnemodel fik kassedamen til at vinde mest. Var det et retvisende billede? »Det var målt som skattelettelsen i forhold til den skat, man betalte. For den enkelte person er det ikke så relevant, hvad man betaler i skat, men hvad man har tilbage til sig selv. Derfor er det ikke et særlig godt mål for, hvordan den enkelte bliver påvirket af skattelettelsen.« »Det er mere relevant at se på, hvor meget der går ind på kontoen. Det er derfor den disponible indkomst (indkomst minus skattebetalinger) er det mest retvisende for, hvor meget man relativt får ud af en skattelettelse,« siger Bo Sandemann Rasmussen.- I forbindelse med 2025-planen lavede man en række typeeksempler.S og DF kritiserede regeringen for at udelade en bestemt type - pensionister, der bor i ejerbolig - som var dem, der skulle betale en del af regningen for skattelettelserne. Hvor retvisende er de her typeeksempler? »Det er præcis det, typeeksemplerne lider under. Man kan sagtens få dem til enten at vise en positiv historie eller lave dem således, at man ikke opdager, at der er nogle bestemte folk, som faktisk bliver meget hårdt ramt, fordi man undlader at lave et eksempel med en bestemt type. Det kan være svært at gennemskue uden at sidde med hele regnemodellen foran sig. Grunden til, at man bruger dem, er, at de er nemmere at kommunikere, men de er ikke retvisende.« - Hvad er forskellen på den regnemodel, der blev brugt til 2025-planen, og den regnemodel vi så blive brugt i regeringens seneste skatteudspil? »I 2025-planen tog man skattelettelsen og målte i forhold til den skat, den enkelte betalte. I skatteudspillet så man på rådighedsbeløbet (den disponible indkomst minus faste udgifter såsom boligudgift). Det er to forskellige forkerte måder at gøre det på, men som begge har den egenskab, at de får de lavtlønnedes fremgang til at se større ud. Både den måling, de brugte i 2025-planen, og den, de har forsøgt sig med denne gang, tegner et billede, hvor de lavtlønnede ser ud som om, de får relativt mere. Men hvis man måler i forhold til den disponible indkomst, så er det altså de højtlønnede, der får den største relative lettelse.« I maj 2017 fremlagde den nye VLAKregering en ny version af 2025-planen.Det har ikke været muligt at få en kommentar fra Finansministeriet.Eksempel 3: Den ' billige' udflytning af statslige arbejdspladserMed udspillet ' Bedre Balance' præsenterede Venstreregeringen i oktober 2015 udflytningen af 3.900 statslige arbejdspladser til 38 forskellige byer i 25 kommuner - den største statslige flytteplan i dansk historie. Regeringen skønnede, at flytteplanen vil koste 944 millioner kroner.- Hvordan nåede regeringen frem til det beløb? »Beløbet dækker tilsyneladende kun engangsudgifterne til eksempelvis flytteomkostninger og fratrædelsesgodtgørelser.Varige ekstraudgifter som dobbelt husleje, flere ledelseslag til opsplittede styrelser, løntillæg til at lokke medarbejderne til at følge med og store kompetencetab, når medarbejdere med vigtige kernekompetencer udskiftes, er ikke med i regnestykket,« siger Jacob Torfing.De fleste oplysninger om udflytningsplanens udgifter har været mørklagt med henvisning til offentlighedsloven.Men regnskaber fra NaturErhvervsstyrelsen (i dag Landbrugs-og Fiskeristyrelsen) og Naturstyrelsen, som Politiken fik adgang til, viser, at den udeladte ekstraregning løber op i flere hundrede millioner kroner. NaturErhvervsstyrelsen forventer at bruge 81 millioner kroner i ekstra omkostninger fra 2016 til 2019 og herefter 30 millioner ekstra årligt.Naturstyrelsen forventer at bruge 57 millioner kroner i ekstra omkostninger fra 2016 til 2019 og herefter 20 millioner hvert år ifølge Politiken. De to styrelser udgør kun 12 procent af regeringens flytteplan.Alligevel fortalte beskæftigelsesminister Troels Lund Poulsen (V) i marts 2017 til Djøfbladet, at udflytningerne bliver en decideret økonomisk succes: »Vi sparer 150 millioner kroner om året på lokaleleje hvert år, når alle knap 4.000 medarbejdere er udflyttet, og de dyre lokaler i indre by er frigjort. Om fem-seks år er de 900 millioner kroner tjent ind, og så sparer vi på udflytningerne,« lød det glade budskab.- Hvordan er beskæftigelsesministeren nået frem til det positive resultat? Detektor kunne i maj 2017 konkludere, at Troels Lund Poulsens regnestykke er »udokumenteret«. Hans konklusion er formentlig baseret på, at de varige årlige besparelser på 150 millioner kroner er trukket fra de midlertidige udgifter ved den statslige udflytning, altså de 944 millioner kroner. Men de varige ekstraudgifter er ikke med i regnestykket.»Udregningen har ' glemt' de millionhøje varige ekstraudgifter. Og så så det jo fint ud, man kunne spare en masse penge og hold da op, hvor må skatteyderne være taknemmelige. Man lægger noget frem, som ser tilforladeligt ud, men borer man i regnestykket, gemmer der sig meromkostninger, som giver et helt andet billede,« siger Jacob Torfing.Beskæftigelsesminister Troels Lund Poulsen er ikke enig.»Udflytningen af statslige arbejdspladser er på ingen måde en spareøvelse.Det ændrer ikke på, at vi tror på en besparelse på længere sigt.Den foreløbige vurdering har været op mod 150 millioner kroner årligt.Jeg har så sagt, at man på omkring seks år på den måde vil kunne spare cirka 900 millioner kroner. Besparelsen skyldes blandt andet, at huslejen er mindre udenfor København, og at der er en del at hente ved at samle de blivende statslige arbejdspladser på færre adresser i hovedstaden. Regeringen regner på en plan, som samlet forventes at give betydeligt færre udgifter til husleje. Når den er klar, vil den blive fremlagt,« skriver han i et svar til Information.
HK'eren får ikke relativt mest ud af det nye skatteudspil, som regeringen ellers påstod i sidste uge. Den lige lovlig kreative regnemetode er opsigtsvækkende, men ikke enestående. Information gennemgår en række eksempler fra de seneste års større politiske udspil.
I begyndelsen af sidste uge skete der noget nyt i dansk politik. Alle gik rundt og roste en mand, der hed Ali.For 19-årige iranske Ali Parnian, der har opholdstilladelse i Danmark og har været her halvandet år, har gjort alt det, man kan forlange. Han har lært sig nogenlunde dansk, han har åbnet sit eget bageri i Tingbjerg, og da maskerede gerningsmænd sidste lørdag raserede hans bageri med jernstænger og baseballbat, fordi han ikke vil betale 100.000 kroner i beskyttelsespenge, har han udvist mod ved at gå til politiet i stedet for at underlægge sig underverdenens kældermænd.Det hele blev vist på tv, Dansk Folkeparti roste ham for at stå fast, justitsminister Søren Pape (K) skrev om vanvittige billeder, afstumpet adfærd og sendte sine allervarmeste tanker til Ali, »der på få sekunder har fået smadret sin livsdrøm af maskerede kujoner«, og hans partifælle Mette Abildgaard greb den folkelige harme og forvandlede den til en støtteindsamling, der blev budt overstrømmende velkommen og fortalte sin egen historie om, hvor meget danskerne tager nye danskere, der kan og vil, til sig, og hvor meget de afskyr maskerede forbrydere.En Ali-bølge var på vej ind over landet, og allerede inden den var kommet over brændingen, meddelte Venstres integrationsminister Inger Støjberg, at det var tid til værdikamp. Til et opgør med parallelsamfundet, med banderne, med Mellemøsten, med mentaliteten i Tingbjerg og de andre ghettoer. For som hun skrev på Facebook tirsdag morgen: »Derfor denne besked til det kriminelle miljø i bl. a. Tingbjerg: Det kan godt være, at det er normalen med beskyttelsespenge i f. eks. Mellemøsten, men vi vil ikke finde os i, at I importerer jeres afstumpede kultur til Danmark, og vi vil gøre alt for at få jer straffet. Jeg besøger i øvrigt Ali Parnians nu smadrede bagerbutik i dag kl. 14.00. Hvor ville jeg dog ønske, at I havde mod og mandshjerte til at komme forbi, så jeg kunne sige det direkte til jer, men I gemmer jer jo kujonagtigt bag elefanthuer og hættetrøjer.Men for at sige det ligeud: I er uønskede i Danmark«, skrev hun, og på redaktionerne greb journalister og fotografer blok og pen og båndoptagere og kameraer.For Inger Støjberg har 138.000 følgere på Facebook, i meningsmålingerne er hun som regel regeringens populæreste minister, hun er nødt til at have livvagter året rundt, hun kan splitte landet med en kage, og i BT er det en nyhed, når hendes hund dør.Så også medierne satte kurs mod Tingbjerg, der engang var en smuk socialdemokratisk velfærdsdrøm om en arbejderklasse, der skulle væk fra den indre bys mørke baggårde for at blive genhuset i arkitekt Steen Eiler Rasmussens modernistiske lave gule murstenshuse, som blev bygget i halvtredserne på en bakket plæne ved den smukke mose i Utterslev.Et stykke hen ad vejen gik drømmen i opfyldelse, men i firserne og halvfemserne begyndte det at strømme til med nye danskere til et område, hvor alt for mange gamle danskere var på guldøl og overførselsindkomster. Den smukke drøm bristede, og i 2006 skrev beboeren Gülay Sahin en Kronik i Politiken om sin bydel, som hed »T for Tingbjerg, taber og tyrker«. »Tingbjerg er en slags parkeringsplads, hvor livet holder stille sammen med håbet og ambitionerne.Tingbjerg er en skamplet på det københavnske bykort og en ridse på Danmark som et rigt, vestligt, oplyst og tolerant samfund«. »Tingbjerg er Danmarks ' underjeg', det sted, hvor alle tabuerne er placeret. Narkomaner, pyromaner, ludomaner, alkoholikere, kontanthjælpsmodtagere, første-, anden-og tredjegenerationsindvandrere, især de muslimske, som jeg selv, holder til her. Tingbjerg er et sted, man kun tager hen, hvis man bor der, eller nødtvunget skal besøge en, der bor der«. Men selv om bydelens moderne historie er skrevet med alt for mange unge mænds blod, fremhæver beboerne altid det landsbyagtige nærvær og den indbyrdes solidaritet, og sådan har der altid været to virkeligheder i Tingbjerg.En lys og venlig virkelighed, der om dagen er så grundigt pakket ind i integrationsprojekter og velmenende ildsjæle, at det kan snyde det overfladiske øje, og en dunkel virkelighed, hvor tusmørkets unge fyrster dukker frem og regerer på en måde, der har givet Tingbjerg en stabil plads på ghettolisten, selv om de 6.500 beboere på to væsentlige områder ikke kvalificerer sig. De arbejder og uddanner sig for meget til at være på listen, og de laver heller ikke nok kriminalitet.Til gengæld dumper de på tre områder. De tjener ikke penge nok, der er for mange, der har en ringe grunduddannelse, og for mange, der stammer fra ikke vestlige lande.I Kaj Bageri på Tingbjergs hovedgade, der hedder Ruten, er der vel 75 journalister, kameramænd og lydfolk. Politiet er massivt til stede, sikkerhedsvagterne går alvorlige og muskuløse rundt, og mens fotograferne tager billeder af det knuste bageri, forsøger flere journalister at ringe til Ali Parnian, der efter forlydende ikke har lyst til at komme alligevel.Hans far, Mohsen Parnian, er her dog.En nydeligt klædt mand, der bor i Italien, men er kommet for at hjælpe sin søn.Han smiler hele tiden, men kan ikke så meget mere, da han hverken taler dansk eller engelsk. Han mener dog, at hans søn vil komme, når der nu kommer en minister, og det gør Ali Parnian så.Hvordan jeg skal sige takMed et forsagt udtryk og iklædt tyndt tøj i bidende kulde ankommer han og ligner en, der har lyst til at gå igen. Mens han løber spidsrod mellem journalister og fotografer, strømmer pengene ind på Mette Abildgaards indsamlingskonto.360.000 kroner står der nu.Ali siger, at han er så glad og taknemmelig for pengene, og siger, at han har fået modet tilbage, men hans blik flakker, hans stemme er lavmælt, og kun når han siger, at han er bange, afspejler hans ansigt de ord, der kommer ud af hans mund. Lidt efter 14.00 ankommer Støjberg. Badet i rampelys og omgivet af kameraer går hun og Ali rundt i butikken, mens hun fortæller, at hun er fuld af respekt for, at han ikke lod sig true til at betale beskyttelsespenge.»Det er sådan, det skal være i Danmark«, siger hun, og bagefter forklarer hun, at det er et kollektivt politisk ansvar, at det er kommet dertil, at en ung iransk bager får ødelagt den lille forretning, som han forsøger at bygge op i et alment boligområde.»Uanset om vi har haft røde eller blå regeringer, har vi ikke formået at løse det her, fordi vi ikke har taget fat om nældens rod«. Hun kalder hærværket »et eksempel på, at vi i parallelsamfund ser en direkte modkultur til den danske kultur«. Sharia får en over nakken, mens en række unge mænd står lidt derfra og med kropssprog og ansigtsmimik fortæller, at det efter deres opfattelse er Støjbergs kultur, der er noget i vejen med.Efter en time kører hun væk. Ali Parnian vil også væk. Til andre journalister siger han, at han har modtaget en trussel, men Radio24syv vil have ham i studiet, og han kører med i deres bil. På vej mod København filmer de og stiller spørgsmål.Ali er ikke glad.»Jeg ved ikke, hvad der skete, da ministeren kom. De blev alle sammen så vrede.Jeg ved ikke, hvad der er galt, men jeg tror ikke, det var en god idé, at hun kom.Måske troede hun, at folk herude ikke kan lide hende. Jeg kan mærke det«. Så kigger han frygtsomt ud ad bagruden.Meget i denne sag er uklart, og Ali Parnian er bange.Dagen efter møder Politiken en af de unge mænd, som ikke brød sig om det, Støjberg sagde dagen før. Adam er 24 år og vil være mekaniker. Men han mangler en praktikplads, siger han. Han er født i Danmark, men stammer fra Mellemøsten.»Jeg tænker det, som enhver med lidt fornuft tænker. At hun kommer for at gøre billedet dårligere, end det er. Det er ikke for at bifalde noget positivt. Så var folk blevet glade for, at hun kom herud«. Han forstår godt, at Inger Støjberg støtter Ali, når hun også viste solidaritet med de danske værtshusejere, der blev truet på Nørrebro, og han har intet imod, at hun støtter Ali.»Men hendes intention er ikke at støtte Ali. Det er at skabe splid. Hun er integrationsminister, men hun skaber en mur mellem danskere og indvandrere ved at kalde det her et parallelsamfund«. Stine Hansen på 56 år har boet her i 22 år, siden hun blev skilt. Da hun flyttede herud med sine børn, var det for at komme så hurtigt som muligt væk igen.»Men vi blev, fordi naturen er dejlig, lejlighederne er fantastiske og billige, vuggestuer, børnehaver og skoler er gode, og de folk, der flytter hertil, ved, hvor de flytter hen, og de brænder for området«. Hun mener, det går godt lige nu, og synes ikke, at Støjberg er troværdig, når hun taler om parallelsamfund.»Det er ikke et parallelsamfund. Der er så mange velfungerende familier, og faktisk er det de danske beboere herude, der har de største skævheder. Men hun bruger det politisk, kører herud og siger de rigtige ting og håber, at hun scorer point«.472.881,96 kronerStine Hansen er en af dem, som bidrager til ghettostatistikken, fordi hun for tre år siden mistede sit arbejde. Nu er hun frivillig og underviser indvandrerkvinder i dansk. I dag taler de om # MeToo og pressen. En af kvinderne hedder Amino og stammer fra Somalia. Hun er ikke i tvivl.»Jeg synes, det er godt, at ministeren kom herud og støttede Ali«. Det er stadig onsdag. På Facebook fortæller Mette Abildgaard, at der er indsamlet 472.881,96 kroner. Nu vil hun og de andre initiativtagere indstille indsamlingen, da der er nok til at give Ali chancen for at begynde på en frisk.»Mere end 15.000 danskere har støttet - Tak! Det har været rørende og overvældende«, skriver hun.Det synes Mohammad Qasim ikke.Den 43-årige ejer af kiosken ved siden af Kajs Bageri tror ikke, at der er tale om afpresning.Han mener ikke, at politikerne skal blande sig i politiets opgave. Desuden er holdningen på Tingbjergs hovedgade, at 472.000 for lidt hærværk er lidt hysterisk. Andre har været ude for ting, der er værre.»Undskyld mig, men vi har været her siden 95, og vi har aldrig været ude for dummebøder eller nogen, der har sagt, at vi skulle betale beskyttelsespenge«, siger Mohammad Qasim.Det samme siger en anden butiksejer.De ved ikke, hvem der har smadret Kaj Bageri, men afpresning er det ikke.»Hvorfor skal de gå efter en bager? Det er der jo ingen penge i«, siger Mohammad Qasim. Han ser ministerens besøg som ren politik.»Hvordan kan hun dømme? Hun har allerede givet skylden til sharialoven og muslimerne, men hvem siger, at de der bag hætterne ikke er danskere?«. Det er torsdag. Billedet er broget. Der er sået tvivl om, hvorvidt det er en afpresningssag, og det kommer frem, at Ali Parnian skal i Østre Landsret om fredagen.Anklageren vil kræve fængselsstraf og ubetinget udvisning, fordi Ali og en kammerat skulle have stjålet en brugt BMW 320 til en værdi af 36.500 kroner og brændt den af.Han er dog tidligere frifundet i byretten, og sagen har angiveligt intet med hærværket i Tingbjerg at gøre. Men klokken 15.39 skriver Mette Abildgaard, at hun har hørt flere historier om Ali og hans familie, og at hun har på fornemmelsen, at der er mere på vej. Hun vil se på muligheden for at tilbagebetale de knap 500.000. Hun stiller sig selv det spørgsmål om det var dumt at samle penge ind, hvis det viser sig, at være på et forkert grundlag.»Til det vil jeg sige: Jeg er opdraget til, at man skal tro på det bedste i andre mennesker. Jeg er et tillidsfuldt menneske, og det vil jeg også være fremover.Det er fredag morgen. På Twitter skriver Mette Abildgaard: »Mængden af beskeder fra folk, der mener, at man er »en dum muslim so«, eller værre, fordi man overhovedet kan overveje at stole på en mand, der hedder Ali, er helt vild! Dét er skræmmende«. Klokken 9.30 sidder Ali Parnian i Østre Landsret. Velfriseret, med en koksgrå vest og slips ud over sine blå skjorte. Seks timer senere afsiges dommen. Hans medtiltalte dømmes betinget fængsel og betinget udvisning, mens landsretten stadfæster byrettens frifindelse af Ali. Han løber ud og omfavner en yngre kvinde og begynder at græde af lettelse.Bagefter siger han: »Jeg var ikke sikker, men jeg troede, at det ville gå sådan. Jeg har ikke gjort noget«. Han holder fast i, at alt andet, han har fortalt, er sandt.»Jeg har sovet skidt i nat, for det har været et stort pres med denne sag. Selvfølgelig Også selv om det så kan betyde, at man brænder fingrene en gang imellem. Tillid er en god og grundlæggende dansk værdi«.Østre LandsretI et baglokale i Tingbjerg er de tilstedeværende ikke overraskede over udviklingen.Det er opfattelsen, at det drejer sig om en konflikt mellem den tidligere ejer af Kaj Bageri, og så Alis far, Mohsen Parnian, der ifølge dem er den reelle ejer af Kaj bageri.Den tidligere ejer af butikken er også iraner. Han har sammen med en anden iraner en nydelig og velassorteret fødevarebutik i Søborg. Da Politiken besøger stedet, tager sagen en ny drejning.Den ene af butiksejerne fortæller, at Ali Parnians far har forsøgt at afpresse dem for penge. Også andre medier har besøgt butikken og fået den samme oplysning, og fredag bekræfter Torben Svarrer, der er politiinspektør ved Københavns Politi, at Mohsen Parnian selv er anmeldt til politiet for et forsøg på afpresning.Anmelderen er den tidligere ejer af Kaj Bageri og den nuværende ejer af fødevareforretningen i Søborg.»Jamen vi hører også nævnt personer, hvor der godt kan være et sammenfald mellem de to sager, og vi hører også fra vidner, at der har været nogle tvister omkring handlen med bageriet. Vi holder fortsat alle muligheder åbne i efterforskningen, men når vi kigger på tingene samlet, så er det smart, at vi også inddrager det, der er anmeldt på Søborg Hovedgade,« siger Torben Svarrer til Jyllandsposten.Mohsen Parnian afviser beskyldningen om, at han skulle have afpresset butiksejeren.Han kalder det »for den største løgn« i Jyllands-Posten, der også oplyser, at der ikke er rejst sigtelser mod nogen for afpresning i forbindelse med anmeldelsen fra det iranske supermarked i Søborg.var jeg nervøs op til domsafsigelsen, for udfaldet kunne ændre mit liv fuldstændig. Men jeg har hele tiden sagt sandheden og været fortrøstningsfuld, for man skal jo ikke dømmes for noget, som man ikke har gjort. Alle kan sige, hvad de har lyst til, men det skal også kunne bevises«, siger han.Ud på eftermiddagen skriver Mette Abildgaard på Twitter: »Ali er blevet frikendt i sagen i Østre Landsret. Dette har ingen forbindelse til sagen fra Tingbjerg, hvor politiet fortsat siger, at »der tegner sig et broget billede«. Vi afventer mere viden, før der tages endelig stilling til indsamlingen«. Sådan ser sagen vist nok ud ved redaktionens afslutning. Det eneste, der er klart i sagen, er, at den er uklar. Derudover kan det slås fast, at dansk politik igen er blevet normal.De færreste går rundt og roser en mand, der hedder Ali.olav.hergel@pol.dk Undskyld mig, men vi har været her siden 95, og vi har aldrig været ude for dummebøder eller nogen, der har sagt, at vi skulle betale beskyttelsespenge Mohammad Qasim, kioskejer.
Først var Ali Parnian en helt, og så drog Inger Støjberg til Tingbjerg for at gå i værdikamp mod dem, hun tror har smadret hans butik og afpresset ham. Men ingen ved, hvem de er. For Ali Parnian endte ugen i Østre Landsret. Her blev han frifundet i en anden sag. Men det er tvivlsomt, om han får de 472.000 kr., der er samlet ind til ham.
Jeg føler mig hjemme herAbdi Osman 30 år: »Mine forældre er fra Somalia. Selv er jeg født i Holland. Jeg bor i Nordvest, men er på Nørrebro, fordi min kone og mit barn bor her, og fordi jeg er på vej til at flytte hertil. Min kone stammer også fra Somalia, men har dansk statsborgerskab.Jeg er EU-borger, og derfor kan jeg være her. Jeg har FCK-trøje på, fordi det er holdet, jeg elsker. Da jeg var 14 år, spillede jeg i Ajax i Holland, og FCK hentede mig til Danmark, fordi de syntes, jeg havde talent. Men jeg brækkede benet, og min karriere sluttede, da jeg var 17 år. Jeg arbejder i lufthavnen i et transportfirma og vil flytte til Nørrebro, fordi jeg elsker bydelen. Jeg føler mig hjemme, fordi der er så mange forskellige mennesker. Fordi det er så multikulturelt, fordi der er så mange religioner og også fordi, der er så mange legepladser til børn. Det er vigtigt, at de kan lege og være trygge. Her på pladsen kan der ikke køre biler, børnene kan løbe rundt, og det er meget vigtigt for mig, for mine børn skal måske bo her. Jeg valgte Danmark på grund af min familie, og hvis jeg skulle vælge mellem Danmark og Holland, ville jeg blive her. Folk er meget åbne, meget venlige, og det er et godt og fredeligt land. Det er det vigtigste. Jeg kan ikke lide, at banderne bare skyder hinanden.Sidste gang jeg var her, var der skyderi, og der var børn udenfor. Regeringen må sætte en stopper for det«.Jeg tænker ikke over skyderierneMarc Ridler, 37 år: »Jeg er fra Canada og har boet i Danmark i ni år. Jeg kom hertil for at lave en ph. d. på Københavns Universitet. Så mødte jeg Anne Marie, og så..Men da havde jeg allerede besluttet mig for Danmark. Det var et fint sted, og jeg fik tilbudt et job som miljøingeniør i et rådgivende firma. Siden har Anne Marie og jeg fået to dejlige drenge, som hedder Albert og Benjamin. Vi bor på Nørrebro, fordi det er vores favoritområde i København. Der er mere liv end andre steder, og vi synes, det er mere afslappet end på Vesterbro og i Indre By. Her er meget forskelligt liv, og det kan jeg lide. Jeg er jo selv udlænding. Men vi har også valgt Nørrebro af praktiske årsager, fordi det er midt imellem mit og Anne-Maries arbejde. Jeg er lige kommet hjem fra en lang sommerferie, så jeg har ikke læst særlig meget om skyderier.Men det generer mig ikke. Det er ikke noget, jeg tænker over. Vi kommer her på pladsen, fordi her er åbent, og her er gynger. Jeg kan også godt lide at komme på Assistens Kirkegård«.Her er plads til alleMaria Andersen, 49 år: »Min far er sort amerikaner, og min mor er dansk. Jeg arbejder som jordemor og bor her på Nørrebro, midt mellem Den Røde Plads og Mjølnerparken.Det er et dejligt sted. Her er plads til alle. Her er børn, der leger i baggrunden, skatere og ældre mennesker, der går stavgang. Superhyggelig plads. Da jeg flyttede hertil for syv år siden, tænkte jeg over, hvordan det nu vil blive, fordi man havde hørt så meget i medierne. Det blev gjort til skamme fra første dag, hvor jeg mødte nogle af drengene i gaden. På et tidspunkt skulle jeg have tømt min trailer, og det gjorde de for mig. Der har aldrig været andet end smil. Lige i begyndelsen var der lidt tumult mellem politiet og nogle indvandrerdrenge, men man følte sig ikke involveret. Nu er det lidt anderledes. Altså de fyrede fyrværkeri af i Tivoli, og det er første gang, jeg tænkte over, om det var noget andet. Jeg har ikke overblik over, hvad der er af tilbud til dem, så jeg synes det er svært at komme med forslag til, hvad der skal gøres«. 75 m x 64,29.Vi kan ikke lade frygten styre osWasan Jensen, 28 år: »Jeg har lige været i militæret et halvt år og går og tænker på, om jeg skal begynde at læse antropologi igen. Jeg er et hittebarn, der er adopteret fra Thailand ind i en dansk-finsk familie. Jeg har haft afstikkere til Amager og Nordvest og Vesterbro, men det meste af mit liv har jeg boet på Nørrebro. Jeg tror, man skal passe på med at sige, at fordi jeg er et hittebarn fra Thailand, der er adopteret ind i en dansk-finsk familie, så har jeg det godt et sted, hvor der er mange slags forskellige mennesker. Det findes jo også andre steder. Men jeg elsker forskelligheden, og at vi er mere end 200 nationaliteter. Engang fandtes alle mine venner på Nørrebro, men de er flyttet, fordi de kreative unge er flyttet herind. De har alle gode penge på lommen. Så er der jo det, de så fint kalder for forældrekøb, og så er der os idioter, der er vokset op herinde, hvis forældre ikke har nogen penge. Vi må flytte til Nordvest og Amager. Det synes jeg er svært utilfredsstillende, og det er forfejlet boligpolitik, der har gjort, at vi ikke har en chance. Jeg er selv vokset op i Ryesgade, og det var jo en klassisk marskandisergade. Det er jo fuldstændig ødelagt af smarte jydemennesker, der har lavet kedelige cafeer og sidder og ser vigtige ud. Det er blevet kedeligt og mondænt. Det er mest Indre Nørrebro, men det sniger sig herud. Alligevel er kærligheden til Nørrebro det stærkeste. Alle de gange jeg har boet ude, har det kriblet i mig for at komme tilbage. Bandekrigen har vi jo set før. Da jeg var 13-14 år og skulle ud og have den første klump, så var det op ad en bagtrappe, op på lofter og ned i kældre til hashklubberne, hvor der sad nogle gangstere og hyggede sig. Så kunne man lige lægge en halvtredser, eller hvad man nu havde af mønt, og så smutte igen. Det var fredeligt, for dengang var der åbent hashsalg ude på Christiania, og dem, der ikke orkede at tage derud, kunne købe herinde. Men så lukkede de Pusher Street, og så blev det hele skudt ud i gaderne, og så begyndte de at kæmpe om det herinde. Det er det samme, vi ser igen. Hvis vi frigør hashen, tror jeg, man stopper rigtig meget af det, men ellers tænker jeg ikke meget over det. Hvis vi lader frygten styre, kan vi ikke være her, og så vinder de det hele«.Her er mere politi og stadig trygtAnders Lund Rasmussen, 29 år: »Jeg bor her, fordi jeg har familie her, og de sørgede for, at jeg kom ind i den andelsforening, hvor jeg bor. Jeg kan godt lide det multikulturelle.Jeg kan virkelig godt lide det. Normalt kan alle de forskellige og farverige mennesker, der bor her, jo godt enes. Jeg tænker mest over bandekrigen, fordi jeg hører om det i medierne, og så er her jo mere politi. Men her er stadig trygt. Jeg kender mange, der arbejder i politiet, og jeg ved, at de er pressede. Så jeg synes, vi skulle have nogle flere betjente, og når jeg nu har en uddannelse som socialrådgiver og læser til kandidat i socialt arbejde, synes jeg selvfølgelig, at forebyggende arbejde er vigtigt. Jeg tror ikke, at strengere straffe hjælper. For nogen måske. Men jeg tror ikke, at de her bander går og tænker, at hvis jeg gør det her, så kommer jeg fem år mere i fængsel. Jeg tror ikke, de tænker så rationelt. Men det er mærkeligt, som tiderne skifter. Sidste år på det her tidspunkt handlede det om Pokémon Go. Nu er det bandekonflikter«.Lokalsamfundet må tage ansvarOmar Achikhane, 29 år: »Jeg er født og opvokset i Danmark, men mine forældre er fra Marokko. Jeg arbejder som socialarbejder i Herlev. Jeg er her stort set hver dag, for jeg kan lide at vise mine børn, at der er flere forskellige typer mennesker i landet.Her er rigtig mange aktiviteter og rigtig mange aktiviteter for børn. Her er fede legepladser, så det er derfor, vi kommer. Noget andet, jeg kan lide ved Nørrebro, er, at der er en masse god mad. Alle mine venner bor her. Det er her, jeg er. Både nat og dag. Men når en almindelig familiefar som mig skal gå og se mig selv over skulderen på grund af bandekrigen, så er det over grænsen. Jeg synes, at forældrene til de her unge - som tror, at det her er Texas - skal på banen. Mange af dem, som render rundt og skyder og gør det beskidte arbejde, er mellem 15 og 17 år, og der kan stadig gøres noget. Lokalsamfundet må tage ansvar, så de unge har noget at rive i. Når folk, der bare har været i moskeen, og ældre kvinder bliver truet på livet, så er det for meget. Men kærligheden til Nørrebro overgår alt. Vi vil altid være her«.Jeg passer mere på nu end førSamir Rafiqi, 23 år: »Jeg kom fra Afghanistan for syv år siden som flygtning, og vi fik asyl. Jeg arbejder som leder i Netto og blev færdig med hf i sommer. Jeg bor her, fordi det er tæt på mine studier. Den anden grund til, at jeg bor her, er, at jeg kan lide det. Her er liv og sjæl. Du kan opleve alt. Før boede jeg i Thisted, og det er helt omvendt. I Thisted, når klokken er fire om eftermiddagen, kan du ikke se nogen på gaden. Her er der liv klokken tre om natten. Jeg har også boet i Gentofte, og der er flere forskellige slags mennesker på Nørrebro. Her er en tillid til hinanden, lige meget hvor forskellig man er. Jeg tænker meget over bandekrigen. Jeg kender en, der blev ramt helt tilfældigt, og det er jeg rigtig ked af det. Jeg passer mere på nu end før. Mest om aftenen. Dem, der bestemmer - politikerne, eller hvem det er - må rydde op. Det kan ikke være rigtigt, at almindelige borgere føler sig utrygge og skal gå omveje af frygt for at blive ramt. Selvfølgelig er det godt, at politiet er her lige nu, men også lidt ubehageligt, for når man ser dem, tænker man, at nu er det nok alvorligt.Jeg tænker ikke, at jeg vil flytte, men hvis det bliver ved, så måske«.Jeg er ikke bange for skyderierneMarwan Saber 8 år, med sin familie: »Jeg er otte år. Jeg går i tredje klasse på en privatskole.Mit bedste fag er idræt. Det er sjovt. Jeg er god til karate. Det er meget hyggeligt at bo på Nørrebro. Man kan lege her, og der er roligt. Jeg leger tit på Den Røde Plads. Min familie kommer fra Marokko. Min far skulle arbejde her, og så kom min mor. Så lavede de bryllup, og så kom jeg. Mine bedste venner hedder Mohammed, Isa, Zenidin. Så er der en, der hedder Dolhar, så er der en der hedder Younes, og så er der Ali. De er alle sammen født i Danmark. Mine venner har fortalt, at der er nogle bander, der skyder, men det er ikke noget, jeg er bange for«.Jeg er ikke urolig over situationenBettina Vincentz, 53 år: »Det er både og at bo her. Folk siger altid hej. Jeg har intet mod, at der er så mange forskellige mennesker, bare de er gode mennesker. Men det er de ikke alle sammen. Nogen af dem er stride. Jeg bor et sted for psykisk syge, hvor jeg bor, selv om jeg kun er fysisk syg. Før var jeg selvstændig og kørte med mad. Men først fik jeg et barn, og så fik jeg en depression, og så fik jeg kræft. Så måtte jeg sælge. Nu er jeg på kontanthjælp. Jeg er nu ikke urolig over situationen. I lørdags var jeg til noget party i Baldersgade, og så blev der skudt for enden. Jeg tænkte bare. Nu er de dernede. De var nok kommet herned, hvis de vil noget. Og jeg tænker også, at de lader mig være. Jeg ændrer ikke så meget, men jeg går ikke ned og køber smøger, hvis jeg hører skud«.Skyderierne ligger i baghovedetSebastian Haase, 23 år: »Jeg har ferie, men begynder på kandidat i landinspektørvidenskab.Jeg bor i Nordvest, men kommer her et par gange om ugen og skater.Nogle gange dagligt. Jeg kan godt lide stemningen her på Den Røde Plads, men det er ikke helt det samme efter skyderierne. Man mærker det ikke, men det ligger i baghovedet. Jeg synes, der er noget godt og noget dårligt ved mangfoldigheden.Det gode er de mange forskellige typer. Der er bare også mange, der kører over for rødt og kører over pladsen på knallert, hvor man tænker: Årh hold nu op. Men sådan er det jo mange steder. Mine forældre bor i Nordsjælland, og min mor har faktisk hverken ringet eller skrevet. I går var jeg hjemme, og så sagde hun, at jeg ikke skulle gå herned om aftenen. Men hun var altså ikke bekymret nok til, at hun havde ringet på forhånd. Jeg tror også, at hun ved, hvordan sådan noget er. Når man ikke er her, tænker man åh nej. Når man er her, er det jo, som det altid har været«.
Den Røde Plads er det ydre Nørrebros legende, bankende, levende og farverige hjerte. Den ligger lige ved siden af Mjølnerparken, hvor den genopståede bande Brothas holder til, og halvanden kilometer fra Blågårds Plads, hvor Loyal to Familia bestemmer. Det er mellem de to bander, krigen udkæmpes, og det er her på pladsen og i gaderne omkring den, at et stort antal skud er blevet affyret, og tilfældige mennesker er blevet ramt. Pladsen er seks år gammel, og på solrige sensommerdage vrimler det med cyklister, skatere og kærester. Politiken har besøgt pladsen og talt med dem, der er her - midt i en bandekrig.
Da telefonen ringede en lun aften sidst i august, havde hun ingen anelse om, at hendes liv for altid ville være forandret, når samtalen var slut.Opkaldet for to og et halvt år siden varede blot få minutter, men ville få vidtrækkende konsekvenser. Det var fra Politiets Efterretningstjeneste.Et par måneder forinden var Inger Støjberg blevet udnævnt til minister af statsminister Lars Løkke Rasmussen. For udlændinge, integration og boliger.Alligevel var alt langtfra fryd og gammen.Trusler var gennem en årrække blevet en stadig større del af hverdagen. Og truslerne var ikke blot blevet flere, de var også blevet stadig mere truende.I en tid, hvor politikerleden er omsiggribende, har stadig flere folkevalgte - fra venstre hen over midten til højre i Folketinget - måttet sande, at prisen for at gå ind i politik kan være høj.Uanset forskellige verdenssyn har der traditionelt hersket en udbredt opfattelse af, at grænsen for meningsudvekslinger går ved trusler, korporligheder eller overfald.Ikke alle synes imidlertid at dele den opfattelse.I tilfældet Inger Støjberg kender offentligheden blot til toppen af et isbjerg, der gemmer på en hverdag med direkte trusler, tilråb, spytklatter og voldelige optrin.Vi skal ti år tilbage for at finde de første episoder, der chokerede den folkevalgte politiker.Ganske vist blev Inger Støjberg valgt ind i Folketinget i 2001, men det var først seks år senere, at hun som Venstres politiske ordfører for alvor blev en kendt stemme hos danskerne.Synligheden kan henføres til særligt én debat, der siden er blevet definerende for Støjbergs politiske færd. En debat, der har gjort hende til en af de mest populære politiske skikkelser blandt danskere - og samtidig én af de mest forhadte.Vi taler om den følelsesladede udlændingeog værdidebat.Inger Støjberg husker stadig den dag tilbage i 2008, mens hun boede i en lejlighed på kanten af Nørrebro.»Da er der en, som lægger en muslimsk klædedragt foran min dør til lejligheden, som var en 4.-salslejlighed, hvor man skulle lukkes ind for overhovedet at kunne komme ind i opgangen.Dragten ligger på dørtrinnet, men der bor ingen muslimer i opgangen. Jeg lagde den over gelænderet og tænkte, at der sikkert var nogen, som kom og hentede den. Men det var der selvfølgelig ikke,« fortæller Inger Støjberg.»Jeg kan huske, jeg blev chokeret. Jeg tog fat i en politimand inde på Christiansborg, men der var ikke rigtig nogen, der vidste, hvad det var. Dér slog det mig, at der var et eller andet i gang.« I foråret 2009 blev Inger Støjberg for første gang udnævnt til minister. Som beskæftigelsesminister handlede de næste par år mest om jobtal, karensperiode og kontanthjælp.Alligevel nåede hun at modtage en mail med et billede af sin egen gravsten: »Født 16.03.73.Død XX. XX. 0X,« lød indgraveringen.»Man måtte forstå, at det var nært forestående.Jeg kan huske, at det gjorde et vist indtryk.« Venstre tabte regeringsmagten i efteråret 2011, og Støjberg forlod ministeriet for at træde direkte ind i udlændinge-og værdidebatten for fuld musik.»Derfra forandrede alting sig. Det gjorde det med en hast, der overraskede mig,« fortæller Støjberg i dag.Hendes engagement i debatten handlede om en bekymring for indvandringens konsekvenser.Udover en økonomisk regning blev Støjberg i stigende grad betænkelig ved, at danske normer og spilleregler efter hendes mening blev skubbet i baggrunden af hovedsagligt muslimske indvandrergrupper.I løbet af kort tid sprang Støjberg ud som en værdikriger kendt for sine håndfaste udmeldinger.Det var i de følgende år, at Inger Støjberg bl. a. slog fast, at »Jeg maler gerne profeten Muhammed på min husmur«. Hun bad personer, der opfordrede til at dræbe bladtegneren Kurt Westergaard, om at »fise hjem til de taberlande, hvor deres holdninger deles«. Under overskriften »Hvornår lærer I at opføre jer ordentligt?« beskrev hun på Facebook en biograftur, der blev spoleret af en gruppe indvandrerdrenge, der i hendes øjne var totalt ligeglade med alle andre i salen.Alt sammen var det med til at forstærke billedet af en toneangivende politiker, en Venstre-hardliner, der med en kronik, en udtalelse eller en Facebook-opdatering fik stadig flere tilhængere og stadig mere inkarnerede modstandere, der lagde massiv afstand til hendes meninger.En forårsaften i 2015 kom truslerne pludselig meget tæt på.På en Q8-tankstation i Korsør, tæt på Storebæltsbroen, blev hun omringet af fire unge mænd.Under optrinnet blev Støjberg offer for tilråb som »danskerluder«, og der blev truet med »nakkeskud« og »Islamisk Stat«. En af de fire mænd tog undervejs fat i Støjbergs magnetsløjfe med »Støt vore soldater« og kastede den på asfalten, mens han vredt omtalte de danske soldater som »terrorister og mordere«. Støjberg svarede ifølge vidner ved at samle magnetsløjfen op igen og bede de unge mænd om at tale ordentligt om de danske soldater.Selv om flere vidner fulgte optrinnet, og selv om Støjberg selv troede, at hun ville få tæv, turde ingen hjælpe.I tiden efter bundfældede en anden og endnu stærkere erkendelse sig hos Inger Støjberg.»Under episoden havde jeg hverken fysisk eller retorisk trukket mig en millimeter. Da blev jeg for alvor klar over, at når jeg sad og skrev mine kronikker eller holdt mine taler, var det ikke noget, jeg bare sagde. Det var noget, jeg mente 100 procent. Jeg tog debatten fra ende til anden med dem på den tankstation den aften. Jeg rokkede mig ikke en tøddel.« Få måneder og et folketingvalgs senere, i august 2015, da Inger Støjberg atter var tilbage på Løkkes ministerhold, kom opkaldet fra Politiets Efterretningstjeneste.Ironisk nok havde BT kort tid forinden bragt historien på forsiden om »iskold« Støjberg: »Jeg har ingen livvagter.« Ganske vist havde hun ved enkelte tidligere lejligheder haft følgeskab af PET, men hun var fast besluttet på, at hun ikke at ville have livvagter omkring sig på permanent basis.Problemet var bare, at PET havde en anden vurdering. Her kunne man konstatere, at truslerne mod Støjberg havde nået et niveau, der gjorde det nødvendigt at udstyre ministeren med livvagter. Døgnet rundt.»Jeg får at vide, at det er blevet besluttet, at jeg skal have livvagter på. Og det er fra nu af.Det har vi en meningsudveksling om i telefonen.Da samtalen slutter, sidder jeg tilbage som et dyr fanget i en lyskegle,« husker Inger Støjberg.Hun ønskede ikke at få livvagter på, for hun nægtede at acceptere, at trusler skulle forandre og indskrænke hendes tilværelse. Alligevel måtte hun give efter.I telefonen bad hendes familie hende inderligt om at sige ja, og allerede næste morgen troppede livvagterne op.Siden er de ikke veget fra hendes side.»Jeg tror, man skal leve et liv, som det Naser, Pia og jeg lever, for helt at forstå omfanget,« siger Inger Støjberg med henvisning til Naser Khader og Pia Kjærsgaard.»Jeg kommer aldrig nogen steder alene, bare Inger. Når jeg kommer, så kommer vi altid mindst tre. Livvagterne er også med juleaften, til min venindes 40-års fødselsdag og med på festival om sommeren. De er også med ude, når man skal prøve tøj, og andre steder, hvor man egentlig ikke synes, det kommer andre ved.« Et liv under beskyttelse kræver en udstrakt grad af planlægning, og enhver spontan handling hører fortiden til.»Nu bager jeg jo meget, og er der noget, man bliver god til, så er det at lave dosmersedler, for det er en større øvelse at skulle tilbage efter noget, man har glemt. Så må jeg nogle gange sende naboen,« fortæller hun.Inger Støjberg bliver løbende informeret om trusselsvurderingerne. Når udgangspunktet kræver permanent beskyttelse, kan vurderingen alene gå en vej: fra alvorlig til endnu mere alvorlig.Fulgte man eksempelvis godt med ved Folketingets åbning i oktober, kunne man se, at et større opbud af politifolk med maskinpistoler opholdt sig usædvanligt tæt på Støjberg.Når beskyttelsen bliver så intens, skyldes det normalt, at PET ligger inde med helt særlige informationer.Det er sjældent, at offentligheden ser PET-vagterne i aktion under en akut evakuering. Men det er sket.Da Støjberg i november besøgte Udrejsecenter Sjælsmark, måtte hun for rullende kameraer evakueres af sine livvagter.Beboerne - som alle stod til at skulle forlade Danmark - var blevet frustrerede og vrede, da det gik op for dem, at Inger Støjberg og Johanne Schmidt-Nielsen fra Enhedslisten kun skulle tale med en enkelt indkvarteret familie - og ikke alle de tilstedeværende.Stemningen blev ophedet, knytnæver blev hamret mod døren til rummet, hvor Støjberg sad, og stemmerne lød højlydte og aggressive.På vejen ud måtte Støjberg pludselig føres direkte til ministerbilen, mens PET-vagter skærmede hende for beboerne.Besøget blev skelsættende for ministeren, som for første gang måtte erkende, at hun ikke kunne tale sig ud af enhver situation.»Det nytter ikke med de grupperinger, der vil mig noget skidt. Det handler primært om folk på den yderste venstrefløj og dele af de muslimske miljøer.« I dag er Inger Støjberg »ikke et sekund i tvivl om, at PET vurderede rigtigt«. Dertil er episoderne, hun ikke selv ville kunne kontrollere, alt for mange.Alene antallet af trusler på Facebook og andre sociale medier har nået et så stort omfang, at hun ikke længere registrerer dem. Et faktum, der forskrækker hende.»Det tankevækkende for mig er, når man holder op med at registrere det. Så har man hørt og set meget. De gange, hvor jeg stadig registrerer det, er på gaden.« Som nu den aften, hvor en gruppe unge mænd kommer gående imod hende på fortovet. De smiler, men pludselig rykker livvagterne helt ind på livet af hende.Akkurat tids nok til at omslutte hende, idet de unge mænd truer og råber ad hende.»Din naziluder!« når hun at høre.»Jeg kigger helt uforstående på livvagterne.Jeg syntes jo, de smilede. Men øjne og mund hang slet ikke sammen, siger den ene livvagt så. Sådan foregår det tit, hvor jeg ikke begriber, Inger Støjbergs livvagter er altid med. Når hun er ude at handle, er de med i baggrunden.med til at piske vandene unødigt op? »Nej, det synes jeg ikke. Det synes jeg ikke umiddelbart. Jeg havde ikke regnet med, at kagen fik så meget omtale. Jeg havde ikke regnet med, at der var 2,5 millioner inde at kigge på den kage. Og mig bekendt er det to tredjedele af Folketinget, der står bag den udlændingepolitik, vi fører.« Men der har været dem, der sagde, at de står bag de 50 udlændingestramninger, fordi de er nødvendige, men der var ingen grund til ligefrem at fejre dem med en kage. Hvad siger du til det? »Det ved jeg ikke, det er vel smag og behag.Jeg har det ganske udmærket med den kage.« Ville en tilgang, der signalerede, at man kunne mødes på midten om integration og sameksistens, ikke være en bedre tilgang? »Vi skal netop ikke mødes på midten. Hvis vi gjorde det, ville vi ændre Danmark alt for meget. Jeg går ikke ind for, at vi skal ændre Danmark i nævneværdigt omfang for at hjælpe nogle andre.« I dag er visse områder i Danmark lukket land for privatpersonen Inger Støjberg.Bange er hun aldrig, hævder hun, og det er hun sit hold af livvagter evigt taknemmelig for. Men at blive påvirket kan ikke undgås.»Arbejdsmæssigt lader jeg mig aldrig påvirke, og det vil jeg aldrig have skal ske. Men når vi taler om det private, er der mange ting, jeg ikke gør. Helt lavpraktisk fandt jeg for nylig en trøje på nettet og undersøgte, hvor jeg kunne købe den. Det kunne man så på kanten af Nørrebro, og så måtte jeg konkludere, at jeg nok måtte leve uden den trøje.« Hun kunne aldrig drømme om at tage til Nørrebro for at spise ude. Og det nager hende.»Det gør mig trist, at der er områder, hvor jeg ikke kan færdes, i mit eget land. Det gør mig simpelthen trist.« Det, der ærgrer hende allermest, er imidlertid, når hun og livvagterne er nødt til at benytte en bagudgang. Det sker jævnligt og senest i forbindelse med et socialt arrangement med medarbejderne i hendes ministersekretariat.Samme aften viste der sig tilfældigvis at væreet andet arrangement i gang med omkring 500 muslimer lige ved siden af. Herefter måtte Inger Støjberg forlade sit eget arrangement ad en bagudgang.»Følelsesmæssigt bliver jeg mest påvirket, når vi må tage en bagudgang. Det synes jeg er et nederlag. De gange, vi har taget bagudgangen eller er gået igennem andre folks opgange, det gør mig mere end noget andet trist.« Hun har ingen fornemmelse af, hvor længe hun skal leve med beskyttelse døgnet rundt.Men hun er forberedt på, at det kan vare mange år.Er det så prisen værd? »Jeg tænker i hvert fald, at det er en stor omkostning. Jeg tænker ofte, at det er den næsthøjeste pris, jeg betaler. Den højeste pris er den, man risikerer at betale, hvis PET ikke er her. Den næsthøjeste pris er, når du mister din frihed. Og det gør man,« siger Inger Støjberg: »Men jeg fortryder ikke et sekund.«.sdo@berlingske.dk Det gør mig trist, at der er områder, hvor jeg ikke kan færdes i mit eget land.Det gør mig simpelthen trist.Det, som vi alle sammen har sagt ikke må ske, er faktisk ved at ske: Tonen på de sociale medier uden grænser, den grænseløse tone, er flyttet ud i det offentlige rum. Det kan bidrage til at splitte Danmark.hvad der sker, når de pludselig rykker tæt på mig. Og ti sekunder senere bliver der spyttet efter mig.« Inger Støjberg har også oplevet at være ude at handle, og mens hun står i køen ved kassen, er der folk, der smadrer hendes jordbær eller spytter på varerne i indkøbskurven.Mest ondt gør de episoder, der også involverer venner eller familiemedlemmer.Som den eftermiddag for ikke så lang tid siden, hvor Inger Støjberg sammen med sin niece skulle til et debatarrangement på en bar i indre by i København.»Det sidste, jeg siger til hende, inden vi går, er, at nu skal vi gå igennem Strøget, og at der godt kan blive lidt tumult. Det er hun forberedt på. Jeg har ingen børn, og det har jeg normalt svært ved at se fordele ved, men lige her er det en fordel. For selv om hun er 19 år, så er jeg noget mere på dupperne, så snart jeg har hende med mig, i forhold til, om nogen skulle finde på at råbe ad mig eller gør noget andet.Og det er der selvfølgelig den dag,« fortæller Inger Støjberg.»Tre tørklædeklædte piger kommer imod os. Jeg synes egentlig, de kommer smilende, og den ene spørger, om ikke jeg er Inger Støjberg.Jo, det er jeg, svarer jeg. Så udbryder hun: Du er en fucking racist. Det første, jeg tænker dér, er: Bare min niece ikke havde oplevet det.Nu tog hun det meget pænt. I min familie er vi heldigvis ret så hårdføre.« Som en art fortrop i de tungeste politiske beskydninger i debatten om udlændinge oplever Støjberg en tendens, der bekymrer hende.»Det, som vi alle sammen har sagt ikke må ske, er faktisk ved at ske: Tonen på de sociale medier uden grænser, den grænseløse tone, er flyttet ud i det offentlige rum. Det kan bidrage til at splitte Danmark.« Hun ser tegn på, at truslerne om vold er blevet flere. Når det sker, krydses en grænse.»Det er en kortslutning af den demokratiske debat. Det er vel i virkeligheden der, det virkeligt essentielle ligger; at der er nogle, som er villige til at gribe til vold og på den måde sætte demokratiet ud af kraft på egen hånd.« Men hvis vi lige vender den om, så er der jo også kritikere af dig, der siger, at du helt unødvendigt har trukket fronterne op, ja, måske endda provokeret. Hvad siger du til det? »Ja, det hører jeg ofte. Men tager vi nu for eksempel debatten om Muhammed-tegningen på min iPad. Så var det, fordi vi havde med et museum at gøre, der har en udstilling om blasfemisk kunst i et år, hvor vi lige har ophævet blasfemiparagraffen. På den ene væg hænger så et billede af Jesus, der hænger på korset, nedsunket i kunstnerens egen urin. På den anden væg ville det efter min mening være på sin plads at have Muhammed-tegningerne eller eksempler på dem. Der tænker jeg så, at det ville være underligt at mene noget om de her principielle ting uden selv at illustrere det med en tegning af Muhammed.« Men der er også den berømte kage (Støjberg offentliggjorde et billede af en lagkage i anledning af regeringens udlændingestramning nummer 50, red.). Jeg kan også spørge på en anden måde: Når du kigger tilbage, er der så ting, som du tænker, ikke var så smart, eller hvor du var.BLÅ BOGInger Støjberg er født 16.marts 1973 i Hjerk nord for Skive. Hun er student fra Morsø Gymnasium i 1993 og tog en handelseksamen fra Viborg Handelsskole i 1995.Var redaktør på Viborg Bladet fra 1999 til 2001 og havde desuden eget firma, Støjberg Kommunikation, i perioden 2000-2001.Indledte sin politiske karriere i det daværende Viborg Amtsråd i 1994 og frem til 2002.Hun blev opstillet til Folketinget første gang i 1999 i Morsø-kredsen.Fra 2001 blev hun medlem af Folketinget, blev politisk ordfører i 2007, og i april 2009 blev hun beskæftigelsesminister og minister for ligestilling.Igen politisk ordfører fra 2014 til 2015.Udlændinge-og integrationsminister fra 28. juni 2015.I november 2004 udgav hun en biografiom musikduoen Sussi og Leo med titlen »Toner i livet«.
Engang troede Inger Støjberg, hun kunne tale sig ud af enhver situation. I dag er hun omgivet af livvagter døgnet rundt - også juleaften, til venindens 40-års fødselsdag og på festival. Alligevel fortryder hun hverken Muhammedtegninger på sin iPad eller lagkagefejring af asylstramninger.
Prøvesalen oppe under kuplen på Det Ny Teater på grænsen mellem Vesterbro og Frederiksberg fyldes med sang. 
Skuespilleren og danseren Silas Holst har på rekordtid skabt en musicalkarriere, hvor hans navn alene kan sælge billetter. 
En af Københavns bedst bevarede hemmeligheder ligger på en trafi-keret indfaldsvej til indre by. Vinbutikken Les Terroirs du Vin ser umiddelbart ikke ud af meget, som den ligger i Sølvgade bag en række parkerede biler, en bunke cykler og med et thaibordel som nabo. Duften af røgelsen fra naboen følger den besøgende ned ad trapperne til vinbutikken, hvor man på reolerne langs væggene og i opstillinger på gulvet ser tilbud på rød-, hvid-og rosévin. Umiddelbart ligner det en hvilken som helst anden vinhandel, men bevæger man sig ned i kælderen, åbenbarer en vinsamling af international format sig med sjældne og eksklusive samlervine i kasser og flasker. Flaskerne hænger vandret, etiket mod etiket og repræsenterer noget af det ypperste af verdens vin med flasker af samme mærke, som stod på Titanics borde til dråber, der koster mere end 100.000 kroner flasken.Ejeren, Lars Andersson, viser rundt i sin helt særlige verden af sjældne og dyre samlervine.En af de første vine, han tager ned fra væggen, er en Romane Conti fra 2005.Den koster 130.000 kroner pr. flaske og bliver betegnet som en af de bedste vine, der nogen sinde er produceret.- Jeg sælger omkring seks flasker af dem om året. Men vi har faktisk flere kunder, end vi kan klare. Vin er jo noget særligt, da der for hver dag bliver mindre af hver årgang.Hvis vi ikke styrer processen, så får vi udsolgt med det samme. Efterspørgslen er enorm på verdens mest sjældne vine, fortæller han.VINKÆLDEREN I SØLVGADE er bygget op med murede hvælvinger og ligner nærmest krypterne under et fransk vinslot.Og det er ikke den eneste egenskab, der gør adressen særlig. Placeringen tæt på søerne i København giver de dyre vine den fugt, som de helst skal have under opbevaring. To gader derfra ligger samtidig det ortodokse, jødiske Chabad Huset, som siden terrorangrebet i februar 2015 har været under døgnbevogtning af svært bevæbnet politi.- Jeg er engang kommet til at udløse vores overfaldsalarm ved en fejl. Og der stod det helt store korps herovre på mindre end to minutter. Det kostede en stor bøde, men det er på sin vis penge, som er godt givet ud, siger Lars Andersson.Sølvgade giver også en mere forskelligartet kundegruppe til de dyre vine. Vinkenderen fortæller, at de har alt fra milliardærer til studerende, som kommer og køber vin hos dem.- Der er masser af kunder i Danmark, og de kommer fra alle samfundslag. Vi servicerer en del af de 50 rigeste familier i Danmark, for hvem det måske ikke er så usædvanligt at købe en flaske til 50.000 kroner.Men vi har også en stor andel af kreative folk, der går op i vin, vinklubber, samlere, investorer og så ser vi også studerende, som kan finde på at købe tre flasker for eksempelvis 15.000 kroner og venter nogle år, og så sælger de to, så de kan drikke den tredje.I KÆLDEREN STÅR EN kasse med forskellige Bordeaux-vine til en samlet pris i nabolaget af 100.000 kroner. Kassen er et billede på, hvordan samlervinene bliver udbudt.Lars Andersson forklarer, at importørerne af de sjældne vine bestemmer, hvor mange man kan få af hvert enkelt mærke.- Du kan ikke bare købe topvinene. Hvis jeg ønsker at modtage 12 flasker grand cru, så binder jeg mig til også at købe for eksempel 300 flasker Chablis til 300 kroner flasken.Vi får færre og færre herhjemme af de helt gode vine, fordi Østen for alvor har fået øjnene op for samlervinene, siger han.De knap så usædvanlige vine bliver solgt på øverste etage i butikken, og skal eksperten beskrive forskellen på de mere almindelige vine og samlervinene, så ligger hemmeligheden i smagskompleksiteten og sjældenheden.- Fra 0 til 1500 kroner køber du forskel i kvalitet. De dyre vine kan kendes på deres kompleksitet og mange nuancer og smagsindtryk. Fra 1500 kroner og opefter er det primært sjældenheden, der prisfastsætter dem.SJÆLDENHEDEN MANIFESTERER sig nærmest i den Château Margaux Imperial (seks liter) fra 1990, som Lars Andersson viser frem. Særligt de større flasker er der langt imellem fra de gode slotte, og de er heller ikke allesammen til salg i kælderen i Sølvgade. Et eksempel er en serie af cognac, der kun findes tre af i verden.- Den er ikke til salg. Ligesom nogle af vores vine. Kom der en japansk rigmand og ville købe det hele, ville jeg holde nogle ting tilbage. De er simpelt hen for unikke, og det er vores dna i forretningen.Jagten på det særlige har også nærmest været Lars Anderssons vej ind i vinens verden.Da han var dreng, boede han med sin far i både Frankrig og Schweiz. Faderen handlede med ejendomme og interesserede sig for vin.- Jeg er vokset op med vin. Min far sendte mig for eksempel i kælderen efter en Château Latour. Der måtte jeg nogle gange ned ti gange for at få den ros og anerkendelse at have fundet den rigtige. Så på den måde har jeg fået vin ind med modermælken.1. OKTOBER 2017.VIN-ENTUSIASTEN FLEMMING: Der var andægtig tavshed, da vi åbnede vinen til 20.000 kronerKongesmagningen' er stadig en, de taler om i Flemming Hansens vinklub i Middelfart. Alle vinklubbens 11 medlemmer sad bænket om spisebordet til det, der skulle blive en legendarisk aften. Klassikerne inden for kendervine kom alle sammen på bordet: Mouton Rothschild, Lafite, Latour, Margaux, Haut-Brion, Petrus, Le Pin og Cheval Blanc.- Det var alle de store, vi havde sat os for at smage. På én gang. Det var en fantastisk aften. Kongesmagningen. Der blev helt stille, da Château Latour blev båret ind i en Latour-krystalkaraffel. Vi taler allesammen stadig om den aften i vinklubben, selv om det er otte år siden, siger Flemming Hansen.Den 48-årige køkkensælger fra Middelfart har i mere end 25 år været vinentusiast og samlet på vin. Han har i dag flere end 1500 flasker af bedre vine, som hovedsagelig bliver opbevaret på et vinlager ude i byen.- Vin betyder sindssygt meget for mig.Nogle samler på mønter eller frimærker.Jeg samler på vin. Jeg elsker at kigge på dem i reolen, vende dem og lige tjekke dem ud. Jeg har jo også indkøbt flasker, der først er klar til at drikke om fem - ti år, så jeg følger dem. Det er en fornøjelse, siger han.VIN I DET NIVEAU, som Flemming Hansen holder af, er ikke en billig fornøjelse.Forleden ringede en ven til den fynske forretningsmand og fortalte, at de kunne få gode procenter på nogle flasker fra en lokal vinhandler, der skulle have ryddet noget i kælderen.- Jeg og en god ven købte for næsten 100.000 kroner på en halv time. Det var noget af et impulskøb. Men det er en passion, så jeg bliver revet med, og så tager det ene det andet, griner han.Selv om Flemming Hansen også sælger af sine flasker en gang imellem, så er han først og fremmest samler. Han køber ikke de kostbare vine for at tjene penge. Men for fornøjelsen. Derfor er der også en stjerne i hans samling: en Petrus Magnum 1947 til en værdi af cirka 150.000 kroner.- Den nænner jeg ikke at drikke. Den er sjælden og ret dyr, så den sælger jeg nok på auktion en dag. Ligesom jeg heller ikke har den derhjemme, men derimod i vinlageret, så der ikke sker noget med den.FLEMMING HANSEN HAR ellers generelt ikke noget imod at drikke de sjældne og nogle gange dyre dråber. Men det skal helst være i det rette selskab og ikke en hverdagsaften derhjemme.- Jeg åbner jo heller ikke en vin til 5000 - 10.000 kroner derhjemme en hverdagsaften.Det kræver noget særligt. Det gør vi i vinklubben, hvor vi får noget god mad og snakker om vinen. Så det bliver en oplevelse.Selv om Flemming Hansen ikke trækker de dyre flasker op en mandag aften, så har han allerede planlagt, hvornår et af hans nyindkøb skal i glassene.- Jeg har lige købt en Château d'Yquem.Det er en seks liters sauterne, som er en dessertvin. Den kostede 10.500 kroner (som er meget billigt) og skal nok åbnes til min 50-års fødselsdag, hvor jeg forventer, at der kommer en hel del mennesker, der gerne vil smage den.FLEMMING HANSENS favoritter er meget klassiske ligesom hos mange andre kendere af vin. Det er fortrinsvis rødvin fra Margaux, Bordeaux og St. Julien.Og skal det være lyst, så foretrækker han champagne eller måske en hvid moselvin.Der er dog også druer, han helst ikke drikker.- Jeg gider ikke drikke marmelade-vin fra Afrika eller Sydamerika. Det er det simpelt hen ikke værd, fortæller han.Selv om Flemming og hans venner i vinklubben MF 1992 mødes jævnligt, så kan de næsten ikke få vin nok. Så de planlægger at starte en ny, eksklusiv vinklub i Middelfart-området. Her skal være vinsmagerum, bibliotek og opbevaringsrum for de forskellige medlemmers vin.- Det er til alle os, der ikke kan få nok af vin. God vin. Så vi kan mødes og smage og snakke om det.Investeringsvin er næsten kun franskSkal du tjene penge på de dyre dråber, så skal du købe fransk. Så simpel kunne tommelfingerreglen i forhold til investeringsvin næsten lyde. Særligt Bordeaux og Bourgogne, som er de områder i Frankrig, der lægger jord til de vinstokke med det største finansielle potentiale. Det fortæller den mangeårige ekspert og vinhandler Lars Andersson fra Terroir du Vin.- Investeringsvinene er næsten kun franske vine. En lille smule italiensk. I øjeblikket ser vi stigninger på vinene fra områderne Piemonte og Toscana i Italien, og jeg forventer, at det bliver de næste områder, siger han.Selv om Lars Andersson og kollegerne er vinhandlere, så snakker de også om porteføljer, forventninger og tidshorisonter i forhold til investeringerne.- Siden 90' erne er vin steget mange hundrede procent. Vi sammensætter investeringsporteføljer for kunderne. Men det er bedst, hvis folk også selv kender noget til vin. For det er sjovere for os at servicere og sælge til kendere og samlere end til folk, der bare vil investere.J. C. ROELSEN:Vin-investering supplerede min SUMens vennerne i gymnasiet havde travlt med at bælle billige vine, begyndte Jens Christian Roelsen allerede som 19-årig at indkøbe dyre bordeaux-og bourgognevine for at lagre dem og tjene penge på dem som investering. Interessen for de dyre dråber fungerede som et studiejob for ham gennem de følgende år på økonomistudiet på Copenhagen Business School.- Jeg begyndte at interessere mig for vine tidligt. For omkring 20 år siden. Min mor er gift med en franskmand, så jeg havde min naturlige tilgang til området.Jeg kunne hurtigt se, at Bordeaux blev købt, så hvert år købte jeg flasker og gemte dem. Og man køber flaskerne, før de er produceret, så derfor må man bare håbe, at det bliver et godt år, fortæller han.EKSTRA BLADET møder den mangeårige vinentusiast i vinkælderen Urbanwinebox i Carlsberg-byen i København, hvor Jens Christian Roelsen opbevarer sine samler-vine, ligesom han køber og sælger flasker på deres hjemmeside.- Jeg er samler og er meget passioneret omkring det. Jeg bliver glad, når jeg tager en flaske frem og kigger på den, og jeg synes, at det er federe end at have en aktie, som bare er et tal på et papir.Som mange samlere og vininvestorer så fylder flasker fra de kendte vinområder som Bordeaux, Bourgogne og Champagne meget i Jens Christian Roelsens samling i kælderen under Carlsberg. Områderne har haft hans interesse, lige siden han begyndte at købe vin, for hans mor havde en stor passion og viden om vine fra Bordeaux.- Min mor talte altid om Chateau La Tour, som er en af 1. cru-vinene fra Bordeaux.Det var hendes favorit. Det har nok smittet af på mig. Jeg samler primært de kendte huse og områder, fordi der er en mindre risiko og et stabilt afkast, fortæller han.DRØMMEN OM den store gevinst har Jens Christian Roelsen dog også - præcis som investorer i alt lige fra kunst, aktier, råstoffer og andet. Det forklarer økonomen, mens han tager en af øjestenene i sin samling ned fra hylden - en La Romanee 2009 Domaine du Comte Liger Belair. Pris 24.000 kroner.- Jeg ønsker også at finde den uopdagede perle blandt producenterne, der leverer vin af høj kvalitet og har potentiale for et højt afkast i fremtiden.På jobfronten har den 39-årige københavner også gamblet de senere år. Efter i flere år at have arbejdet i bank med investeringer kastede han sig i 2015 ud i at være selvstændig med et website om ure og investeringsvine. Nu er han klar til at rendyrke forretningen og leve af at rådgive kunder i forhold til at investere i vin i firmaet winecellarinvest.com.Fakta: 5600 kronerChâteau Cheval Blanc hører sammen med Ausone til toppen af Saint Emilion. Priser fra 3000-4000 kroner og op.130.000 kronerDomaine Romanée Conti er p. t. den dyreste vin på planeten. Flasken på billedet er en årgang 2005 og koster 130.000 kroner. Her taler vi om det ypperste fra Bourgogne, en vin, kun meget få får mulighed for at smage i deres liv. Priser fra 50.000-150.000 kroner.5000 kronerChâteau Haut-Brion er en af de fem, 1. cruer fra Bordeaux. Priser fra 3000-4000 og op.5500 kronerDomaine Georges Roumier hører til superligaen i Bourgogne.De producerer nogle af de mest elegante og feminine vine.Roumiers vine kan koste op til 50.000 kroner flasken.9500 kronerChâteau Lafite en af de fem, 1. cruer fra Bordeaux. Ældste Lafite i Terroirs du Vin er fra 1916, prisen er over 25.000 kroner flasken.100.000 kronerDomaine Leroy Musigny er en af verdens mest sjældne vine, og der produceres under 600 flasker om året til hele verden. Priser fra 40.000-120.000 kroner.Kald det cru1. CRU ER DE BEDSTE Bordeaux-vine. Øverste klassifikationsniveau for røde Bordeaux-vine er de fem Grand Cru Classé, som blev til på baggrund af de priser, vinene indbragte - i 1855.Vinene kommer fra følgende slotte: Lafite-Rothschild, Latour, Margaux, Mouton-Rothschild (ophøjet til 1. Cru i 1973), Haut-Brion.Herefter følger 2. cru, 3. cru osv.UD OVER DE KLASSIFICEREDE cruer kan betegnelsen cru betyde noget forskelligt i andre områder.I Saint Emilion skal vinen blot godkendes som Grand Cru.I Alsace og Bourgogne er Grand Cru en liste over de bedste vinbjerge eller vinmarker.I Champagne-området er Grand Cru betegnelsen på vin af druer fra 17 særligt udvalgte vinbyer.Cru er en fransk betegnelse, men bruges også om vine fra andre lande. Her er kravene dog mindre strenge til produktet.Kilde: Erik Sørensen vin og vin-lex.22.500 kronerChambertin fra Armand Rousseau er en af de vine, vi har set størst stigninger de senest år. Priser på 5000-15.000 kroner.5000 kronerChâteau Latour en af de fem, 1. cruer fra Bordeaux. En af de mest efterspurgte 1. cruer har priser fra 5000 kroner direkte fra slottet.3500 kroner.Château Ausone er sammen med Cheval Blanc eliten af Saint Emilion. Priser fra 4000 flasken.26.500 kronerCorton-Charlemagne fra Coche-Dury regnes som af verdens bedste hvidvine.Sammen med DRC Montrachet er det også blandt de dyreste på markedet.Priserne starter fra 10.000 kr. og sælges op til 50.000 kr. pr. flasker alt efter årgangen.35.000 kronerChâteau Petrus er verdens dyreste Bordeaux og uden tvivl en af de bedste producerede vine overhovedet. De dyreste årgange kan koste op til 50.000 kroner flasken.6500 kronerChâteau Margaux en af de fem 1. cruer fra Bordeaux har priser fra 3000-4000 kroner og op.
Få et sjældent kig ind i de superdyre samlervines univers.
Da jeg bliver inviteret til at deltage i en litteraturfestival i Istanbul, siger en tysk ven til mig, at jeg bør boykotte festivalen. Det vil være et vigtigt signal til Tyrkiets stadig mere autoritære leder, Recep Tayyip Erdogan.»Jeg er af den modsatte mening«, siger jeg til ham. »Forfatterne er en del af den forfulgte opposition, og derfor er det vigtigt at være til stede. Det er Den Europæiske Unions ledere, der bør lægge pres på Erdogan. Men de er i stedet tavse.Med flygtningeaftalen har vi lukket munden på os selv. Vi frygter, at Erdogan vil åbne sluserne og lade over 3 millioner flygtninge strømme til Europa, hvis vi kritiserer hans overgreb på det tyrkiske demokrati«. Gizem Özgüven fra Kalem-agenturet, der står som arrangør af litteraturfestivalen, der er opkaldt efter en af de kendteste forfattere i det 20. århundredes tyrkiske litteratur, Ahmed Hamdi Tanpinar, fortæller mig, at de fleste af de udenlandske forfattere, der var inviteret til festivalen, har sagt nej tak. Boykotter de? Er de bange? Hun tror det sidste. Omverdenen vender ryggen til Tyrkiets trængte demokrati.Hakan Günday, som jeg møder på festivalen, har på dansk netop fået udgivet romanen ' Mere, mere', et på en gang skræmmende og fascinerende portræt af en professionel menneskesmugler.»Efter hver eneste sætning, du har skrevet, bør du standse op og læse den igen og spørge dig selv, om du netop har udøvet selvcensur«, siger han til mig om den frygt, der har grebet Tyrkiets forfattere.Alligevel mener han ikke, at det er forfatterne, der er det primære mål for forfølgelserne.»For 70 år siden var det digterne, der lavede larm. For 40 år siden var det romanforfatterne. Men nu er det journalisterne. Forfatterne er perifere.Du kan måske sælge 100.000 eksemplarer af en bog, men med Twitter når du ud til en million mennesker«. Om den flygtningeaftale, der har gjort Europa tavs, når det kommer til overgrebene i Tyrkiet, er han fuld af foragt. »Nu kan vi tyrkere få et tremåneders visum til Den Europæiske Union og tage en sel-fie foran Eiffeltårnet. Prisen er, at 5.000 flygtninge hvert år drukner i Middelhavet«.136 dage i fængselJeg sidder over for forfatteren Asli Erdogan i majsolen på en fortovscafé i Istanbuls Beyoglu-kvarter. Engang var kvarterets kilometerlange fodgængergade med dens mange mærkevarebutikker symbolet på det sekulære Istanbul. Nu er gadens fliser brudt op, og de gående er hele tiden tvunget til at se ned for ikke at træde forkert. Kvarteret har været hjemsøgt af bombeattentater, og de mange barer langs trappestenene i de stejle sidegader er enten lukkede eller står tomme hen. Der er ikke spiritusforbud, men regulativerne omkring udskænkning af alkohol er blevet så omfattende, at mange holder sig væk. I barernes sted blomstrer konditorier med et farvestrålende udvalg af søde sager, der skal appellere til det stigende antal arabiske turister. Tyrkiet vender ryggen til Europa og ser mod Asien.Kun i Moda-kvarteret på den anden side af Bosporusstrædet er der endnu et livligt natteliv. Selv på en hverdagsaften er her lige så intenst som i Københavns indre by en fredag eller lørdag nat. Drikkeriet ligner næsten en politisk protest mod en snigende religiøs fundamentalisme.Asli Erdogan har farvet sit hår i en selvlysende hennarød, der står i stærk kontrast til hendes blege hud. »Så er jeg nemmere at overvåge«, siger hun ironisk med en hentydning til den tyrkiske stats interesse for hende. Navneligheden med landets præsident er tilfældig.Det er statens interesse for hende ikke.Det er kun få måneder siden, at Asli Erdogan blev løsladt efter 136 dage i fængsel.Asli Erdogan er 49 år gammel, men ser både yngre og ældre ud. Der er en skræmt sårbarhed over hendes ansigt som hos et barn, der lige har modtaget et slag. Og der er dybe, skarpt optrukne linjer, der tilhører et menneske, som livet har mishandlet. Hun ser ud som et forfulgt menneske, der alligevel har formået at holde fast ved sin uskyld.I august 2016 blev Asli Erdogan arresteret og stillet for retten. Hun havde i mange år skrevet artikler og fungeret som rådgiver for en avis, Özgür Gündem, der talte den kurdiske minoritets sag. Titlen på hendes faste klumme var ' De andre'. Den handlede, som hun siger til mig, om ofre: »voldtægtsofre, palæstinensere, sigøjnere, kurdere, armeniere, fangers vilkår, sultestrejker, ofre for politivold«. Artiklen, som udløser arrestationen, bærer titlen ' Dette er din far' og handler om en fængselsfanges selvmord. Erdogan stiller spørgsmålstegn ved selvmordet.Fangen er medlem af Det Kurdiske Arbejderparti, PKK, der på grund af sin væbnede kamp betegnes som en terrororganisation.»Men jeg er ligeglad med, om han var medlem af PKK«, siger hun.»For mig var han et menneske«. »Hvordan skriver man om det uudsigelige?«, spørger hun. Hun citerer fra sin egen artikel. »De gav mig en plastikpose, der vejede fem kilo, fuld af aske og knogler, og sagde til mig: Dette er din far«. Det er et citat fra en af fangens efterladte. Jeg arbejder på den måde. Jeg benytter mig af kontrasten mellem det tørre, blodløse sprog, som myndighederne anvender, og så den menneskelige gru«.»Jeg er bare en stemme«I 2016 opsøgte Asli Erdogan den kurdiske by Sur, hvis mange historiske monumenter var blevet sønderskudt under angreb fra det tyrkiske militær. Mens kameraerne fra Al-Jazeera rullede, pegede hun på ruinerne af en bomberamt moské.»Denne moske er blevet ødelagt af en regering, der kalder sig religiøs«. Præsident Erdogans svar udeblev ikke, fortæller Asli mig. »Vi vil brænde hende«, sagde han. »Hun skal ikke tro sig sikker, bare fordi hun er forfatter. Jeg er ligeglad med, om hun er oversat til 15 sprog. Jeg er ligeglad, om hun så er oversat til 50 sprog!«. »Jeg er ikke en politisk forfatter«, siger Asli Erdogan. »Jeg er hverken en politisk tænker eller ekspert på tyrkiske forhold.Jeg er bare en stemme. Men når du skriver om grusomheder, må du ikke gå på kompromis. Sådan er vor verdens virkelighed: Der er så mange ofre. De basale spørgsmål slipper vi aldrig for. Menneskerettighederne bliver bestandigt krænkede. Jeg lever 150 år efter Dostojevskij, og jeg er lige så forvirret som ham«. Hun ler trodsigt. »Er det ikke ironisk? Jeg er verdens mest ensomme forfatter, og så bliver jeg anklaget for at tilhøre en hemmelig konspiration!«. Hendes hjem ransages. Ud af en bogsamling på 4.000 bind konfiskerer politiet fire bøger om den kurdiske situation.De er alle lovlige udgivelser, men de bliver brugt som beviser på hendes medlemskab af en terrororganisation.Da hun efter arrestationen fremstilles i retten, forsikrer hendes forsvarsadvokat hende, at hun vil gå fri. Anklagen for medlemskab af en terrororganisation er for absurd. Asli Erdogan ser dommeren ind i øjnene. Han er kun 25 år gammel, en af de mange unge, uerfarne dommere, der er blevet indsat, efter at tusinder af deres ældre kollegaer er blevet fyret eller arresteret.»Jeg vidste med det samme, at det var et setup«, siger hun. »2.500 dommere og anklagere er i fængsel, og mange flere er blevet fyret. Retssystemet er brudt sammen. Det er i stedet blevet en arrestationsfabrik. 169 journalister er i fængsel, 13-14 parlamentsmedlemmer, tusinder af borgmestre og byrådsmedlemmer, mænd og kvinder, i alt er over 70.000 blevet arresteret inden for de sidste seks måneder. Loven tæller ikke. Du havner i fængsel ved et tilfælde, og du aner ikke, om du nogen sinde kommer ud igen. 74 nye fængsler er under opførelse«. Anklagen mod Asli Erdogan bliver ikke, som hendes advokat forventer, frafaldet.Hun bliver anklaget for statsundergravende virksomhed og står til lovens strengeste straf: fængsel på livstid.Da Asli Erdogan hører anklagen, besvimer hun.Fanger på brandvagtDe første dage i Bakirköy-fængslet tilbringer hun i isolation i en snavset celle, der stinker af urin og afføring. I flere dage får hun intet at drikke. Asli lider af astma, sukkersyge og en kronisk tarmlidelse, som hendes tyrkiske kollega, forfatterinden Elif Sharik, der er bosat i London, gør opmærksom på i et åbent brev, skrevet på vegne af International Pen.Flere gange under fængselsopholdet bliver Asli sendt til undersøgelse på et hospital sammen med andre kvindelige fanger, fortæller hun mig.Hver gang sker det på samme måde.Seks kvinder i håndjern stuves i fangetransporten sammen i en metalboks på en kvadratmeter, hvor de uden udluftning står presset op mod hinanden. »Vi skriger, vi brækker os, vi kan ikke trække vejret«. Hun viser mig sit håndled, hvor der stadig er et hvidt ar efter håndjernene.Under fængselsopholdet truer en borgmester, som er medlem af regeringspartiet, de politiske fanger. Hvis folkets vrede slippes løs, siger han, kan vi ikke beskytte jer. Så vil I blive brændt levende.En nat opdager Asli, at flere af kvinderne, hun deler celle med, skiftes til at holde sig vågne. Da hun spørger dem hvorfor, får hun et lakonisk svar: »Vi holder brandvagt«. Så en søndag nat går brandalarmen.Fangevogterne er forsvundet fra fængselsafdelingen.Kvinderne er helt alene med den infernalske larm og deres rædsel.Nu sker det!, tænker Asli, og der går panik i hende. En af hendes medfanger, en 28-årig kurdisk damefrisør, slår armene om hende og tvinger hende til at sætte sig ned. Så begynder hun med sikre hænder at plukke hendes øjenbryn. Asli bliver så forbløffet, at hun et øjeblik glemmer sin angst. »Hvad laver du?«, spørger hun. »Jeg ved, hvad jeg gør«, siger damefrisøren. »Jeg har prøvet det før i den her slags situationer. Det virker altid beroligende at få ordnet sine øjenbryn«. Heldigvis er alarmen falsk. »Du skulle møde hende«, udbryder Asli med en uventet begejstring i stemmen. »Jeg har mødt de mest fantastiske mennesker i fængslet!«. Hun har også mødt de mest fantastiske mennesker uden for fængslet, og dagen efter får jeg lejlighed til selv at møde nogle af dem. Asli Erdogan modtager en prestigefyldt pris fra European Cultural Foundation, som i den hollandske prinsesse Margriets navn hvert år uddeles i Amsterdam. Men hendes pas er inddraget, og hun er afskåret fra at møde op til prisoverrækkelsen. I stedet har hun lejet et lokale, hvor venner og kollegaer kan være overvære ceremonien på en storskærm.Det er en lille flok, der er mødt frem. »Du er den eneste forfatter her«, siger hun til mig, da hun rækker mig hånden.Trofaste demonstranterKernen i tilhørerskaren er en flok almindelige mennesker, som to gange om ugen i de fire en halv måned, fængslingen varede, mødte op foran fængslet og protesterede, en modig handling, når man betænker de arrestationsbølger, der i disse måneder ruller over Tyrkiet.Jeg taler med en af dem, en lille, væver kvinde først i trediverne, iført sixpence, der arbejder som revisor i et mindre firma.»Jeg er blot en læser«, siger hun beskedent.»Asli hæver sin trodsige stemme til forsvar for de undertrykte, hun udstiller volden og fremhæver en vision for samfundet baseret på ikkevold, hvor der politisk og kulturelt er plads til alle«, lyder det oppe fra storskærmen.Kontrasten til de velklædte mennesker i den tætpakkede sal et sted i Amsterdam og lokalet i Istanbul med dets fåtallige skare af trofaste kunne ikke være større. Alene lejen af lokalet, hvor vi befinder os, var et næsten uoverstigeligt problem for Erdogan. Hver gang hun nævnte sit navn, fik hun nej. Omsider åbnede ejeren af Cezayir-restauranten dørene til en smuk, ældre bygning i Beyoglu-kvarteret, hvor der er restaurant, bar og receptionslokaler i tre etager. Indtil for kort tid siden var det nødvendigt at ringe dage i forvejen for at bestille bord.Nu er restauranten ramt af den samme udvikling, som har tømt så mange af Istanbuls barer og restauranter, og bortset fra en ensomt spisende gæst i et af de store restaurationslokaler er her rungende tomt.De fleste af Erdogans gæster forsvinder hurtigt, og da vi sammen med et par af hendes tætteste venner sidder tilbage over en kop tyrkisk kaffe, spørger jeg hende, hvorfra hendes engagement i ofrene og de forfulgte stammer.»Jeg blev seksuelt overfaldet som barn«, siger hun. »Gerningsmanden blev pågrebet. Han endte ikke i retten, men på tyrkisk vis blev han udleveret til politiet, som mishandlede og torturerede ham. Jeg har altid følt mig skyldig.Folk siger til mig, at manden påførte mig et traume, og at han fik, hvad han fortjente. Der er ingen grund til, at jeg føler skyld, siger de. Jeg burde i stedet føle mig retfærdiggjort. Det er rigtigt, at jeg fik et traume. Men hvordan skulle hævn kunne hjælpe mig?«.Forsinket bestsellerVed afskeden forærer hun mig en af sine bøger, ' Stenbygningen', i norsk oversættelse.Hun betegner selv sin skrivestil som poetisk og lyrisk, også når hun skriver sine politiske kommentarer, og det har ofte givet hende problemer hos forlæggere, der spørger hende, om hun da ikke bare kan fortælle sine historier på en mere ligefrem måde. ' Stenbygningen' lægger stemmer til en række figurer, men er uden noget egentligt episk forløb. Det går snart op for mig, at personernes liv knudrer sig sammen i et fællesskab, der ikke kan sættes ord på: De har alle været udsat for tortur, og det er i titlens stenbygning, torturen har fundet sted.På fortovet uden for bygningen ligger et nedbrudt menneske, og det eneste, han har at give til Asli, er sine øjne, så hun kan se, hvad han har set, og prøve at finde en stemme til et menneske, der har mistet sin. Der er ingen gruopvækkende udpensling af torturens rædsler i Aslis bog. Det er sindets gru i smerte og traumatiseret stumhed, hun skildrer.»Knivene skulle aldrig holde op med at hvæsses i vore sår. Ingen dør ville åbne sig for os mod morgendagen. Ingen ville stå klar og lytte til det, vi havde at fortælle..Hverken på jorden eller i himlen fandtes der noget, som kunne sammenlignes med det, vi havde oplevet. Vi havde jo ikke engang et sprog, som kunne forklare det og give det mening. Hvilket skrig kunne vi give fra os som et gensvar, som afslutning på det, vi havde oplevet på denne brandtomt, hvor skyld og uskyld for længst havde blandet sig i samme askehob?«. Da ' Stenbygningen' udkom i Tyrkiet i 2009, vakte den ikke den store opmærksomhed.I dag er den en bestseller, og på gaden kommer mennesker hen og omfavner Asli Erdogan. Tyrkiet er begyndt at lytte.Asli Erdogan skal i retten igen 22. juni.Nye anklager kan blive rejst imod hende.Eller gamle kan blive genoptaget.»Jeg lever i skærsilden«, siger hun til mig, da vi tager afsked.I det eksemplar, hun forærer mig, har Asli skrevet en tilegnelse, som er et citat fra et tidligere værk: »Jeg skriver for at tage mig større ud, end jeg egentlig er, fordi jeg er... så lille, så lille«. Den karakteristik kunne gælde flere af de mennesker, jeg møder de næste par dage. Små i deres værgeløshed, store i deres tro på, at de gør det rigtige. De mest prominente af de forfulgte journalister kan jeg ikke møde. De sidder stadig i fængsel. I stedet møder jeg deres familie, stærke, stolte kvinder, der står i spidsen for velorganiserede solidaritetsbevægelser.Nazire Gürsel er gift med den 56-årige journalist Kadri Gürsel, der har skrevet kritiske bøger både om det militante kurdiske arbejderparti, PKK, og den autoritære udvikling inden for præsident Erdogans eget parti. En artikel, hvori Gürsel dokumenterede, at den tyrkiske regering leverer våben til Islamisk Stat, førte til hans arrestation. Først efter seks måneder blev han præsenteret for anklagen: Han stod i ledtog med terrorister.Beviset var, at han på sin mobiltelefon havde installeret WhatsApp, der ifølge anklagemyndigheden ofte benyttes af terrorister.»Det absurde er«, siger Nazire Gürsel, der har overskud nok til at le, »at Kadri ikke engang har den app på sin mobil.Ingen, der ved noget om journalistik, kan tro på anklagerne. De er aldrig speci-fikke. Altid upræcise og tågede. Du er måske blevet kontaktet på en sms. Det er nok«. Gürsel er skuffet over resultatet af folkeafstemningen, der skaffede Erdogan et knebent flertal for sin afvikling af det tyrkiske demokrati. Også EU's tavshed skuffer hende. Kadri Gürsel skulle have været løsladt før folkeafstemningen. Nu er alt blevet uforudsigeligt. Journalister, der løslades, bliver fængslet igen samme dag. Dommere og anklagere ved, at de også risikerer fængsel, og det sætter dem under et voldsomt pres.»Erdogan kan skifte mening i løbet af en dag, ja, i løbet af en tale. Storbyungdommen har vendt sig imod ham, og det ved han. Tyrkiet er et dybt splittet land, men også oppositionen selv er splittet. Vi kan ende som et nyt Syrien.Jeg håber det ikke, men jeg udelukker det heller ikke. Ingen ved, hvad der vil ske, ikke engang Erdogan selv. Vi har ikke længere retfærdighed eller et fungerende retssystem baseret på love. Landet styres af den udøvende magt, ikke den lovgivende. På etårsdagen for sidste sommers militærkup vil undtagelsesloven blive forlænget. Tyrkiet er som et sindssygehospital under åben himmel«. Nazire Gürsel skifter spor og beskriver i stedet sin ægtemands vanskelige vilkår i fængslet. De minder meget om de forhold, Asli Erdogan har beskrevet for mig.Der er besøgstid en gang om ugen, men hun og Kadri er adskilt af en glasvæg.Kun en gang om måneden kan de sidde direkte over for hinanden. Sønnen Erdem på 10 lider under adskillelsen fra sin far. Nazire Gürsels ansigt lyser op, da hun taler om sønnens skole. »I skolen siger lærerne til ham, at hans far er en helt, fordi han kæmper for demokratiet: Din far er i fængsel, for at vi alle kan være frie«.I fængsel for anden gangYonca Siks 17-årige datter får et lignende budskab i skolen. Lærerne sendte hende en video med budskabet: »Vi er stolte af din far. Du skal ikke føle, at du står alene«. Anklagerne mod Yonca Siks ægtemand, den 48-årige Ahmet Sik, er om muligt endnu mere absurde end anklagerne mod Kadri Gürsel. Det er anden gang, Sik er blevet fængslet. Første gang var i 2010, da han offentliggjorde en bog, ' Imamens hær', om prædikanten og politikeren Fethullah Gülen, hvis vækkelsesbevægelse var dybt infiltreret i statsapparatet.Dengang var Gülen og Erdogan allierede, og derfor udløste den kritiske bog en arrestordre mod Sik. I mellemtiden er Gülen endt i eksil i USA som følge af et pludseligt opblusset fjendskab med præsident Erdogan, der beskylder prædikanten for at stå bag sidste sommers forsøg på militærkup. Og Sik, der som modstander af Gülen skrev kritisk om ham, er nu igen i fængsel, denne gang anklaget for at propagandere for den samme mand, hvis konspiratoriske netværk han bidrog til at afsløre.»Der er ingen lov, kun vilkårlighed«, siger Yonca Sik, der som projektkoordinator i den tyske Heinrich Böll-stiftelse arbejder med menneskerettigheder. Hendes ægtemand bliver først fremstillet i retten i slutningen af juli. På det tidspunkt har han været fængslet i syv måneder.Han deler celle med en af sine fem advokater. To af hans andre advokater er også havnet i fængsel.»Vi har haft venner og kolleger, som er blevet dræbt«, fortsætter Yonca Sik. »Vi kender ikke til noget andet liv. Hele tiden må vi kæmpe for vores rettigheder, for kvinderne, kurderne og minoriteterne.Hvis vi ikke kan udtrykke vores tanker, giver livet ikke mening. Bøger er tanker.Verden klarer sig ikke uden tanker.Vi har retten og sandheden på vores side.Men alle er overvågede, oppositionen er splittet, håbet svinder for mange.Vi har så meget brug for, at EU lægger pres på Erdogan. Vi er ikke stærke nok.Europa kan give os håbet tilbage. Jeg tror på mig selv, jeg tror på Ahmet. Vores dilemma er, som Ahmet har sagt det, at vi kæmper mod mafiaen, men loven er et instrument i mafiaens hænder«. Være tavs, når Tyrkiets journalister og forfattere råber på vores hjælp? Det er det samme som at boykotte demokratiet.ps@pol.dk Tyrkiet er som et sindssygehospital under åben himmel Nazire Gürsel, gift med fængslet journalist Når du skriver om grusomheder, må du ikke gå på kompromis Asli Erdogan, forfatter.Fakta: FAKTATyrkiet efter kupforsøgetEfter det mislykkede militærkup 1. juli 2016 har Erdogans regering erklæret undtagelsestilstand og suspenderet eller fyret 100.000 offentligt ansatte. V I første runde gik det ud over 2.200 dommere og anklagere. Senere blev bl. a.23.000 lærere afsat. V 160 aviser, radio-og tv-stationer samt nyhedssider på internettet blev lukket, og mindst 144 journalister fængslet. V Den tyrkiske regering mener, at den religiøse Gülen-bevægelse står bag kupforsøget, og vil fjerne alle dens tilhængere fra statsapparatet. V Trods undtagelsestilstanden har der i år i Tyrkiet været mindst 15 terrorangreb med mindst 69 dræbte. V Regeringen fik i 2016 også ophævet den parlamentariske immunitet for 148 medlemmer af parlamentet, heraf 53 fra det prokurdiske parti HDP. V Præsident Erdogan fik ændret forfatningen ved en folkeafstemning 16. april i år, så præsidentembedet nu har mere magt end før.Fejl og fakta 01.06.2017:Den tyrkiske forfatter, som vi omtalte som »Elif Sharik« på side 16 i PS søndag 28.5., hedder Elif Shafak. 
MENNESKE RETTIGHEDER REPORTAGE Den tyrkiske forfatter Asli Erdogan, er anklaget for at være medlem af en terrororganisation og har været fængslet i 136 dage, som led i den udrensning som foregår lige nu i Tyrkiet. Carsten Jensen møder hende på en litterarturfestival i Istanbul. Han blev opfordret til at boykotte festivalen, men tog til Tyrkiet og oplevede forfølgelsen af forfattere og journalister på nærmeste hold.
Det er en mandag i januar på Kalvebod Brygge i København, og jeg har sidestik.Jeg løber ved siden af formanden for Danmarks Lærerforening, Anders Bondo Christensen. Jeg skal interviewe ham hen over eftermiddagen og aftenen, og der er blevet klemt en løbetur ind i hans tætte program.Inden jeg snører løbeskoene, har jeg ringet til en af hans løbemakkere fra hjembyen Ullerup i Sønderjylland, og spurgt, hvilken fart jeg kan forvente. Anders Bondo er en flink fyr, fortæller Erik Dobby Callesen, så han løber nok ikke fra mig. Men han vil heller ikke overhales: »Anders er en stræber. Han bliver jo 59 her i marts, men de unge i klubben må ikke gerne gå forbi ham.Når jeg løber, handler det om at nå ruten rundt, men for Anders handler det om at være med i toppen.« Lærerformanden løber i en knaldrød trøje med ordet ' Tempo' på ryggen - navnet på den lokale løbeklub, hvor han har været medlem i 29 år. I den periode har han løbet cirka et maraton om året. Altid på under tre en halv time, fortæller han. Selv om jeg er i god form, er der ingen tvivl om, at Anders Bondo har sat farten ned for min skyld.»Jeg synes i virkeligheden, det her med at løbe er åndssvagt. Men maraton er sjovt. Den der udfordring ude ved 34 kilometer, når det begynder at blive lidt småsvært,« siger han.Jeg spørger, om det er rigtigt, at han ikke bryder sig om at blive overhalet. Han griner: »Det er jo noget nemmere at presse sig selv, hvis man løber mod andre. Men jeg er god til at erkende, hvem jeg ikke skal løbe op imod,« siger han.Netop i disse dage er Anders Bondo Christensen og lærerforeningen midt i overenskomstforhandlingerne 2018. Efter nogle ugers sonderinger kom der i denne uge for alvor gang i forhandlingerne mellem KL og lærerne. Og i år er situationen speciel: Helt ekstraordinært bakker de 51 andre organisationer i Forhandlingsfællesskabet lærerne op. I første omgang krævede de, at der skulle være realitetsforhandlinger om lærernes arbejdstid. Det lykkedes i denne uge, så forhandlingerne kunne gå i gang. Forhandlingsfællesskabet repræsenterer 575.000 ansatte i kommuner og regioner og har fire krav: arbejdstidsaftale til lærerne, frokostpause i overenskomsterne, ligelønspulje og lavtlønspulje.' Musketereden' bliver aftalen kaldt. Og Anders Bondo spiller en nøglerolle. For han repræsenterer ikke kun lærerne, men er også chefforhandler for Forhandlingsfællesskabet.En rolle han blev valgt til i 2007.»Det er aldrig før sket i Danmarkshistorien, at alle organisationer er solidariske med os. Det er en fantastisk tillid, men det er ikke en blankocheck, så det skal forvaltes omhyggeligt,« siger han.I forbindelse med portrættet har jeg talt med folk, der kender Anders Bondo både som ven, kollega, modpart og forhandlingspartner. ' Viljestærk' er et ord, der går igen og igen. ' Indædt' er der også en, der kalder ham. Et karaktertræk, der stammer fra opvæksten, mener han selv. Anders Bondo er ud af en søskende-flok på fem. Og den yngste af tre brødre født hen over kun to år og fire måneder.»Der har været en naturlig kappestrid,« siger han.' Bette Anders' blev han kaldt som barn, for han var altid yngst og mindst af de tre. Men uanset om de spillede bordtennis i haven eller ishockey på dammen, havde lillebror vindervilje, fortæller storebror Ole Bondo Christensen, socialdemokratisk borgmester i Furesø Kommune: »I et trekløver med så kort aldersafstand konkurrerer man på anerkendelse og opmærksomhed, og der har Anders udviklet en kraftig egen vilje. Når han har sat sig noget for, bliver han ved. Det er ikke bare fagforeningsarbejde, det er også maraton, skiløb og havearbejde.Han har en særlig evne til at koncentrere sig fuldt og helt. Vi andre søskende kan skam også bestille noget, men Anders kan noget med at bide tænderne sammen og sejtrække,« siger Ole Bondo.De to brødre har løbet mange maratondistancer sammen, men storebror har endnu ikke overhalet lillebror.Det tænker jeg på, da jeg mærker sidestikket igen tæt ved målet, Danmarks Lærerforenings hovedsæde ved Vandkunsten i indre by.Efter et hurtigt bad og et skift til lyseblå skjorte og blå bomuldsbukser sætter Anders Bondo sig foran computeren i hjørnekontoret: »Er det okay, jeg lige skriver noget ned? Jeg fik lige en tanke under bruseren,« siger han. Han taster løs i tavshed med to pegefingre. Senere forklarer han, at tankerne konstant kører i hans hoved. Han drejer fingeren rundt ved tindingen og siger en lyd som et stempel.»Ideerne kommer hele tiden.« Ofte vækker de ham om natten efter kun få timers søvn. Så er han lysvågen. På sengebordet ligger en blok, som han kan skrive tanker ned på.»Nogle af dem er ret gode, og de skal ikke spildes.«.Bulldozeren Mens han taster,Mens han taster, får jeg øje på en vittighedstegning fra 2013 på væggen, hvor Roald Als har tegnet Bondo fladtrykt under en bulldozer. Ved rattet ser man Kommunernes Landsforenings chefforhandler, konservativ borgmester i Høje Taastrup Michael Ziegler, og den socialdemokratiske finansminister Bjarne Corydon.Anders Bondo ærgrer sig stadig over lockouten og lovindgrebet for fem år siden, der fjernede alle lærernes arbejdstidsregler. »Fordi kortene var pakkede på forhånd,« som han siger.»Jeg er kommet mig. For jeg er ikke bitter eller hævngerrig af natur,« siger han.»Men jeg synes da stadig, det er tæskedumt af dem, der var arkitekterne bag loven.« Da der blev grebet politisk ind den 26. april 2013, opstod der en spontan demonstration på Christiansborg Slotsplads. 6.000 lærere havde samlet sig. Nogle af dem græd, fortæller Anders Bondo, der også selv havde tårer i øjnene. Han blev hentet inde på Christiansborg, hvor han havde søgt om foretræde for beskæftigelsesudvalget i håb om at kunne påvirke situationen.På vej ud mødte han to mennesker. Først Bjarne Corydon, som helt tilfældigt kom gående på hovedtrappen.»Skal vi shake hands?« spurgte Corydon. Et spørgsmål, Anders Bondo undlod at svare på.»Jeg trak bare vejret dybt og gik videre,« siger han.På sin videre færd mødte han en ældre kvindelig kollega, der spurgte: »Har vi tabt?« »Jeg svarede: ' Ja, vi har tabt. Men ikke vores selvrespekt.' Vi havde jo gjort alt, hvad vi kunne,« siger Anders Bondo.I dag glæder han sig over, at Danmarks Lærerforening omorganiserede sit arbejde og lokalt er lykkedes med at indgå lokale arbejdstidsaftaler med kommunerne i 72 kredse.Anders Bondo Christensen forlader kontoret med kurs mod Hovedbanegården. Cyklen er punkteret, og turen går i rask trav. Endelig destination er en folkeskole i Næstved til det fjerde af 14 medlemsmøder over hele landet, hvor formanden orienterer om de igangværende forhandlinger. Parallelt forhandler han med Michael Ziegler og KL. De to mænd har landet flere aftaler siden konflikten, både i 2013 og 2015 og begge forsikrer, at de ikke har noget udestående med hinanden.Om lærerformanden siger Michael Ziegler: »Anders Bondo er et menneske, som brænder for en sag, og det kan man kun have respekt for, selv om vi kan være rygende uenige. Som forhandler er han meget seriøs og som oftest resultatorienteret,« siger Michael Ziegler og fortsætter: »Men han er også en mand, som ikke lige glemmer.Han har nogle klare synspunkter på, hvad der er sket i fortiden. Efter min smag holder han måske for meget fast i at kigge tilbage i stedet for at kigge frem.« I regionaltogets vogn 72 mod Næstved, ryster Anders Bondo energisk på hovedet: »Det er bare det billede, de gerne vil tegne af mig.Jeg har lavet aftaler hver eneste gang, der er nogen, der har villet forhandle,« siger han. I alt otte er det blevet til som formand for henholdsvis lærerne og Forhandlingsfællesskabet siden 2002. Den eneste gang det ikke lykkedes, var i 2013 på lærernes område, mens han dog samme år landede den store generelle aftale.Følelser i klemmeAnders Bondo Christensen voksede op i den lille midtjyske by Ans. Hans far var praktiserende læge og hans mor sygeplejerske. Ifølge Ole Bondo er alle fem børn rundet af en ' protestantisk arbejdsmoral'.»Vi fik at vide, at vi skulle komme ind i hjørnerne, når vi gjorde noget, og passe vores ting. Den der pligtfølelse stikker rigtig dybt i hele søskendeflokken. Og især Anders har det meget med sig, at man har en forpligtelse til at gå ind i noget, hvis det er uretfærdigt.« Forældrene var ikke medlem af et politisk parti, men diskussionerne gik livligt i hjemmet, og Anders Bondo skrev sine første læserbreve i Kristeligt Dagblad som teenager. Faderen sad i menighedsrådet og moren i både skolenævn og skolekommissionen. Hun tog sig af de børn, der havde det skidt derhjemme, og fandt sig ikke i uretfærdigheder. Et træk hun har givet videre til sit mellemste barn, påpeger Dennis Kristensens, formand for FOA.»Anders hader uretfærdighed. Og så har han et meget stærkt følelsesmæssigt forhold til lærerfaget og folkeskolen,« siger Dennis Kristensen.»Ind imellem bliver han for grebet og påvirket, hvor man som forhandler skal have lidt mere is i maven.Man kan mærke, at han virkelig har følelser i klemme,« siger Dennis Kristensen, der beskriver Anders Bondo som en mere alvorlig mand end han selv.»Målrettet og alvorlig, måske endda lidt for meget.En gang i mellem kunne han godt løsne lidt op. Han ser jo ellers ikke formel ud. Han ligner mere en, der skal i sommerhus. Modsat mig selv har jeg aldrig set ham i jakkesæt. Faktisk burde han og jeg bytte tøj, for han har en indre facon til at gå i habit,« siger han.Allerede som spejderleder i ungdomsårene kunne Anders Bondo Christensen mærke, at han havde særlige evner med børn og unge, men han var den første i sin familie, der valgte at blive lærer. Han blev uddannet på Skårup Seminarium i 1982, hvor han også mødte sin hustru Gitte. Arbejdsløsheden blandt unge lærere var stor, men det lykkedes Anders Bondo at få en kontraktansættelse og senere fast job som matematik-og samfundsfagslærer på Nydamsskolen i Vester Sottrup. Her fandt han sammen i store tværfaglige projekter med kollegaen Jørgen Lind, som siden også blev hans nabo og gode ven.»Han havde ideerne, og jeg var god til at få dem til at blive til noget. Og han tog børn og unge mennesker med storm. Selv om han så meget ung og drenget ud, havde han deres totale respekt fra første dag,« siger Jørgen Lind.Hvor offentligheden i dag kender Bondo på det korte hår og de runde briller, var han dengang langhåret, havde overskæg og gik i lilla velourbukser. Han tilhørte fornyelsen i lærergruppen fortæller en af hans tidligere elever, Mads Søholm Petersen, som havde Anders Bondo i fysik og matematik.»Jeg var ikke ret god til procentregning og brøkregning - mine bedste fag var sløjd og gymnastik. Men hvis man ikke forstod opgaverne, var han ikke som de gamle lærere, der bare syntes, man var ufattelig dum.Han var god til at forklare ting på en ny måde og gøre indviklet stof enkelt,« siger Mads Søholm Petersen.Han har i dag et firma, som står for vinteropbevaring af lystbåde, med otte ansatte. Og han sender ind imellem sin gamle matematiklærer en venlig tanke, når han skal regne noget ud.Gitte sover i SønderborgAllerede under studierne var Anders Bondo aktiv i Lærerstuderendes Landsråd (i dag Lærerstuderendes Landskreds), som 27-årig blev han formand for lærerkredsen i Sønderborg, i 1996 kom han i Danmarks Lærerforenings hovedstyrelse, og da han i 2002 anden gang han stillede op til formandsposten, blev han valgt. Da han fortalte sin kone, at han stillede op, sagde hun: »Du kan gøre, hvad du vil, men jeg bliver boende i Ullerup.« De sidste 15 år har han derfor haft en lejlighed i København, hvor han bor de fleste hverdage.»Gitte ligger og sover i Sønderborg, og jeg ligger i København. Det er lidt skævt, men sådan er det. Jeg er helt sikker på, at det har været det eneste rigtige,« siger Anders Bondo.Han er stort set kun hjemme i weekender og ferier.Der rejser han til gengæld gerne med hele familien, tager på musikfestival og i sommerhus. Ligesom han prioriterer at mødes med mændene fra lokalområdet - i lørdags over gule ærter, brændevin og kortspil.»Jeg har mange gode venner i Ullerup, og venskab er ikke noget, man i en travl hverdag kan få sig igen. Hvis familien var flyttet herover, havde jeg jo aldrig været hjemme alligevel. Gitte har taget et kæmpe slæb, og jeg er så utrolig heldig, at jeg aldrig har hørt et ord for det.« I dag er børnene 36, 33, 27 og 24 år, og Anders Bondo er engageret bedstefar til seks med en syvende på vej.Indimellem har han haft skyldfølelse over at se familien så lidt.»Men det værste var, hvis jeg fik at vide af børnene, at jeg alligevel ikke rigtig var til stede. Det gjorde ondt.Og man spørger da også sig selv undervejs, om det var den rigtige prioritering. Men jeg har den grundholdning, at man skal lade være med at ærgre sig. Grunden til, at jeg altid er i gang, er jo også, at det fantastiske liv, vi har fået, skal bruges til det yderste,« siger han.Slidt ned Ifølge dagens kalenderblad tog han flyet fra Sønderborg i morges klokken 07. En arbejdsdag på 14 timer er ikke ualmindelig. Det er også derfor, at han gerne presser et par løbeture ind. For helbredets skyld.»Jeg løber mest for at holde mig i form. Med det liv, jeg fører, er risikoen for at blive tyk jo overvældende.Der står altid en sandwich med masser af mayo og venter, når jeg kommer til et møde. Jeg vil ikke veje mere end 70, og gør jeg det, springer jeg et par måltider over.« Anders Bondo Christensen har ikke haft en sygedag i 30 år. Men i en periode efter konflikten var han for svimmel til at køre cykel og bil. Han gik til lægen, fordi han troede, at han havde fået en virus på balancenerven.Det havde han ikke. Det var bare kroppens svar på måneder uden pause med kun ganske få timers søvn hver nat.- Var det stress? »Du kan kalde det, hvad du vil. Konflikten tog i hvert fald hårdt på mig både fysisk og psykisk. Det var som at løbe 98 maratonløb i stræk.« Storebroren Ole Bondo Christensnen beskriver bagsiden af sin lillebrors engagement på denne måde: »Temperament og egen vilje er en gave, men det er også en sårbarhed, fordi det kan være svært at koble det af. Anders tager ikke let på ting, og det har været slidsomt, da han med god grund følte, at lærerne blev kørt over i 2013. Det stred mod hans retfærdighedssans og er ikke noget, han parkerer sådan lige.« I dag siger Anders Bondo, at han da havde tanken om at stoppe som formand.»Men i al beskedenhed, det ville have været svært for andre at tage over dengang. Og det værste du kan skrive er, at jeg har opgivet troen.« Det er måske ikke tilfældigt, at ordet ' stædig' er et af dem, der dukker hyppigst op, når andre skal beskrive Bondo. Selv kan han bedre lide ordet ' vedholdende': »For hvis man er stædig, kan man kun se en enkelt løsning. Men jeg bliver ved med at prøve at finde en vej. For mig handler det ikke om at tabe eller vinde en forhandling, men om at vi hver især bagefter kan gå ud og sige, at vi har opnået noget.« Der er fem kvarters togtur til Næstved. Han skal ikke forberede sig og har ikke noget talepapir med. Det har han aldrig.»Jeg ved godt, hvad jeg vil sige. Jeg har tænkt på den her overenskomst i flere år,« siger han.Han vil hellere bruge togturen på at tale om kernen i lærerarbejdet, om fagprofessionalisme og om foreningens arbejde med et nyt folkeskoleideal: »Folkeskolen er Danmarks vigtigste samfundsinstitution,« siger han.Netop de samme ord bruger undervisningsminister Merete Riisager (LA), da hun skal beskrive Anders Bondo, som hun kalder »en engageret slider«. »Selvfølgelig har vi forskellige perspektiver, men vi er begge to brændende optaget af folkeskolens placering som en af Danmarks vigtigste samfundsinstitutioner.« Hun er den syvende undervisningsminister i Bondos tid som formand. Kort efter hendes tiltræden inviterede han hende på hjemmebag og æblemost af egen avl i sin lejlighed i København.»Der vandt han mit ministerhjerte,« siger hun.»Når man som fagforeningsmand første gang skal møde en minister fra et liberalt parti, må man da være spændt på, hvad det er for en type. Men der oplever jeg ham som meget pragmatisk og udogmatisk,« siger hun. Bondo som rockstjerne På stationen i Næstved står et par lokale lærere klar til at køre Bondo til Susåskolen, hvor kantinen er ved at blive fyldt med lærere i aldre aldre. Han går hurtigt og direkte forbi bordene med sandwich og op til talerstolen, hvor han får headset på, mens der bliver taget billeder til en reportage til Fagbladet Folkeskolen. Der er 250 tilmeldte, men langt flere er mødt op, og der må hentes flere stole. Medlemmerne kommer så langt fra som Faxe og Nakskov.»Ja, vi overvejede, om vi skulle booke noget større, men det er bedre med en fyldt kantine end en halvtom hal,« siger en af arrangørerne.Under lockouten kørte Anders Bondo Christensen rundt i hele landet og besøgte lærere. Han husker blandt andet, hvordan han ankom til en hal i Nordjylland og blev modtaget med bragende bifald fra 1.500 lærere.»Det var nærmest som en rockkoncert. Jeg måtte sige: ' Rolig nu. Jeg er bare en lille matematiklærer fra Ullerup,'« Der blev brygget Bondo-øl, lavet Bondo-broderier, og sendt røde roser til privatadressen. Opbakningen var enorm. Og den fortsatte efter lovindgrebet.Faktisk kom der flere medlemmer til, og Lærerforeningen har i dag Danmarks højeste organisationsprocent på 97.Mødet i Næstved er kun for medlemmer, så jeg bliver sat uden for døren med en sandwich med skinke, krølsalat og - ganske som Bondo spåede - masser af mayo. Selv efter mødestart kommer der stadig deltagere til. En mandlig og en kvindelig lærer kommer direkte fra skole/ hjem-samtaler.»Nøj, jeg er træt. Skub til mig, hvis jeg falder i søvn,« siger hun på vej ind. Gennem den lukkede dør kan man på skift høre Bondos stemme, latter og klapsalver.Der er en opløftet stemning efter mødet, hvor lærerne myldrer ud. Kort efter er kantinen lige så tom som et klasselokale fredag eftermiddag.»Anders Bondo er en god taler, fordi han taler til læreren i mig,« siger en tidligere, kvindelig skolelærer på 74 år. Hun hedder Marianne Jelved og er af de fleste nok mest kendt som folketingspolitiker og tidligere minister. Hun var ikke med i Næstved, men hun er stadig medlem af lærerforeningen og har siddet på stolerækkerne til mange af Anders Bondos taler. Hans store opbakning skyldes, at han har sans for skolen som sag og institution, siger hun: »Jeg har set mange formænd komme og gå, men Anders Bondo har været på en særligt vanskelig opgave.Hele måden at anskue den offentlige sektor på er skiftet markant inden for de seneste år. Det har været hans lod at tage kampen ikke bare med Kommunernes Landsforening, men med hele den måde man ønsker at drive skole på i dag,« siger Marianne Jelved.Røde pletter på kinderneEfter mødet skrår Anders Bondo hen over skolens parkeringsplads med en karton med to flasker vin i hånden. Små stikkende snefnug sætter fugtige aftryk på hans brilleglas. Mødet gik godt, vurderer han. Lærerne er ikke overraskende optaget af, hvorvidt det kan ende med en konflikt. Nogle af dem fortalte, at de har op mod 30 undervisningstimer om ugen og stort set ingen tid til forberedelse. Anders Bondo ryster på hovedet.»Jeg er bekymret for lærerne og deres arbejdsforhold.Og for vores skole.« I toget tilbage mod København taler han om, hvordan undervisningen i dag bliver detailstyret. Hvordan lærernes har mistet deres faglige frihed. Om de skadelige nationale tests og lange skoledage. For nylig har to forskere formuleret en videnskabelig kritik af sidstnævnte: »Men der er ingen vilje hos politikerne til at lytte.Der er dem, der mener, at vi er for kritiske. Men hvis vi ved, noget er dårligt for undervisning eller eleverne, skal vi sige det. Jeg tror bare, vi skal blive endnu bedre til at fortælle, det vi ved.« Og netop troen på, at hvis han får mulighed for at forklare, vil alle andre forstå, er kendetegnende for Anders Bondo, siger Mads Lebech. Han er administrerende direktør i Industriens Fond, men fra 2001 til 2009 var han konservativ borgmester på Frederiksberg og sad i 2007 overenskomstforhandlinger med Anders Bondo. Han roser hans evner som forhandler og kalder ham detaljens mand med et stærkt fagligt fokus: »Samtidig har Anders det der lærertræk, hvor de altid tror, de har ret. Og hvis vi andre ikke forstår, at jorden er flad, er det fordi, de ikke har forklaret det godt nok. Anders har en utrolig stærk faglig overbevisning, der godt kan give ham røde pletter på kinderne ind imellem,« siger Mads Lebech.At lærerne stadig er vrede over lovindgrebet i 2013, vurderer Lebech, for så vidt godt kan tilskrives, at formanden hedder Anders Bondo: »Spørgsmålet er jo, hvor den vedholdende vrede kommer fra? Om Anders styrer tigeren, eller om han nu har valgt at sidde på ryggen af den.« Tilbage i toget forklarer Anders Bondo, at han hverken ser kommunal-eller landspolitikerne som sine modstandere. Det er mere Finansministeriet og Moderniseringsstyrelsen, som han kalder »en stat i staten«. »De lurer bag det hele. Det er en kæmpe udfordring, at de har magten over skolepolitikken i Danmark,« siger han.Men er han ikke også selv magtfuld, spørger jeg.»Jo jo, det kan du sige. Men mest af alt ser jeg det, som om jeg har et stort ansvar. Det er det, der driver mig. Og det er en gave, men det har også sine omkostninger.« Klokken er næsten 21, da vi skilles neden for Danmarks Lærerforenings domicil. Anders Bondo Christensen sætter kursen mod sin københavnerlejlighed og en hjemmebagt bolle med ost. Det er mandag aften, og jeg cykler hjem langs Kalvebod Brygge. I mit eget tempo.liv@information.dk »Han er også en mand, som ikke lige glemmer. Han har nogle klare synspunkter på, hvad der er sket i fortiden.Efter min smag holder han måske for meget fast i at kigge tilbage i stedet for at kigge frem« Michael Ziegler Chefforhandler, KL »Målrettet og alvorlig, måske endda lidt for meget. En gang i mellem kunne han godt løsne lidt op.Han ser jo ellers ikke formel ud. Han ligner mere en, der skal i sommerhus« Dennis Kristensen Formand, FOA »Når man som fagforeningsmand første gang skal møde en minister fra et liberalt parti, må man da være spændt på, hvad det er for en type. Men der oplever jeg ham som meget pragmatisk og udogmatisk« Merete Riisager Undervisningsminister, LA.Han har løbet et maraton om året i knap 30 år, og mellem møder og forhandlinger klemmer Anders Bondo Christensen løbeture ind langs Københavns Havn.Rød bog: Anders Bondo ChristensenKaldenavn: ABC, født den 16. marts 1959 i Ans som den mellemste af fem søskende.Lærer fra Skårup Seminarium 1982, hovedfag i matematik og samfundsfag.Har arbejdet som lærer i Nordborg og Sundeved Kommuner fra 1982 til 2002.Formand for Sønderborg Lærerforening 1987-2002.Medlem af Danmarks Lærerforenings Hovedbestyrelse i 1996.Formand for Danmarks Lærerforening 2002.Gift med Gitte Hansen, fire børn og snart syv børnebørn.Bosiddende i Ullerup med lejlighed i København.Overenskomst 2018Netop nu forhandles overenskomst for 575.000 offentligt ansatte i kommuner og regioner, heraf 85.000 lærere.Forhandlingerne skal være afsluttet ved udgangen af februar måned 2018 og træde i kraft den 1. april.Embedsmænd har siden december forhandlet, men i denne uge kom der gang i det, man kalder realitetsforhandlinger mellem Anders Bondo og KL's chefforhandler borgmester Michael Ziegler (K).
Anders Bondo, formand for Danmarks Lærerforening i over 15 år, befinder sig midt i forhandlingerne om overenskomst 2018. De kan få vidtrækkende konsekvenser - ikke bare for lærerne, men for over en halv million offentligt ansatte. Vi tegner et portræt af en mand, der på godt og ondt har et stærkt følelsesmæssigt forhold til folkeskolen.
I en taglejlighed på Vesterbrogade i tredje baggård viser Sten Lundager to grå cavalet-kufferter frem. Med dem var han med til at skrive et lille stykke danmarkshistorie.Retfærdigvis et stykke, som hører til blandt de mere skyggefulde sider af historiebogen.»Jeg var med til at smugle omkring 20 ton hash ind i Danmark. Vi var pionerer. Det var os, der lærte farmerne i Marokko, hvordan de skulle fremstille hash,« siger Sten Lundager stolt og med udpræget københavnerdialekt. Han holder sig godt, blazeren og cowboybukserne sidder, som de skal. Man skulle ikke umiddelbart tro, at Sten Lundager er 70 år. Sammen med journalisten Nana Askov har han netop udgivet bogen ' Smugler - fra hippie til hash-bagmand' på People's Press.Sten Lundagers alternative karriere begyndte med pot til eget forbrug, dengang han og vennerne var sex-og stofglade hippier, der rejste til Indien og Nepal for at hente hash. Småsalget endte i en verdensomspændende smuglerforretning.I Holland, Thailand, Spanien, Colombia og USA. Med kilovis af hash, pot og coke i både, biler og flyvemaskiner. For millioner af kroner. De blev brugt til et liv fuld af luksus med modeller, hoteller og lystyachter. Indtil den dag, Sten Lundager blev anholdt i USA for smugling af stoffer og sat bag tremmer i et af landets hårdeste fængsler. Hvor han delte celle med en massemorder. Han afventede en retssag, der skulle afgøre hans skæbne. Men det skete længe efter, at det søde liv begyndte.»Vi havde det fucking sjovt og lommerne fulde af kontanter, ik',« siger den 70-årige mand og fortæller, at to kufferter på bedste Olsen-Banden-manér blev dobbeltbundet og fyldt med penge eller hash. De skar kort fortalt bunden og toppen af den ene kuffert og lagde den ud på den anden. Det gav plads til 100.000 dollar mellem de to lag. Men når politiet åbnede kufferten, var den fyldt med tøj.»For mit vedkommende handlede det aldrig, aldrig om penge, de var selvfølgelig gode at have, men det handlede om min identitet og om de frie miljøer, jeg var en del af,« siger han.Lejligheden er egentlig en coaching-virksomhed og er ren boheme. Væggene er skrå, sofaen står lavt på gulvet, og der er et meditationsrum, der dagligt bruges af Sten Lundager og hans kærestes klienter. På væggen hænger en plakat af Kofoeds Skole, der hjælper udsatte mennesker, og hvor Sten Lundager arbejder som misbrugskonsulent.Fra arbejder-til hippieromantikLivet som nyder af alkohol og hash begyndte i København i tresserne. Sten Lundager var flyttet til Frederiksberg fra en lille lejlighed i Søborg, hvor han voksede op i en arbejderfamilie med fagbevægelse, torskefileter, tuborg på flaske og lokum i gården, siger han, da vi forlader lejligheden og træder ud på Vesterbrogade mellem travle biler og mennesker. Vi er på vej til indre København mod de klubber og cafeer, hvor han og smuglervennerne hang ud med de flotte og kendte i 1970erne. Men der skulle gå nogle år, før det kom så vidt.Hans mor, Hjørdis Lundager, var fabriksarbejder, og hans far, Kaj Lundager, var trykkerimedarbejder på Land &amp; Folk og glødende kommunist.Derudover var faderen fisker, og Sten Lundager hjalp til med at fiske og male båden, da den urolige skoledreng midt i syvende klasse gik i lære som malersvend.Kaj Lundager ønskede at se sit barn blive kommunist, og han hadede druk. Men Sten Lundager tog sort arbejde, mistede sit kørekort på grund af spirituskørsel og prøvede byen af.»Vi væltede konstant stive rundt i gaderne og havde aldrig penge. Så om natten sugede vi benzin fra de andre biler, og så kunne vi køre lidt igen. Vi var nogle værre rødder, og det er nok det, som er fortsat mit liv igennem,« siger han, mens vi går mod Istedgade. Han har ingen problemer med at snakke og gå samtidig.Kommunisme og kernefamilie var ikke dét, han drømte om. Frihedstrangen fik gode kår i tiden. Fra USA blæste der blomster med vindene, de unge blev blomsterbørn, der lyttede til The Doors, Led Zeppelin og The Rolling Stones.De vilde vinde leverede duften af hash, som mange unge fik mere og mere smag for.Som langhåret hippie med bæverpels og trompetbukser flyttede Sten Lundager i en 40 m2 lejlighed ved siden af et autoværksted i Søborg med sin bedste kammerat, Mureren.Det var her, pladespilleren spillede Pink Floyd, mens de røg sig skæve og tog stjernevilde syretrip på kosmisk rundkørsel langt ude i de fjerne galakser. Og det var på Club 69 på Søborg Hovedgade, at de hang ud i et bælgmørkt, røgfyldt kælderlokale. Stig Listepik stod i døren, og Ricardo-brødrene solgte ud af ubanderolerede smøger, som brødrene sejlede ind med speedbåde fra Polen.»Nå, hvad ská du have? En skulle have pall mall og en anden lucky strike. Så købte man lige et par kartoner. Men dengang kunne man ikke rigtig få noget hash, og det var dér, at tankerne begyndte,« siger Sten Lundager og tilføjer, at også Ricardo-brødrene som ham selv endte som narkosmuglere.Men det begyndte naivt. Snart tog han og vennerne på dannelsesrejser til Indien, Pakistan og Nepal. Det betød, at de kunne tage hash med hjem og sælge ud.Kilovis af hashDer gik nogle år. I begyndelsen af 1970erne havde Sten Lundager, Mureren og vennerne fået etableret en decideret forretning. De havde lært farmerne i Marokko, hvordan man fremstillede rigtig hash og ikke det såkaldte kief, som marokkanerne kendte. Den viden havde danskerne fra Mellemøsten. Hvad de også havde, var forbindelser til de rigtige kollektiver og klubejere i København. Som gerne tog imod varerne.I Marokko og Pakistan blev kufferterne limet til med hashplader. Cremedåser og pilleæsker fyldt op. Det var let at slippe forbi tolderne i de europæiske lufthavne. Særligt Amsterdam var hashvenlige. Og det gjaldt ikke blot tolden. I Amsterdam kunne man købe hash til tre-fire kroner grammet. Hash, som gik for fem kroner grammet i Danmark og endnu mere i Sverige.Det var lette penge.»Jeg var altid ude at hente. Det var mit job.Murerens job var at sælge det. Når vi pakkede hash i biler, hentede vi i begyndelsen 20-30 kilo ad gangen, som vi solgte til omgangskredsen i Søborg og Gentofte, det var for eksempel 100 gram eller et kilo. Jeg kom bare hjem og smed hashen hos Mureren og sagde: Værsgo, her er 100 kilo,« griner Sten Lundager om de frie smuglertider, før der var grænsekontrol og overdreven fokus på stoffernes færden.I Istedgade går vi forbi Mændenes Hjem og narkomanerne, der hænger på fortovet. En forhutlet herre spørger, om vi har nogle småmønter.»I står vel ikke og har lidt småpenge,« spørger den forhutlede, og Sten Lundager trækker hånden ned i lommen på sin grå frakke.»Jeg har en lille smule småpenge til dig. Ká du há det godt, min ven,« siger Sten Lundager og klapper ham på skulderen, inden vi når Rådhuspladsen og Lavendelstræde 17, hvor Club 17 lå. En såkaldt nøgleklub, hvor man skulle have nøgle for at komme ind.Sprut og modellerSten Lundager og mureren var rykket op i hierarkiet.Hver midnat stimlede de sammen i klubben, hvor der kom modeller, playboys og en storpusher i sin Rolls-Royce med egen chauffør.Musikeren Cat Stevens kom der fast. Mick Jagger, Keith Richards og de andre fra The Rolling Stones var også på besøg. Sten Lundager og Muren blev accepteret, fordi de kunne smide 250 gram hash i baren.Hashen blev bragt rundt med en sølvchillum.Når aftenen var forbi, kørte Sten Lundager vind og skæv hjem i sin BMW for at vågne op klokken 14, brække sig i toilettet og tage ind til Ceylon Tea House på Strøget eller til Ambrosius på Gråbrødre Torv ikke langt derfra. For at dulme tømmermænd med øl, snaps og en joint eller to. Og sådan gik hverdagen i ring, når han da ikke var i Marokko, Pakistan eller Holland for at hente varer.»Vi var bare nogle håndværkere, murere og malere, som ville spille billard. Vi undrede os over, at de der modeller gad hænge ud med os, men det var sikkert fordi, de kunne se, at vi havde det fucking sjovt. Vi drak hver dag, og ikke bare drak. Det var voldsomt og decideret alkoholisk.Jeg var oppe på 10 til 12 flasker havskum om dagen foruden sprut og hash,« siger Sten Lundager.Han havde fået kontakt til et kollektiv i indre by på Olfert Fischers Gade. Her boede Mogens, kaldet Mågen i avisspalterne og hængt ud som narkobaron. Han havde udgivet to billedbøger om sex med Zuleima, der også boede i kollektivt.Kollektivet var fuldt af kunstnere og kreative.Slanke piger, som gik med make-up. De havde fast regning på Club 17 og hang ud med de fine på Hotel Østerport.Fri sex og kollektivSten Lundager var dybt fascineret. Alt det der med hippier og ungdomsoprør var et forlængst afsluttet kapitel. De her mennesker var både frigjorte og til luksus.»Snart flyttede de I kollektivet til Eskilsø i Roskilde Fjord. Det bestod af to huse, og man skulle derover med robåd. Ekstra Bladet kaldte stedet for et luksuskollektiv, hvor der kom modeller og hashsmuglere,« siger Sten Lundager, da vi har sat os med en sort kop kaffe i kulden på Gråbrødre Torv.Ekstra Bladet tog forbi øen og spionerede med kikkerter. De berettede om en aften med gruppesex på stranden, men i virkeligheden var det bare et par af pigerne, som bevidst havde nøgenbadet foran pressen, fortæller Sten Lundager. Det var i kollektivet, at Sten Lundager mødte Tenna, og han gjorde hende gravid med en søn. Men han var dødjaloux. Han forlod hende igen, fordi det blev lidt for meget med al den bytten-partner.»De der kvinder eksperimenterede, de sov sammen, de var kærester, de var uvenner, de fik mandlige kærester, så lå de i bunker, det var kulturen dengang med gruppesex og fri porno.Og det kunne jeg ikke klare i længden. Vi holdt kun i fire måneder,« siger Sten Lundager om det forhold, der affødte en søn.Det var også i gruppen, han mødte Stellan, der blev kendt som den internationale svenske gangster med alle modellerne. For handlerne fortsatte ufortrødent fra det lille kollektiv, og nu begyndte smuglerforretningen at omfatte flyveture. Stellan, som blot var ét af hans smuglernavne, havde kontakt til piloter, som kunne skaffe 250 kilo til Sverige.En dag fik de et opkald på Eskilsø. Stellan og hans partner Joe Margarite var blevet anholdt i Marokko. Deres fly var landet på vådt sand og kunne ikke slippe fri. Den uheldige landing havde militæret i Marokko hurtigt fået nys om.250 kilo hash var løbet ud i sandet.Med døden i øjneneSelvfølgelig var livet som smugler farligt. Sten Lundager flyttede - eller flygtede - til Florida med sin nye amerikanske kæreste, Angela, som havde boet i København. Hun kendte ikke meget til Sten Lundager, der levede et dobbeltliv.På den ene side dyrkede han Angela, villaen og sine store lystbåde i Florida. De havde endda boet et år i New Zealand, hvor Sten Lundager havde kvittet alkoholen og i stedet koncentrerede sig om zen og meditation. Han var vegetar og gik til yoga.Officielt var hun stewardesse og Sten Lundager varmtvandssejler, der sejlede på Bahamas og i Caribien. Når han var i land, havde de mange romantiske sejlture. Men alt skulle finansieres.Sten Lundager var fortsat smugler og havde de samme forbindelser som altid. Stellan var for længst sluppet fri. Med hollandsk og falsk navn blev han hurtigt udleveret fra Marokko til Holland, hvor han fik en bagatel af en bøde.Efter en meget kort fængselsdom var han over alle bjerge verden rundt. Et netværk i Marokko er en god ting, når man er smugler, så Joe Margarite var også på fri fod.I slutningen af 70erne solgte den lille gruppe eftertragtede thai-sticks, som var de bedste cannabis-topskud bundet på en bambuspind.Stellan havde sikret en stor forretning, fortæller Sten Lundager. Joe Margarite og Sten Lundager pakkede kufferne og tog mod Thailand for at tjekke varerne. Den dag kunne han have mistet livet.»Forestil dig at køre oppe i Nordthailand i en jungle med en flok thaier i en Toyota og så sidde i et markhus med et ton hash og forhandle. Jeg og Joe skulle have thai sticks, men det viser sig, at det er som dårlig colombiansk pot, vi nærmest ikke kunne få noget for.' Vi vil kraftedme ikke købe dit gamle lort,' råber Joe så til deres leder, som er en lille mand med fedtet, sort hår, og som mangler tre tænder.' Det har I allerede gjort,' lød det tørre svar. De 200.000 dollar var allerede blevet betalt.»Vi smadrer jer alle sammen,« råbte Joe så.Og så var det, at pistolen blev lagt på bordet.«.Den ukendte farDa vidste de godt, hvad klokken var slået. Tag imod det, eller lad vær'. Sten Lundager og Joe slap ud med livet i behold. Og de lavede mange handler i Thailand. Af og til gik handlerne galt, som når thai-sticks var dårlig pot, eller når tolderne stoppede forsendelserne. Det var en del af spillet. Og alt i alt slap de godt fra det hele. Så længe det varede. Af og til tog Sten Lundager hjem til familien eller til vennerne fra kollektivet på Gråbrødre Torv, fortæller han, da han falder i snak med en tjener, der selv kan huske cafeen Frimandskvarteret og Ambrosius, fra dengang han var dreng. Det var omtrent samme tid, Sten Lundager kom her for at drikke fadøl med de andre fra kollektivet og se sin søn.Sten Lundager vender tilbage til interviewet.»Det var Tenna, som opdrog vores søn. Når jeg en gang imellem var hjemme, så jeg ham her på Gråbrødre Torv. Men det var sjældent, og jeg har svigtet ham. Jeg kunne ikke tillade mig at byde min søn det, jeg gjorde. På et tidspunkt så jeg ham kun få gange over en periode på syv år,« erkender Sten Lundager.Livet uden en far og blandt fordrukne kunstnere tog hårdt på sønnen Thomas, der aldrig lærte at leve et normalt liv.»Det har været svært for min søn at forstå, at han blev fravalgt. At jeg hellere ville være smugler.Men jeg tror ikke, det kunne være anderledes. Det frie liv trak i mig, og det var meget mere spændende end det sædvanlige 8 til 16-liv. Og når man er så meget på stoffer, som jeg var, bliver man ærlig talt også temmelig følelseskold.« Sten Lundager siger, at smuglerne så sig selv som en slags avantgarde.»Vi følte os ikke som kriminelle. Vi kunne ikke forstå, at folk måtte drikke alkohol, og vi ikke måtte ryge. Folk har et frit valg, og vi solgte hash til voksne mennesker. Prøv at hør. Jeg går 100 procent ind for en afkriminalisering af alle stoffer.Politiet kommer aldrig til at ramme bagmændene, så de rammer de forkerte. De, der kommer i fængsel, er de stakkels junkier,« siger Sten Lundager i kulden, der sniger sig ind på os. Han virker tilsyneladende afklaret med konsekvenserne af det, han har gjort.Hvis der er noget, han virkelig fortryder, er det de år, hvor han solgte kokain. Det var hurtige penge og forkerte mennesker som følge af gæld.Kørt ned på cokeMere ville have mere, og det var kokain, man kunne tjene bedst på. Det bugnede med kokain i Florida, og det var »skide let« at smugle det ind fra Colombia. Coke gjorde Sten Lundager fuldstændig klar i hovedet. Det blev brugt, når han malede både. Det blev brugt i weekenden med elskerinden.Stellan og Joe Margarite var vilde med ideen om at sælge det. Afkastet var enormt. En kineser, de kendte, Tracy Wong, havde kontakt til en nigeriansk diplomat, der nød godt af sin immunitet og havde frie hænder til uhindret at krydse grænser.Først fik de syv kilo kokain over grænsen. Det indbragte 300.000 dollar. Og snart blev kokainen en fast indtægt.»Flere gange om ugen drak jeg en hel flaske whisky og røg pot bare for at falde ned oven på coke og smugling. Man kan også blive afhængig af potten. Når man har brugt det længe nok, er det så stor en del af dit liv, at man bare gør det uden at stille spørgsmålstegn,« fortæller Sten Lundager.Han levede stadig et dobbeltliv. Der var perioder, hvor han trænede, mediterede og levede sundt i Florida med sin kone og sine både. Og andre, hvor han smuglede, røg og drak på eksempelvis luksushoteller i Bangkok.Så en dag i 1981 ringede telefonen.»Det var Stellan, og han sagde: ' Jeg er blevet nødt til at sige alt,' sagde han til mig, og jeg var målløs. ' Hvad mener du',« spurgte jeg. ' Jeg har fortalt om alle stofferne og alt, hvad vi har lavet sammen'. Stellan var blevet anholdt i San Francisco, og jeg havde en fornemmelse af, at telefonen blev aflyttet, så jeg smed røret på,« siger Sten Lundager, som stadig ikke har tilgivet Stellan for at angive ham.Herefter flygtede Sten Lundager til Caribien.Da han et langt stykke tid derefter vendte tilbage til Florida, fik han et opkald fra en agent Andersen fra det amerikanske agentbureau DEA.Det tog Angela ikke let på. Et stort skænderi blev til en skilsmisse, og Sten Lundager måtte atter flygte. Denne gang til Spanien. Senere blev han informeret om, at både Joe Margarite, Tracy Wong og den nigerianske diplomat var blevet taget. Stellan derimod levede på fri fod under jorden. Han havde på grund af sit stikkeri fået en lukrativ aftale med politiet.Den spanske solkystSten Lundagers historie er lang, og ovenstående er blot en brøkdel. Avis man tror, at den ender her, er svaret nej. Smuglerlivet fortsatte, og denne gang i Sydspanien under navnet David Sykes.Sykes sejlede, smuglede og solede sig. Turen gik ofte fra Marokko til Danmark. Og han var ofte i Danmark. For at tage imod sendinger. Så stod han for eksempel ved Sølager nær Hundested i Nordvestsjælland med en af de første mobiltelefoner i landet, på størrelse med en banan, og ventede på et opkald og en båd med 2.000 kilo hash.Sammen med blandt andre Anna Smith, kendt som hashdronningen, tjente de styrtende med penge. Med frakkelommerne fulde af tusindekronesedler rendte Sten Lundager rundt i de københavnske banker for at veksle.Han tog til Schweiz med hundredtusinder af kroner tapet fast til kroppen. Mange år senere blev hashdronningen anholdt i Skotland. Med 2,5 ton hash.Otte år før den anholdelse havde det været Sten Lundagers tur. Undervejs havde han én gang været hjemme i USA for at se sin gamle villa og hente ting hjem. Det var gået problemfrit.Men anden gang gik det galt.Anholdt i USASten Lundager og hans nye kæreste var på vej fra Danmark til USA. Årsagen var, at han skulle godkendes af en spirituel guru, som hun kendte, og han var så dum at sige ja.For ved ankomsten gik det galt i New York Citys lufthavn, JFK. Han blev forhørt i to timer i sikkerhedskontrollen, mens hans kæreste chokeret ventede i ankomsthallen. Sten Lundager nåede dårligt at sige farvel, før han blev ført til detentionen og dagen efter stillet for en dommer.Sagen var 13 år gammel, så jeg troede, at den ville forsvinde af sig selv, at de måske ville spørge mig lidt ud og så sende mig af sted. Men dagen efter vidste jeg godt, hvor alvorligt det var.« Dommeren læste anklagen op foran Sten Lundager. Den lød på et ton marihuana og 40 kilo kokain, som han havde smuglet ind i USA.Han stod til at få en million dollar i bøde og op til 25 års fængsel. Sten Lundagers kæreste var i chok. Hun vidste intet om hans skyggeliv.Blandt de hårdeste fangerHan sad 119 dage blandt de hårdeste fanger i Elizabeth Town i New Jersey. Om natten blev der spillet heavy metal, så de ikke kunne få ro.Om dagen var der magtkampe mellem fangerne.Men Sten Lundager kaldte de for Lille Buddha.Han sad dagen lang og mediterede. Han visualiserede sin retssag, fortæller han.Den 18. december 1991 blev han stillet for en dommer. Mange af Sten Lundagers smuglerpenge blev brugt på den bedste forsvarsadvokat.Og dommen? Den lød på 50 dollar og en prøveløsladelse, som gjaldt i fire år.»Jeg blev dømt for at konspirere via en telefon.Det var helt ufatteligt. Min sagfører sagde, at han aldrig havde oplevet en så munter og løssluppen stemning i en retssal,« siger Sten Lundager og tilføjer, at de kun kendte til hans smuglervirksomhed i 1970erne.»Jeg slap så billigt, fordi hvis de skulle køre den retssag mod mig, skulle det være en nævningesag, og den ville koste millioner af dollar.Stellan skulle vidne mod mig. Joe skulle vidne mod mig, og det tror jeg var for besværligt. Den skulle bare afsluttes.«.Isolation og befrielseSagen var imidlertid ikke helt slut. Derhjemme blev han anholdt af Rejseholdet for at have smuglet 200 kilo hash fra Marokko til Danmark.Han sad i isolation i 3,5 måned, men sagen faldt langsomt fra hinanden. Han endte med at have indrømmet at have pakket 40 kilo hash i en bil.Han gik fri efter 3,5 måneder i isolation.Det var ikke det store problem at omstille sig fra det hektiske smuglerliv. Selvom rejselysten stadig dukkede op, havde han prøvet det meste.i stedet dykkede han ned i spiritualitet og kærligheden til sin kone og sin nyfødte datter. Han fik genetableret kontakten med sin søn. Konen og Sten Lundager er siden gået fra hinanden, Sten Lundager har arbejdet som misbrugskonsulent i fængsler og har nu sit eget coaching-firma LifeDsign.Her på Gråbrødre Torv er vores hænder koldere end kaffen. Det er tid til at tage afsKed. Om konsekvenserne af offentliggørelsen af denne historie, siger han: »Jeg har ingen fjender, men vi har skrevet på den her bog i 10 år, og for nogle år siden fik jeg en opringning: ' Så må vi slå dig ihjel, Sten.' ' Prøv nu at høre, det går nok', svarede jeg. Og Mureren er heller ikke glad: »For fanden, Sten, du skal kraftedme altid føre dig frem.« Og det er præcis, hvad Sten Lundager kommer til at gøre i disse dage. For at få sandheden om sit liv ud.»Vi følte os ikke som kriminelle. Vi kunne ikke forstå, at folk måtte drikke alkohol, og vi ikke måtte ryge. Folk har et frit valg, og vi solgte hash til voksne mennesker.«. »For mit vedkommende handlede det aldrig, aldrig om penge, de var selvfølgelig gode at have, men det handlede om min identitet og om de frie miljøer, jeg var en del af«
REPORTAGE: Sten Lundagers utrolige, men ukendte historie er så lang, som den er kriminel. BT har mødt manden, der begyndte som hippie i København og endte som storsmugler i USA.
Det vejer ikke så meget. Er måske 30 gange 40 centimeter stort. Det sorte plastikkeyboard fra Fætter BR. Solen skinner og brænder plastikken varm mod de bare drengeben.Der er stille omkring ham. Der er kun lyden fra tangenterne, som afgiver en lyd, hver gang den lille hånd trykker ned på dem. Gerne den samme som den, man kan høre på Michael Jacksons ' Billie Jean'.Inde i hovedet kører linjerne på repeat.She was more like a beauty queen from a movie scene. H, A, G, A, D, trykker fingrene koncentreret.Året er 1993, og Adi Zukanovic ´ er 5 år gammel. Han sidder på en græsplæne foran sit midlertidige hjem på Asylcenter Holmegård på Langeland. Her elsker han at sidde. Omgivet af skov på den ene side og en sø på den anden side af vejen.Her kan han finde ro. Her kan han være alene. Have et øjeblik væk fra det hele.På årets jazzfestival er den i dag 29-årige Adi Zukanovic ´ på overalt. Det er han også på den danske musikscene generelt.Hvis man vover blikket væk fra forsangerne i bands som Nikolaj Nørlund, Oh Land, Bisse, Irah og Hanne Boel, vil man finde den samme mand bag keyboardet eller klaveret. Går man mere til klassiske koncerter, kan man også opleve hans arrangementer her. Ja, selv hvis man går en tur i teatret. Han spænder nærmest overnaturligt bredt. Måske er det derfor, jazzfestivalen kalder ham tangenttroldmanden i det officielle program.Adi Zukanovic ´ er ikke kun pianist, han er også synthesizer-og keyboardspiller, bassist, arrangør, improvisatør, og så kan han også spille en tone eller to på harmonika. Tidligere på året blev Adi Zukanovic tildelt musikanmeldernes pris Steppeulven, der kårede ham som Årets Musiker, for hans særlige evne til at spille sammen med en bred vifte af musikere.Adi Zukanovic ´ er ikke solist, han er en holdspiller.Da Politiken møder ham i hans studie i indre by, er det tidlig morgen. Forude venter en dag, hvor han skal ind på Nørrebro Teater for at tale om forestillingen ' Noget om helte', som han skal skabe lyd og musik til, derefter skal han videre ud i et andet studie i Vanløse for at påbegynde indspilninger til en ny Irah-plade.Dagen forinden har han indspillet med Nikolaj Nørlund, efter en weekend hvor han optrådte med Bisse og Cohenhyldesten ' På Danske Læber' på Heartland Festival, kun tre timer efter han landede fra USA, hvor han havde givet koncert i Salt Lake City og Los Angeles med Oh Land.Alligevel virker han helt rolig, som han sidder der. Taler langsomt, leder sjældent efter ordene. Der er noget uskyldigt og drenget over ham. Hans mørke, lidt pjuskede hår. De markerede kindben, der rejser sig skævt, når han smiler. Mellemrummet mellem tænderne.Det milde blik. Hans hyppige brug af ordet ' bare', som om livet er faldet tilfældigt ud for ham, med hans store taknemmelighed til følge.En bombet legepladsLivet startede ellers hektisk for Adi Zukanovic ´, der kom til verden i april 1988 i Sarajevo, Bosnien-Hercegovina, som enebarn af en økonom og en elektriker. Fire år før borgerkrigen brød ud og drev ham og hans forældre på flugt. Adi Zukanovic ´ var 5 år, da familien ankom til Asylcenter Holmegård på Langeland.»Asylcenteret var egentlig et fint sted, men det var et meget kaotisk sted at være, fordi der var så mange mennesker, som havde mistet. Nogle havde mistet deres forældre, nogle havde mistet deres børn. Vi var så heldige, at vi slap for store tragedier«, siger han og forsætter efter en kort pause: »Selv om vi oplevede nogle ret traumatiserende ting på vores flugt«. Han taler om, hvordan deres hus blev bombet, en nat de sov i det. Hvordan han blev kørt ned, efter at være løbet skrækslagen fra en legeplads, der blev bombet, mens han legede med sine kammerater.Om følelsen af at blive kørt derfra i en ambulance, der på sin vej mod hospitalet blev beskudt hele vejen.Han fortæller om, hvordan han som 4-årig om aftenen listede hen foran et vindue i en lejlighed, familien havde lånt af en kvinde, der allerede var flygtet, for at se ud over Sarajevo.Hvordan han i nattøj kravlede op på en sofa, der stod under vinduet og stillede sig op på den, så han kunne ane byens bjerge og bygningskonturer i det fjerne. Han fortæller om mørket i byen, fordi byens elnet var i stykker, og om hvordan byen i et splitsekund pludselig lyste op, når bomber regnede ned over byen. Han fortæller om, hvordan han lagde sig ind til sin mor, som fortalte ham, at der ikke er noget at være bange for.»Allerede som meget lille skulle jeg forholde mig til nogle store spørgsmål i livet«, siger han og fortæller om den dag, det lokale politi kom og hentede hans far for at føre ham i koncentrationslejr.Det var sommer, og Adi Zukanovic ´ var taget til stranden ved den lille kystby Klek i Kroatien, som var den første by, de flygtede til, sammen med sin far og sin fætter. De badede og legede i vandet. Det var tidligt forår, og var det ikke for krigen, ville der have været flere hundrede mennesker på stranden den dag. Men de var de eneste. Lige indtil en lokal politimand og fire soldater kom og greb fat i hans far og førte ham bort. Alene fordi han var bosnier.»Jeg kan stadig mærke følelsen af at sige farvel til ham og tro, jeg aldrig skal se ham igen«, Adi Zukanovic ´, der stadig husker, hvordan han kiggede intenst på sin far for at finde ud af, hvordan han havde det. Var han bange? Han virkede rolig, syntes han. Stærk, men også nervøs.At læse andres følelser blev hurtigt Adi Zukanovic ´ ' kompas i den kaotiske virkelighed, han voksede op i.»Rammerne om min barndom var så ekstreme, at jeg slet ikke kunne fornemme, hvad virkeligheden var. Den eneste måde, jeg kunne mærke det på, var ved at observere, hvordan min mor og far havde det. Når de var kede af det, var der et eller andet at være bange for. Når de var modige, til stede og rolige, kunne jeg være tryg«, siger han.Fornemmelsen for stemninger og følelser har siden hen været en særlig evne, som Adi Zukanovic ´ har kunnet bruge i musikken. Han er hurtig til at afkode præmisserne hos de kunstnere, han spiller med, og til at forstå, hvilke bevægelser der skal til, for at musikken rejser sig og bliver til noget større.»Jeg kan mærke de helt små, fine træk ved de kunstnere, jeg spiller med. Og derfor kan jeg indgå i så mange konstellationer og være til stede i dem med hele min ånd«, siger han.Tryghed i musikkenMusikken blev også en sikkerhed i Adi Zukanovic ´ ' omskiftelige barndom.»Da vi endelig kommer til Danmark, er det med den indstilling, at det kun er for en periode«, siger han og fortæller, hvordan han husker at have set sine forældre optage små videoer til familien hjemme i Bosnien, hvor de fortæller, at de glæder sig til at komme hjem igen.»Jeg har tænkt meget over det siden.At det var en ærgerlig måde at leve et liv på. Og jeg kan se, at jeg intuitivt som barn har forsøgt at skabe en sikkerhed i den usikre venteposition på en anden måde«, siger han.For Adi Zukanovic ´ var det musikken og keyboardet, han greb ud efter.»Der var en tryghed ved at sidde alene og spille på mit keyboard. Det var, som om at når jeg spillede musik, blev der stille. Det var noget, jeg vidste, jeg altid kunne komme tilbage til, og så ville det være, som jeg havde efterladt det sidst«. Selv om Adi Zukanovic ´ kun var 5 år gammel, kunne han mærke, at der var et potentiale i det, han følte, når han sad alene med sit keyboard. Noget, der på sigt ville være virkelig smukt for ham at gå ind i. Noget, der aldrig ville blive mindre, men kun vokse. Noget, der ville kunne række ud i verden med et sprog. Noget, der ville kunne omfavne, indkapsle, skabe og forbinde ham til verden, og mennesker med hinanden.»Det var en ny portal, der åbnede sig for mig og som virkede helt magisk. Det var som at tale et særligt sprog«, siger han.Adi og radiserneEfter et år på asylcenteret flyttede Adi Zukanovic ´ og hans familie til Rudkøbing.Stadig med ideen om, at de før eller siden skulle hjem igen. Alt imens Adi Zukanovic ´ begyndte at føle sig mindre og mindre som bosnier og fandt stadig nye veje ind i musikken.En af de veje var et musiklokale i fritidsordningen på Rudkøbing Skole. Her begyndte han at spille keyboards i bandet ' Adi og radiserne', som optrådte med sange af Oasis, Nirvana og David Bowie i byens butikker og til skolekoncerter. En anden vej var musikskolen i Rudkøbing, hvor han modtog klaverundervisning og lærte at arbejde med sin teknik og spille stykker af Beethoven og Mozart.»På asylcenteret var jeg vant til spille musik på mit øre og fornemme på min intuition, hvordan et stykke musik skulle spilles. Pludselig var det sorte prikker på et hvidt ark, som dikterede, hvad tonerne var. Jeg kan huske, det var vildt abstrakt, at man først skulle lære noderne, og så skulle man lære musikken«. Og da Adi Zukanovic ´ gik ud af niende klasse, overtog musikken hans liv. For en stund troede han, han skulle på gymnasiet ligesom alle de andre fra hans folkeskoleklasse.Men da Adi Zukanovic ´ fortalte sin klasselærer om den plan, sagde hun til ham, at det skulle han under ingen omstændigheder.»Du skal bare spille musik. Du skal ikke bruge dit liv på andet end musik, for det er der, jeg kan høre, du er dig selv, sagde hun. Og det var, som om det var det sidste, der skulle til, før jeg turde tage springet«, fortæller Adi Zukanovic ´. »Og så fortalte jeg mine forældre, at jeg gerne ville blive hjemme i et år og bare øve, så jeg kunne søge ind på MGK (musikalsk grundkursus, red.)«. Og som sagt, så gjort. Adi Zukanovic ´ gik ud af folkeskolen og skabte rammen om sin egen hverdag. Den startede klokken 8 om morgenen og sluttede klokken 18. I 10 timer øvede han klaver, nørdede teori og nodelæsning, læste litteratur om musik og om folk, der har skabt musik.Dag ud og dag ind i et år, indtil han søgte ind på MGK.»Jeg kom helt ind i en trancelignende tilstand. Jeg ville være så god, som jeg overhovedet kunne. Som teenager var det at spille klaver som at styrketræne. Jeg ville bare have de største muskler af dem alle«, siger han og griner.Og da nogen fortæller ham, at man er nødt til at kunne spille jazz, hvis man vil være en god musiker, begynder han at programmere sig selv til at kunne lide jazz, for det kan han egentlig ikke. Han laver dogmer for sig selv: Den eneste musik, han må lytte til, er jazz. De eneste plader, han må købe, er jazzplader. Og før han går i seng, skal han sætte en på, og når han vågner om morgenen, skal den stadig spille. Og langsomt vokser kærligheden til Miles Davis, John Coltrane og Brad Mehldaus klavertrio.At destillere den, man erOg da Adi Zukanovic ´ søgte ind på MGK, var det på rytmisk klaver.I de år spillede han på mange måder musik på egoets præmisser. Det blev et mål for ham at få at vide, at han var god.Og det fik han også. Tit. Det var først, da han senere blev optaget på Odense Musikkonservatorium som pianist og komponist, han oplevede, at han nødvendigvis ikke var den bedste. Det var, som om ingen rigtig forstod ham.»På konservatoriet søgte jeg opmærksomhed ved at gøre ting, der var atypiske.Jeg ville hele tiden skubbe grænserne for, hvad musik og kunst kunne«, siger han.»Jeg tror, jeg søgte de grænser, fordi jeg kunne mærke, at det ikke var ved at spille teknisk godt, jeg fandt energi«. Energien opstod derimod, når han åbnede sig over for musikken og søgte ind i den.»Det handler om at destillere den, man er, ned i det, man gør. Det handler ikke om at være den teknisk bedste, det handler om at turde slippe sig selv og være til stede i musikken og være åben over for dens bevægelser«, siger han.»Jeg fandt ud af, at der er en forbindelse mellem åndelighed, musik og kunst.Åndelighed forstået sådan, at der findes et rum, hvor mennesker kan kommunikere på et højere plan, og musikere kan spille sammen på et højere plan end efter et aftalt akkordark«.Det hellige rumHan har kredset om det længe undervejs i interviewet. Den der udefinerbare magi, han kan føle, når han spiller. Han har forsøgt at formulere sig ved en analogi til, hvordan man på forskningscenteret CERN smadrer protoner for at opdage nye partikler.»Partiklerne er så små, at forskerne ikke kan undersøge dem enkeltvis, da de hænger sammen i større enheder. Derfor lader de partiklerne kollidere med hinanden«, siger han begejstret og forsætter: »Og når der er et sammenstød, kan man fastfryse det øjeblik og få øje på tusindvis af nye partikler, som man ikke har haft øje på før, men som viser universets allermindste bestanddele«, siger han.»Og sådan kan man også opleve stjerneskud i musikken, hvor noget lyser op et øjeblik og forsvinder igen. Det viser, at god kunst foregår på et plan, som vi mennesker slet ikke er i stand til at tale konkret om«, siger han og afbryder sig selv.Han strækker sine hænder ud foran sig, som spillede de på et klaver. Pludselig står hænderne stille og simulerer, at der fra fingrene sitrer stråler så kraftige, at han må spænde i armene for fortsat at holde hænderne hen over tangenterne.»Jeg har haft så mange oplevelser af bare at kigge på mine hænder, og så kan jeg bare mærke musikken som sådan nogle stråler, der bare skyder ud«. Så afbryder han sig selv igen. Retter sig op i stolen for at manifestere, at nu er den der, formuleringen: »Det er som at meditere. Det er i det øjeblik, man slipper tankestrømmen, man kaster sig selv i en retning, hvor man finder de store oplevelser. Det er præcis sådan, jeg har det med musik«. »Det er, når jeg slipper kontrollen, ambitionen og ønsket. Når jeg bliver til et væsen, der bare flyder i rummet, i universet, at jeg kan mærke, jeg nærmest bliver et medie for noget, der er meget voldsommere end min egen vilje. End hvad jeg vil, hvad mine drømme er, hvad mit ego synes, jeg skal«. »Og når det sker, er det det vildeste«, siger han og slår hånden mod bordet.»Jeg kunne forestille mig, det er det samme, meget religiøse mennesker oplever, når de er i kontakt med Gud. Jeg kalder det Helligånden«.Musikken skal åndeDa Adi Zukanovic ´ besluttede sig for at flytte til København, blev han hurtigt en del af byens musikmiljø. Han nåede ikke engang at få en lejlighed i byen, før hans telefon begyndte at ringe. En af dem, der kontaktede ham, var Thorbjørn Radisch Bredkjær. Han ville gerne lave et nyt band, og sammen udgav de fire album på to år under navnet Bisse. En anden, der ringede, var Nikolaj Nørlund. Oh Land. Og jazzmusikere som Hugo Rasmussen, Anders ' AC' Christensen og Rune Funch.»Det var et eventyr, der begyndte«, siger han.I København oplevede han for første gang at møde det, han kalder »musikalske sjælevenner«. Det er dem, som ved, hvad han mener, når han siger, at musik kan være et møde med Helligånden. At svarene findes i stilheden. At det er i det øjeblik, man står stille, man kan fornemme, hvad der er den rigtige bevægelse i musikken. At det er, når intuitionen tager over, man kan transcendere til noget større.»Det er dem, som ved, at den konstruerede musik er som en filmkulisse, hvor en bygning kan se smuk ud, men så snart man forsøger at åbne døren, ser man, at der bare er tomt. Dem, hvor jeg kan mærke, at de har kontakt til et særligt rum, som de med deres musik kan bevæge sig ind i«. En af dem er Mathias Wolf, som spiller trommer i deres fælles projekt Irah.Sammen gav de til jazzfestivalen i 2015 en 12 timer lang improviseret koncert ude foran Harbo Bar i København.»Det eneste, der var aftalt var, at mindst en af os skulle spille hele tiden.Vi spillede i 12 timer uafbrudt. Meget af det lød ganske forfærdeligt, men det handlede om sjælerenselse. Hver gang man følte sig tom og ikke havde mere musik i sig, måtte man skrabe et lag af, grave ind under endnu et filter og finde noget frem og formidle det. Til sidst stod man helt blottet, i kontakt med kernen i ens væsen«. Adi Zukanovic ´ græd tilfældigt og uhæmmet en uge efter.Og selv om der kan virke langt fra Oh Land til Hanne Boel, er der alligevel en rød tråd i de to vidt forskellige konstellationer.»Det er den rene energi«, som Adi Zukanovic ´ formulerer det.»Det er den gennemgående indstilling til musikken, at den skal ånde. Jeg er ligeglad med, hvem jeg spiller med, det handler om at få det magiske frem i musikken og i mødet mellem de udøvende, publikum og musikken. Når musikken giver en fælles oplevelse af at være en del af noget større og noget uforklarligt«. Derfor er genrer også ligegyldige for ham. Det vigtigste er, om dem, han spiller med, har kontakt til noget, der kan binde mennesker sammen. Om de formår at komme ind til kernen af, hvad det vil sige at være menneske og høre til.Verden har brug for musikDet store spørgsmål er nu, hvad fremtiden skal bringe. Noget i ham skriger på, at han skal lave sit helt eget. Samtidig nyder han at spille med andre, fordi han der skal forholde sig mennesker og forstå relationerne og sammenhængene.Og så har han heller aldrig været god til langsigtede planer.»Det at jeg ikke vidste, om vi skulle blive i Danmark eller tilbage til Bosnien, har lært mig at være i nuet og opleve, at det kan være stærkt og intenst«. »Og i musikken fandt jeg ind til noget, som kunne agere en åndelig platform, der var meget stærkere end at vide, hvad der skulle ske om et år. Og hvis man på en eller anden måde kunne massere det rigtigt, kunne man skabe en åndelig ramme, som alle kunne træde ind i, og som kunne fungere som et sprog, der kan forbinde os med hinanden«. »Og det tror jeg, verden har brug for i dag«, siger han og kigger på uret.»Øj. Jeg er nødt til at løbe nu, skal være i teatret lige om lidt«, siger han og farer videre ud i verden.På Jazzfestivalen kan Adi Zukanovic ´ opleves sammen med Irah, Hanne Boel, Jakob Bro og med projektet Bowie Instrumentals 1977-1979 og The music of Nicolai Munch-Hansen.sofie.sorensen@pol.dk Jeg kan mærke de helt små, fine træk ved de kunstnere, jeg spiller med. Og derfor kan jeg indgå i så mange konstellationer og være til stede idem med hele min ånd.Fakta: BLÅ BOG Adi Zukanovic ´Født i Sarajevo i 1988.Kom til Danmark som 5-årig, hvor han voksede op på Langeland med sin mor og far.Uddannet fra Syddansk Musikkonservatorium som pianist og komponist.De sidste 5 år har Adi Zukanovic ´ arbejdet med Irah, Bisse, Nikolaj Nørlund, Oh Land, Hanne Boel, Kira Skov, Den Magnetiske Ørn, Nicolai Munch-Hansen, Mette Lindberg &amp; AC, SVIN, Frisk Frugt, Kentaur, Hugo Rasmussen, Schultz and Forever, Ned Ferm og mange flere.
ADI ZUKANOVIC INTERVIEW ´ Som dreng i et krigsramt Bosnien lærte han at tolke virkeligheden gennem sine forældres følelser. Evnen til at læse stemninger og mennesker, har gjort 29-årige Adi Zukanovic ´ til en af de mest efterspurgte musikere på den danske musikscene lige nu.
Isdisko på ØsterbroFor alle, der holder af glimmer og disko og samtidig kan holde balancen nogenlunde iført støvler med drilske metalmeder nedenunder, er der formentlig en lystig aften i vente i Øbro Skøjtehal lørdag aften. Her er der nemlig isdisko.Skøjtehallen bliver tryllet om til et dansegulv, og dj-pulten rykker ud på isen, og mon ikke der også bliver tændt for nogle kulørte lamper? Kl. 17-18 er der fokus på alle fremmødte nybegyndere, og fra kl. 18 går det løs med diskomusik i højttalerne.Skøjter kan lejes for 35 kroner, og mad og kaffe kan købes på stedet.Isdisko. 20. jan. kl. 17-21. Østre Skøjtehal, Sionsgade 15, Kbh. Ø.WWW kulturoesterbro. kk.dk.Græsk rockfestPå Vesterbrogade ligger den lille rockbar Zeppelin Rockbar, der selvfølgelig er opkaldt efter det mest rock'n'roll transportmiddel til dato - zeppelineren. Her kan man i dagtimerne drikke kaffe og købe plader i Vinyl The Hangout, mens den om aftenen står på rockmusik i rockbaren Zeppelin.Her afholdes jævnligt intimkoncerter med danske og udenlandske bands, men også foredrag, fiog ferniseringer.Fredag aften afholder Zeppelin Rockbar en hyldest til den nyligt afdøde Motörhead-guitarist ' Fast' Eddie Clark, og lørdag står simpelthen i den græske rocks tegn. Det er den lokale rockradiostation Angie Radio CPH, der står bag turen til det græske.Om turen også involverer en omgang zorba vides ikke, men man kan jo håbe.Øl, vin og, ja, ouzo, kan naturligvis købes i baren.Greek Rock Party Vol. 2. Zeppelin Rockbar, Vesterbrogade 45, Kbh. V.WWW zeppelincph.dk.Familiedans i AbsalonOrdet familiefest får en helt ny klang, når alle vesterbrofamiliers yndlingsvarmestue, den nedlagte kirke på Sønder Boulevard, Absalon, lørdag eftermiddag inviterer til ' familie-groove' kl. 13-14.Her danses under ledelse af Heidi Vesterberg til dansevenlige hits, men man kan også blive sat til at danse som zombier, astronauter eller fugle. De medbragte børn anbefales at være i alderen 4-8 år. Som Elias på 5 er citeret for på Absalons hjemmeside efter en gang familie-groove: »Jeg elsker at danse. Det bedste var, at vi spillede luftguitar, og at min mor også var med«. Det koster 50 kroner per næse at danse med, men til gengæld kræver det ingen tilmelding på forhånd.Familie-groove.20. jan. kl. 13-14. Absalon.Sønder Boulevard 73, Kbh. V.WWW absaloncph.dk.Diskofest på ChristianiaDe flgår per automatik ud fra, at når man taler om Operaen i København, handler det om Mærsks beigefarvede havnegrill.Men Christiania har sin egen Operaen, og her er der intet ringere end dansevenlig soul-og diskofest lørdag aften.På fristaden kan man opleve to bands live: The Incredible Space Cowboys med håndspillet soulmusik af den gamle skole iblandet en dosis space funk og futuristisk disko, og så Zac Williams, alias Zacharias Celinder, der før spillede bas i det nu hedengangne danske popband Julias Moon.Nu er han gået solo med sit soul-og funkprojekt Zac Williams, som altså kan opleves live på Christiania sent lørdag aften.Derudover vil to dj's holde gang i dansegulvet natten lang.Dørene åbner kl. 22, og entréen er 60 kroner. Husk kontanter! Futuristic Disco ft. the Incredible Space Cowboys &amp; Zac Williams.20. jan. kl. 22-04.Operaen, Pusher Street, Christiania.WWW facebook.com/operaenscafe ibyen@pol.dk.FREDAG 19. JANUAR Hanslip og Copenhagen PhilCopenhagen Phil får besøg af violinisten Chloë Hanslip, der erstatter Sergej Krylov som solist, når symfoniorkestret kaster sig over Pjotr Tjajkovskijs ' Symfoni nr. 4', et af den russiske komponists mest spillede værker.Koncerten byder også på Arvo Pärts ' Fratres', Jean Sibelius' ' Violinkoncert' samt en uropførelse af Line Tjørnhøjs ' IR'.Peruanske Miguel Harth-Bedoya, der er chefdirigent for det norske radiosymfoniorkester, står i spidsen for Copenhagen Phil denne aften.Entré: 105-420 kroner.Kl. 19.30. Konservatoriets Koncertsal, Julius Thomsens Gade 1, Frb.WWW copenhagenphil.dk.LØRDAG 20. JANUAR»Den bedste trompetist« Den fidirigent Jukka-Pekka Saraste står i spidsen for DR SymfoniOrkestret og den svenske trompetist Håkan Hardenberger - »den bedste trompetist i galaksen« som avisen The Times har kaldt ham - når de tager endnu en tur i manegen og giver koncert lørdag.På programmet er ligesom i torsdagens udgave af koncerten Robert Schumanns ' Manfred-Ouverture', Bernd Alois Zimmermanns ' Nobody knows the trouble I see' samt Johannes Brahms' ' Symfoni nr. 1'.Entré: 85-550 kroner.Kl. 19.30. Koncertsalen, DR Koncerthuset, Ørestads Boulevard 13, Kbh. S WWW drkoncerthuset.dk.Trio Satie til karnevalTrio Satie inviterer endnu engang til koncert med fransk musik fra perioden 1880-1930' erne.Ud over trioen selv, der består af Isabel Piganiol, Lars Malther og Ulla Habermann, medvirker cellist Andreas Brantelid, Emilia Wareborn Brantelid på bratsch, pianist Elisabeth Westenholz og violinisterne Michael Malmgren og Tanja Savery Birkelund også.De spiller musik fra den franske komponist Camille Saint-Saëns' ' Dyrenes Karneval'.Entré: 100 kroner.Kl. 15. Metronomen, Godthåbsvej 33, Frb.WWW triosatie.dk.NytårskoncertDirigent Piotr Gasior og Gladsaxe Symfoniorkesters nytårskoncert byder på »en buket af farverig og festlig musik, der både rummer valse, et udvalg af dejlige arier fra operaens verden, samt Richard Strauss' fyrige ' Koncert for horn og orkester'«. Foruden musikken af Strauss, vil der være musik af blandt andre Charles Gounod, Edward Elgar, Anton Dvorak og Friedrich Kuhlau. Solister er sopran Marianne G. Nielsen og Ivan Bruunshuus Petersen på horn.Entré: 60 kroner.Kl. 15. Haraldskirken, Høje Gladsaxe Torv 3, Søborg.WWW gladsaxesymfoni.dk STJERNEVIOLINIST. Chloë Hanslip besøger Copenhagen Phil, og sammen spiller de musik af bl. a.Jean Sibelius og Pjotr Tjajkovskij.Foto: Benjamin Ealovega SØNDAG 21. JANUAR.OperakoncertBaryton Thomas Hildebrandt, sopran og fl Mette Secher Helms, tenor Josep Cuso, mezzosopran Jenny Ljunggren og alt Ulla Sell byder inden for i den gamle kirke på Møllegade til en »en eftermiddag med store følelser«, en dag som blandt andet består af musik af Cioacchino Rossini, Guiseppe Verdi, Georges Bizet, Léo Delibes og Pietro Mascagni.Entré: 100 kroner.Kl. 16. Literaturhaus, Møllegade 7, Kbh. N WWW literaturhaus.dk.Kammermusik med trioKammermusik-trioen TreCorde Chamer Music, der blev dannet i 2016 af sopran Kirsten Grønfeldt, pianist Mariano Miguel og klarinettist Patricia Martín, giver koncert søndag. Det er også muligt at opleve trioen fredag i Literaturhaus på Nørrebro og lørdag i Helligåndskirken i Indre By. De tre musikere spiller værker af Johannes Brahms, Carl Nielsen, Manuel de Falla, Miguel Yuste med fl Entré: 50 kroner.Kl. 15. Metronomen, Godthåbsvej 33, Frb.WWW facebook.com/trecordechambermusic.MANDAG 22. JANUAR Klaverværker i Birkerøden koncert med den armenskfødte pianist Marianna Shirinyan, violinist Priya Mitchell og cellist Torleif Thedéen.De spiller denne aften Franz Schuberts ' Klavertrio nr. 1' og Johannes Brahms' ' Klavertrio nr. 1'.Entré: 130 kroner.Kl. 19.30. MantziusLive, Johan Mantziusvej 7, Birkerød.WWW birkam.dk.ONSDAG 24. JANUAR Kvartet på AmagerDen prisbelønnede musikere fra Emerson Kvartetten, der kommer fra New York, besøger Mogens Dahl Koncertsal, hvor de kaster sig over Joseph Haydns ' Strygekvartet i Cdur', Robert Schumanns ' Strygekvartet nr. 3 i A-dur' og Ludwig van Beethovens Strygekvartet nr. 13 i Bdur'.Entré: 395 kroner.Kl. 20. Mogens Dahl Koncertsal, Snorresgade 22, Kbh. S WWW mogensdahl.dk.Ny og gammel messe' Troen på lyset' er titlen på en koncert i Garnisonskirken, hvor DR VokalEnsemblet under ledelse af dirigent Bo Holten uropfører komponist Peter Bruuns messe for »alle, som tror på livet og lyset i bredeste forstand«. Messen har han kaldt ' Sange til dem, der tror'. Derudover opfører vokalensemblet messen ' Confi tibi Domini', som er skrevet af renæssancekomponisten Giovanni Pierluigi de Palestrina.Entré: 85-150 kroner.Kl. 19.30. Garnisonskirken, Sankt Annæ Plads 4, Kbh. K WWW drkoncerthuset.dk.TORSDAG 25. JANUAR StjernevisitTo amerikanske stjerner fra den klassiske musiks verden, dirigent Hilary Hahn og violinist Marin Alsop, gæster DR Koncerthuset, hvor de sammen med DR SymfoniOrkestret spiller Maurice Ravels »poetiske kærlighedseventyr« ' Daphnis og Chloé', Sergej Prokofjevs »fantasifulde« ' 1. Violinkoncert' og Dmitrij Sjostakovitjs »mægtige« ' 5. Symfoni'.Entré: 85-550 kroner.Kl. 19.30. Koncertsalen, DR Koncerthuset, Ørestads Boulevard 13, Kbh. S WWW drkoncerthuset.dk malene. jensen@pol.dk Bakkehusmuseet ' Alle vores ting' er en »særudstilling om litteratur som genstand for andre handlinger«, der leder efter svar på sprøgsmålene: Hvad sker der, når prosa, poesi, video og billedkunst bliver mixet? Når ord får nye betydninger, og en bog ikke længere blot er lavet af papir og pap? Ursula Andkjær Olsen, Merete Pryds Helle, Morten Søndergaard og Christian Yde Frostholm er nogle af de forfattere og billedkunstnere, som bidrager til udstilllingen med værker i spændingsfeltet mellem litteratur, musik, billedkunst, fiog andre medier.Alle vores ting. Til 11 marts. Bakkehusmuseet, Rahbeks Allé 23, Frb.WWW bakkehusmuseet.dk Bredgade Kunsthandel Anker Mortensen, Astri Luihn, Bardur DC, Gudrid Poulsen, Ludvik á Brekku, Torbjørn Olsen og Zacharias Heinesen hedder de færørske kunstnere, som kan opleves i ' Færø Expo 2018', en udstilling, der præsenterer værker, som »viser en mangfoldighed af udtryk og manifestationer«. Færø Expo 2018.Til 24. februar.Bredgade Kunsthandel, Bredgade 69, Kbh. K WWW bredgade-kunsthandel.dk Cisternerne Den japanske arkitekt Hiroshi Sambuichis ' The Water' har skabt »en helligdom for mødet mellem luften, lyset og vandet under jorden i Søndermarken på Frederiksberg«. Totalinstallationen er en fortolkning af den japanske helligdom Itsukushima, der også er på Unescos Verdensarvliste.Hiroshi Sambuichi: The Water.Til 2. februar. Cisternerne, Søndermarken, Frb.WWW cisternerne.dk.Danske Grafi Hus Billedkunstneren Asbjørn Skou har genfortolket Bram Stokers klassiker ' Dracula'. Det er der kommet udstillingen ' Neon Dracula' ud af - en udstilling, der består af tegninger og vævede tæpper, og som »udfolder en neo-gotisk fortælling om investeringsbanker og ejendomsspekulation, monstre og merværdi, vampyrer, kapital og motorisering af udødt arbejde, der fordøjer de levende i en nekrotisk metabolisme«. Asbjørn Skou: Neon Dracula. Til 28.januar. Danske Grafi Hus, Sølvgade 14, Kbh. K WWW danskegrafi dk Davids Samling I den anmelderroste særudstilling ' Menneskefi i islamisk kunst - folk, fyrster og hellige mænd' sætter Davids Samling »først og fremmest fokus på de forskellige måder, hvorpå menneskefi er indgået i den islamiske kunst, fra ornament og symbol over videnskabelige diagrammer til fortællende illustrationer og enkeltstående malerier eller tegninger«. Det gøres tematisk under titlerne ' Fyrsten og hoffet', ' Den religiøse sfære', ' Kvindefremstillinger', ' De fremmedartede' og ' Kærlighed'.Udstillingen består af 75 værker fra den islamiske verden frem til 1850.Menneskefi i islamisk kunst - folk, fyrster og hellige mænd.Til 13. maj. Davids Samling, Kronprinsessegade 30-32, Kbh. K WWW davidmus.dk Det Nationalhistoriske Museum Ien retrospektiv udstilling på museet på Frederiksborg Slot præsenteres 235 værker af den danske fotograf Søren Solkær, hvis »portrætter henter inspiration fra fiog maleriets verden«. Søren Solkær har portrætteret stjerner som musikerne Amy Winehouse og Paul McCartney, skuespiller Alicia Vikander og forfatter Karl Ove Knausgård. Også to helt nye portrætter af konkurrencekommissær I FULDT FLOR. På Nivvaagards Malerisamling kan man se værker af J. L. Jensen, også kendt som Blomster-Jensen.Foto: Nivaagaards Malerisamling i EU, Margrethe Vestager, og arkitekt Bjarke Ingels indgår i udstillingen. Udstillingen åbner 23. januar.Søren Solkær: Portrætter. Til 15.april. Det Nationalhistoriske Museum, Frederiksborg Slot, Frederiksborg.WWW dnm.dk Fotografi Center Norske Marte Aas er fotograf og videokunstner, og udstillingen ' Space Grammar' er hendes første soloudstilling i Danmark. I sine værker interesserer hun sig for det »urbane rum og landskaber som en slags repræsentation af magtstrukturer, ideologier og kollektive minder, indenfor hvilken sociale og subjektive identiteter formes«, og i udstillingen kan man blandt andet se fi ' What I Miss About People, and What I Don't Miss About People' fra 2017, der fra en brun labradors synsvinkel udforsker en verden, hvor mennesket ikke er andet end en erindring.Marte Aas: Space Grammar. Til 11.marts. Fotografi Center, Staldgade 16, Kbh. V WWW fotografi dk Galerie Mikael Andersen Værker af den tyske kusntner Fritz Bornstück præsenteres i en soloudstilling hos Galerie Mikael Andersen.I sin kunst kombinerer Bornstück »oliemaleri og tekstilcollage og farveholdningen er stærkt inspireret af en tilgang til maleriet som man kender det fra 1800-tallet«. Fritz Bornstück: Ten. Til 3. marts.Galerie Mikael Andernsen, Bredgade 63, Kbh. K WWW mikaelandersen.dk Galleri Kant I udstillingen ' The Dialogue' møder vi værker af den danske skulptør og installationskunstner Thomas Bang, amerikanske Clay Ketter og britiske Simon Callery.The Dialogue. Til 28. januar.Galleri Kant, Store Kongensgade 3, Baghuset, Kbh. K WWW gallerikant.dk Galleri Susanne Ottesen Årets første udstilling hos Galleri Susanne Ottesen byder på nye værker, malerier i forskellige afskygninger, fra galleriets kunstnere, der inkluderer navne som Martin Erik Andersen, Pernille With Madsen, Stig Brøgger og Lawrence Weiner. Udstillingens titel er ' New Paintings' og her »forbindes maleriet med andre medier og materialer, der forskyder vores umiddelbare forestillinger om feltet«. New Paintings. Til 24. februar.Galleri Susanne Ottesen, Gothersgade 49, Kbh. K WWW susanneottesen.dk Galleri Tom Christoffersen Kunstneren Mie Mørkeberg har har introduceret mennesket i sin kunst, der nu befolkes af kvindeskikkelser.Det kan opleves i udstillingen ' Feber' på galleriet i Skindergade, hvor Mie Mørkeberg også arbejder med materialerne i sine malerier, blandt andet i form af klippede og på-limede lærredsstykker og ved at bruge såvel olie-som akrylmaling: »' Feber' implicerer en drejning i Mørkebergs praksis, hvor kunstneren mere end hidtil har sat sig selv i spil«. Mie Mørkeberg: Feber. Til 10. februar.Galleri Tom Christoffersen, Skindergade 5, Kbh. K WWW tomchristoffersen.dk Gl. Holtegaard Fotografen Tove Kurtzweil har rejst i lande som Egypten, Grækenland og Italien, og fotografi fra disse rejser og mange flpræsenteres i en udstilling på Gl. Holtegaard. Tove Kurtzweil praktiserede blandt andet dobbeltmotivet - hvor flbilleder lægges ovenpå hinanden - hvorved motiverne får nye betydninger, og hun havde »en særlig interesse for skæve natur-og byscener, der fremstår surreelle og opløste i deres stedsforankring«. Tove Kurtzweil: Hvorsomhelst og intetsteds. Til 2. april. Gl. Holtegaard, Attemosevej 170, Holte.WWW glholtegaard.dk Hans Alf Gallery »Denne mærkværdige, småpsykedeliske ursuppe, hvor rummænd og dinosaurer dingler rundt side om side med drukkenbolte og hula-piger i fl Teletubbies-landskaber, mens hele farvespektret eksploderer omkring dem, er så personligt, så eklektisk, så umiskendeligt brinchsk«. Sådan kan Anders Brichs univers beskrives, og det univers kan nu opleves i udstillingen ' Cosmic Machine' hos Hans Alf Gallery.Udstillingen består af en serie af oliemalerier, »der kulminerer i et excentrisk mexicansk dødsrige, hvorfra skulpturelle indslag forgrener sig ud i rummet«. Også Anders Brinchs skitsedagbog med tegninger, collage og notater udstilles.Anders Brinch: Cosmic Machine.Til 22. februar. Hans Alf Gallery, Holbergsgade 8, Kbh. K WWW hansalf.com J. F. Willumsens Museum Kunstsamler og kurator Jens-Peter Brasks samling af dansk og amerikansk samtidskunst, der blandt andet tæller værker af Christian Lemmerz, Alexander Tovborg og John Kørner, møder J. F. Willumsens farve- SORT/HVID.rige malerier, skulpturer, grafi og keramik i udstillingen ' The Brask Collection Meets Willumsen', hvor »Willumsens særdeles moderne udtryk træder tydeligt frem i dialogen med samtidskunsten«, og hvor de unge kunstneres fællesskab med Willumsen også kommer til udtryk.The Brask Collection Meets Willumsen. Til 18. februar.J. F. Willumsens Museum, Jenriksvej 4, Frederikssund WWW jfwillumsensmuseum.dk Kunsthal Charlottenborg Værker fra mere end fem årtiers kunstnerisk praksis udgør ' Yoko Ono Transmission', der »fokuserer på Yoko Onos publikationer, tryksager i bredeste forstand og på, hvordan kunstneren har været i stand til at udbrede sit arbejde fra en stille hvisken til distribution via massemedier«. Yoko Ono Transmission.Til 18. februar.Den kurdiske kunstner Ahmet Ögüt fra Tyrkiets første soloudstilling i Danmark bærer titlen ' No Protest Lost'. Her præsenteres blandt andet monumentet ' Information Power to the People', et værk i bronze til minde om internetaktivisten Aaron Swartz, der begik selvmord, samt værket ' Bakunin's Barricade', »en barrikade inspireret af den revolutionære anarkist Mikhail Bakunins (urealiserede) forslag om at indsætte kunstværker fra Dresdens nationalmuseum i barrikader, da byen var under angreb fra prøjsiske tropper i 1849«. Ahmet Ögüt: No Protest Lost.Til 18. februar. Kunsthal Charlottenborg, Nyhavn 2, Kbh. K WWW kunsthalcharlottenborg.dk Kunstmix I det kunstnerdrevne galleri Kunstmix på Østerbro åbnede i går gruppeudstillingen ' Remix # 3' med værker af 14 lokale og internationale kunstnere, der alle bidrager med et værk, der passer til udstillingen og dens tema vinter. Blandt de udstillende kunstnere fiman blandt andet Camilla West, duoen Enfant Terrible, Matvey Slavin, Ulla Lampe og Marc Lüders.Remix # 3.Til 3. marts. Kunstmix, Odensegade 26B, Kbh. Ø WWW kunstmix.dk Louisiana Hvem er jeg? Hvor er jeg? Hvordan er jeg? Det er nogle af de spørgsmål, som ti internationale kunstnere undersøger i en række værker, hvoraf nogle er skabt specifi til efterårsudstillingen ' Being there'. Blandt de bidragende kunstnere fiman Ed Atkins, Dora Budor, Bunny Rogers og Pamela Rosenkranz, og de »skildrer bevægelsen mellem en fysisk og en virtuel verden, sondringen mellem biologi og maskine, skredet i forestillingen om det tilsyneladende virkelige og det tilsyneladende falske«. Det gør de blandt andet i installationer og videoværker.Being there. Til 25. februar. Louisiana, Gammel Strandvej 13, Humlebæk WWW louisiana.dk.Museet for Samtidskunst Komponist og kunstner Henning Christiansen er omdrejningspunktet i en ny udstilling på Museet for Samtidskunst i Roskilde. I udstillingen kan man se sjældne værker fra 1970' erne, blandt andet klip fra tvværker som ' Satie i høj sø' og ' Den otteøjede skorpion', partiturer, scenografi skitser og forskellige genstande, som ikke tidligere har været vist.De unge kunstnere Mira Winding, Anders Lauge Meldgaard og gruppen LOL Beslutning bidrager med nye værker til udstillingen, ligesom der også vil være værker af Jørgen Leth, Bjørn Nørgaard og Per Kirkeby.Christiansen i høj sø. Til 22. april.Museet for Samtidskunst, Stændertorvet 3D, Roskilde WWW samtidskunst.dk Nikolaj Kunsthal I en ny udstilling i Nikolaj Kunsthal sættes »borgernes ret til direkte demokrati på dagsordenen«. Det gør den danske kunstner Stine Marie Jacobsen med en lovmaskine, der omdanner ideer til »lovforslag skrevet i officielt juridisk sprog - eller til poetiske digte«. SORT/HVID. Norske Marte Aas rejste ud i verden, fotograferede den og vendte hjem med poetiske billeder fra hele verden. Her ' Barcelona' fra 1989.Foto: Gl. Holtegaard Stine Marie Jacobsen: Law Shifters.Til 1. april. Nikolaj Kunsthal, Nikolaj Plads 10, Kbh. K WWW nikolajkunsthal.dk Nivaagaards Malerisamling Blomster-Jensen blev kunstneren Johan Laurentz Jensen også kaldt, og »den førende blomstermaler i guldalderen« kan fra søndag opleves i en ny særudstilling på Nivaagaards Malerisamling. Ud over Blomster-Jensens mange stillebener består udstillingen af en blomsterinstallation af den britiske installationskunstner Rebecca Louise - den opstilles i uge 8 - og af et videoværk af danske Katja Bjørn.En duft af evighed. Blomstermaleren J. L. Jensen. Til 12. august. Nivaagaards Malerisamling, Gammel Strandvej 2, Nivå.WWW nivaagaard.dk Ny Carlsberg Glyptotek Vi skal 4.000 år tilbage i tiden, til oldtidens Egypten, i særudstillingen ' Farao. Magtens ansigt'. Her fortælles historien om de stærke og magtfulde faraoer, der regerede i perioden 2.000-1.700 f. Kr. og om gudstilbedelse og hverdagsliv i det egyptiske rige. Udstillingen består af »alt fra monumentale skulpturer til små fiamuletter«. Farao. Magtens Ansigt.Til 25. februar.Ny Carlsberg Glyptotek, Dantes Plads 7, Kbh. V WWW glyptoteket.dk Specta Den tredje soloudstilling med den sydafrikanske kunstner Frances Goodman kan nu opleves i galleriet Specta.Frances Goodman beskæftiger sig med feminin identitet, »både den, der pålægges kvinder udefra igennem medier og sociale forventninger og samtidig den, de pålægger sig selv«. Den sydafrikanske kunstner bruger ting falske øjenvipper, perler, pailletter og kunstige negle i sin kunst, som blandt andet har resulteret i tre store paillet-malerier.Frances Goodman: Spit -Swallow.Til 17. februar. Specta, Peder Skrams Gade 13, Kbh. K WWW specta.dk Øregaard Museum Den kubistiske billedhugger Alexander Archipenko, der »både i sin samtid og i dag anses som kunsthistoriens mest indfl kubistiske billedhugger«, bliver for første gang vist i en separat udstilling på Øregaard Museum.Udstillingen består af omkring 50 værker af den ukrainskamerikanske kunstner fra perioden 1912-1936, og blandt værkerne fiman skulpturer, bemalede relieffer samt fotografi tegninger og noter fra hans arkiv.Archipenko - A Modern Legacy.Til 21. januar. Øregaard Museum, Ørehøj Allé 2, Hellerup.WWW oregaard.dkmalene.jensen@pol.dk .Fejl og fakta 22.01.2018:»Dirigent Hilary Hahn og violinist Marin Alsop gæster DR Koncerthuset« på torsdag, skrev vi på side 20 i Ibyen fredag 19.1.Det viser sig imidlertid, at de gør, som de plejer, så Marin Alsop dirigerer, mens Hilary Hahn klarer violinspillet. 
Når dansegulvet indtages, har vi alle vore gængse steder at gå hen. Men hvad med at prøve noget nyt? Her er fire måder, du kan danse dig igennem din lørdag på. Fra isdans over zorba til disko.
Den 12. juni 2013 Solen varmede Emil Skov, mens han en onsdag morgen i juni cyklede på brostenene forbi Gammeltorv i København.Ned langs det travle Nytorv og forbi Rådhusstrædes kaffebarer og tøjbutikker.Han steg af cyklen foran guldsmedeforretningen Mads Laier Diamanten, hvor han arbejdede.»Jeg skulle møde ind klokken 09.30, men jeg var lidt sent på den. Jeg havde taget cyklen og ikke bilen den morgen, fordi vejret var fantastisk. Solen stod højt, og det var virkelig varmt. Jeg ringede til en kollega på vej til arbejde og fortalte, hvor meget jeg glædede mig til at sælge et ur til en stamkunde senere den dag,« fortæller han.Han trak sin cykel ind i gården bag guldsmedeforretningen. Porten ud til gaden var ikke lukket, fordi skraldemændene skulle hente affaldscontainere den morgen. Emil Skov låste sig ind i opgangen og trykkede koden til alarmen.Han slog først dørens øverste lås fra og dernæst den nederste. Han gjorde alt det, som han plejede at gøre. Han tog et skridt ind i butikkens mørke baglokale.Idet han ville vende sig om og lukke døren efter sig, blev han skubbet hårdt ned på gulvet bagfra. Han tabte sine briller, men han kunne ane, at der pludselig stod to maskerede mænd over ham. Bredskuldrede og stærke som okser. De havde mørke jeans og sorte trøjer på. Handsker på hænderne, elefanthuer over ansigtet og begge bevæbnet med håndvåben.»We will kill you,« råbte de flere gange på gebrokkent engelsk.»De bandt mine arme og ben med gaffatape. De gav mig tape for munden, som næsten dækkede min næse. Jeg kunne ikke trække vejret. Hver gang jeg forsøgte at bevæge min mund for at løsne gaffatapen, slog og sparkede de mig,« fortæller Emil Skov.De to mænd havde også medbragt en strømpistol, som de flere gange brugte mod ham.Flere tusind volt lammede alle hans muskler, så han ikke kunne tale og røre sig. To gange mistede Emil Skov helt bevidstheden.Farvel til familien»Det gik så hurtigt. Jeg besvimede, og da jeg vågnede op, sparkede de mig igen og igen.« Han tænkte, at det nu ville slutte og sagde i tankerne en stille farvel til sin familie.De holdt deres pistoler for tindingen af Emil Skov og satte håndjern på hans hænder, som de førte om på ryggen af ham.Mændene ville have adgang til sikkerhedsboksen.»Hvor er boksnøglen,« råbte de.Emil Skov troede, at de ville slå ham ihjel, hvis han ikke gav nøglerne fra sig.Han lå bagbundet og forslået på gulvet. Til sidst gav han nøglen fra sig. Mens den højeste af gerningsmændene tømte sikkerhedsboksen for værdier, stod den anden og mindre mand vagt over ham. Hver gang han forsøgte at vriste gaffatapen fra munden, fordi den langsomt kvalte ham, fik han stød med strømpistolen eller slag og spark på kroppen. Første gang satte de strømpistolen mod håndjernene, som han havde om hænderne. Anden gang i ryggen.»Det lugtede som et slagtehus af brændt hud.Min vest smeltede ind i kødet på mig,« siger Emil Skov.De maskerede mænd hev ham til sidst hen i et hjørne i baglokalet, hvor de rettede deres skydevåben mod hans hoved.»Two minutes,« sagde den ene. De ville sikre sig et forspring, før Emil Skov aktiverede overfaldsalarmen.Kort efter smækkede jerndøren.På under to minutter havde de tømt guldsmedeforretningen i Rådhusstræde for 23 Rolex-og Omegaure og flere værdifulde smykker.Et udbytte på over 4,5 millioner kroner. Emil Skov kunne ikke hjælpe politiet med et detaljeret signalement af de to mænd, da de ankom til stedet. Han havde mistet sine briller under røveriet og brugte dengang -6 i styrke. Han var besvimet to gange og var efterfølgende i en slem choktilstand.»Det føltes som ti år, men det hele varede måske kun to minutter,« forklarer Emil Skov.For fem år siden blev Emil Skov en af guldsmede-og urmagerbranchens konsekvenshistorier.Det har taget ham flere år at finde ordene til nu for første gang at beskrive, hvordan gerningsmændene den morgen forandrede hans liv.Han fortæller sin historie nu, fordi han ønsker, at flere forstår, hvilken risiko arbejdet med guld, ure og diamanter gemmer på.Han møder BT i lokalerne på den hæderkronede Toldbod Bodega i København, et stenkast fra hovedstadens gamle fæstningsanlæg, Kastellet. Han er velklædt og skiller sig ud fra mængden på Esplanaden. Han er iført en kamelfarvet striksweater med rullekrave, mørke bukser og lædersko. I den ene hånd holder han sin sorte pelsfrakke og i den anden sin hvide puddelhund.Han ligner ved første øjekast ikke en mand med invaliderende posttraumatisk stress og voldsomme fysiske og psykiske mén. Det er kun detaljerne, der afslører det. Han går forsigtigt og langsomt ind i bodegaen med en let halten på det ene ben. Blikket er nervøst og stemmen forsigtig. Han sætter sig ved et bord i hjørnet og skænker et glas vand. På den venstre hånd breder et stort ar sig hen over håndryggen påført af strømpistolen, som gerningsmændene brugte.Siden har halvdelen af hans ene hånd været følelsesløs.Røverier bliver hele tiden grovereDanmark bevæger sig mod et kontantløst samfund og er på verdensplan et af de lande, som har færrest kontantbetalinger og flest kortbetalinger pr. indbygger. Tankstationer, supermarkeder og i mange tilfælde også banker står derfor uden kontanter i kassen. Guldsmede og urmagere har derimod altid varer af høj værdi, som er let omsættelige. Tal fra brancheforeningen Danske Guldsmede og Urmagere viser, at der på landsplan bliver begået 10-15 røverier hvert år. Tal fra 2017 viser, at der i alt var 13. Tallene kan dog ikke stå alene, fortæller direktør i brancheforeningen Trine Thorning. De grove røverier har nemlig i mange tilfælde ødelæggende konsekvenser for de ansatte, som står bag skranken, når det sker.»Selv om antallet udefra set kan virke forholdsvis lille, er der til gengæld en tendens til, at røverierne er blevet mere voldsomme. De udføres med en langt større kynisme, og eftervirkningerne for ofrene er derfor blevet værre.Vi har set eksempler på, at gerningsmænd har benyttet økser til at smadre døre i åbningstiden, de ansatte er blevet truet med skydevåben, slået og bagbundet. Enkelte guldsmede har også oplevet særdeles voldsomme hjemmerøverier.Hvor det før i tiden måske var en desperat gerningsmand, der havde brug for et hurtigt fix, så er det nu i langt højere grad blevet afløst af veltilrettelagte og professionelt udførte røverier. Ofte af organiserede udenlandske bander,« siger hun.Stort set alle røverierne er af så grov karakter, at det ifølge Trine Thorning vil få en eller anden eftervirkning på de ansatte, som i mange tilfælde aldrig vender tilbage til deres arbejde efter et røveri. De kommer sig ikke over det, konstaterer hun.Et ødelagt livDet er fem år siden, at Emil Skov lå bagbundet på gulvet i guldsmedeforretningen. Den 12.juni 2013 er en dato, som er brændemærket i hans krop og sind. Han arbejdede 12 år i branchen og har været udsat for i alt seks væbnede røverier i sin tid i én af Københavns største guldsmedeforretninger.Konsekvenserne af det sidder i kroppen på ham den dag i dag.Emil Skov er i en alder af 40 år blevet førtidspensionist med 70 procent erhvervsevnetab og en méngrad på 35 procent på grund af røveriet, som har givet ham kronisk ptsd og svær angst, der i perioder er invaliderende. Han har i dag isoleret sig selv fra omverdenen og skærmet sig selv mod sine omgivelser af frygt og angst. Når han bevæger sig udenfor alene, foregår det altid med taxa, og kun når hans nærmeste familie og venner ikke kan ledsage ham. En gang om måneden rejser han mellem København og Jylland, fordi han skiftevis bor hos sin moster og i sin egen lejlighed tæt på sine forældre. Hvis han ikke bliver kørt, tager han aldrig offentlig transport, men i stedet en taxa, som koster 4.500 kroner hver vej.Det sker flere gange om året.»Jeg stoler ikke på ret mange mennesker mere og taler næsten ikke med nogen. Jeg kan ikke engang overskue at få en kæreste. Jeg har mange gange ønsket, at de i stedet havde dræbt mig dengang -at de skød mig. Alt andet end det her. Det har ødelagt mit liv,« fortæller Emil Skov og kigger ned i sit glas.Stemmen knækker, da han udtaler det sidste ord.»Jeg har to gange kraftigt overvejet at tage mit eget liv.« I lang tid dulmede Emil Skov angsten med alkohol, forskellige medikamenter og beroligende piller. Han talte med en psykolog og begyndte en daglig antipsykotisk medicinering i et behandlingsforløb hos en psykiater, som han ser hver måned. Han har altid været en mand, der har værnet om sit udseende, men fra den ene dag til den anden havde han næsten ikke kræfter til at gå i bad. Han boede hos sine forældre i Jylland og fik i en periode dagligt hjælp af hjemmeplejen og en sygeplejerske.»Det hele ramlede i den periode. Jeg kunne ikke se enden på noget af det. Jeg havde det så dårligt og sad fast som i en uendelig rutsjebane,« forklarer han.»Der er så mange ting, som jeg ikke kan længere. Jeg er konfus og husker ikke så godt.Der skal ikke meget til at slå mig ud af kurs, og tankerne kommer ofte tilbage. De sidder i mig konstant, men så stopper jeg mig selv, for det kan ikke hjælpe noget. Jeg har min familie og min hund, som jeg skal tage hånd om. Uden min hund var jeg her ikke i dag.« Fem år senere er Emil Skov stadig på lykkepiller i store doser, og han betaler selv for, at sygeplejersken fortsat tilser ham. Lige meget hjælper det ham. Udover angsten efter røveriet har Emil Skov også sent i livet fået en række kroniske sygdomme, som svækker hans helbred betydeligt. Han ønsker ikke, at sygdommene fremgår med navn i artiklen, men han fortæller, at hans situation har tvunget ham til at slutte fred med døden. Han er helt afklaret.»Den dag, jeg ikke kan mere, ved jeg godt lige præcis, hvilken medicin jeg skal tage for at sove stille ind. Jeg vil ikke lide,« siger han.Til den tid er hans hund afsat og arven fordelt.På kort sigt glæder Emil Skov sig til, at hans hund snart skal have hvalpe, men bare fem år frem ser han ikke sig selv.»Da lever jeg ikke. Det ved jeg. Jeg kan ikke gøre noget ved det, så jeg må bare holde fanen højt. Når jeg ikke er her, er jeg her bare ikke. Jeg har udrettet meget i mit liv, så jeg har ingen uafsluttede kapitler eller lande, som jeg ikke kan dø uden at have set. Jeg er klar,« siger han.Hjemme i MidtjyllandPå dørtelefonen op til Emil Skovs lejlighed i Jylland står kun hans fornavn.Han finder tryghed i forsigtighed og sikkerhed.Hoveddøren er plastret til med mærkater fra flere forskellige sikkerhedsfirmaer, og et overvågningskamera til højre for dørkarmen kigger ned på en, når man banker på. Emil Skov åbner døren - halvt gemt bag den - og viser ind i den store lejlighed over for byens torv og centrum.Entreen er indrettet med store spejle og værelserne med gamle malerier og friske blomster på bordene. Det er ikke synligt med det samme, men efter en rundtur i de forskellige rum bliver de mange overvågningskameraer i alle hjemmets hjørner synlige. I stuen, soveværelset, entreen og ud mod terrassen. Fra sin mobiltelefon kan Emil Skov overvåge det hele, hvilket giver ham det, som han kalder en nødvendig, men falsk tryghed. Han har alarmer på dørene og et alarmerende stort antal pilleglas på køkkenbordet.»Min lejlighed er fuldstændig sikret med overvågning, dna-mærkning og overfaldsalarm.Jeg er simpelthen så bange for, at der vil ske mig noget. Jeg tror aldrig, at den følelse forsvinder. I min gamle lejlighed i København brugte jeg også næsten 80.000 kroner på nye, skudsikre døre til lejligheden,« fortæller han.Selvom han bruger mest tid i København hos sin moster, har han alligevel sikret lejligheden i Jylland med hjælp fra to forskellige sikkerhedsfirmaer. Han sover med alarmen tændt om natten -også selvom hans søster ofte befinder sig sammen med ham.»Jeg vågner ofte klokken 02.30 om natten af mareridt og skriger. Stadig den dag i dag.Engang klagede naboerne i mit sommerhus, fordi de troede hunden havde fået en hjerneblødning, men det var mig, der skreg på grund af mine angstanfald. Følelsen af at jeg ikke kan være i min egen krop.« I dagtimerne bevæger Emil Skov sig sjældent ud iblandt andre mennesker. Han er bange for, at nogen skal gøre ham noget. Slå ham eller overfalde ham.Når han skal lufte hunden, foregår det altid på ejendommens parkeringsplads, og på længere ture i de grønne områder i København har han som regel en cykeltrailer med, som han støtter sig til. Han brækkede sin ene fod under røveriet, hvilket har givet ham en dårlig balance.Et arbejdsliv sluttedeGamle billeder af Emil Skov viser en mørkhåret mand, der er ulasteligt klædt til hver en lejlighed.En person, der tydeligt går op i sit udseende og sin fremtoning. Det gør han stadig, men det selvsikre blik fra de gamle billeder er ikke det samme længere. Det er blevet mere træt og til tider nervøst søgende.Emil Skov er vokset op på en stor gård i Jylland, hvor begge forældre arbejdede som møbelfabrikanter.Det meste af hans barndom var centreret omkring hestesport, hvor han både nationalt og internationalt har redet dressur i mere end 13 år.Som ung arbejdede han som croupier på et kasino sideløbende med, at han var handicaphjælper for psykisk syge i næsten fem år.Fra 2001 og frem til dagen for røveriet havde Emil Skov ansvaret for butikken i Rådhusstræde i indre by i København. Med de 12 år bag glasmontrene omgivet af guld, ure og diamanter fulgte seks væbnede røverier med alt fra knive til skydevåben. Det første skete knap to år efter, han begyndte i guldsmedeforretningen.»Jeg var altid nervøs, når jeg åbnede og lukkede butikken, fordi ure og smykker er pakket sammen bagerst i butikken og endnu ikke lagt frem i montrene. Det er altid der, hvor røverierne sker. Jeg sprang engang på en af røverne, fordi jeg simpelthen blev så tosset. Han skulle ikke stjæle noget på min vagt eller ødelægge mit liv. Han endte med at skære mig i benet med en kniv,« fortæller han.Under alle de seks røverier blev Emil Skov truet på livet. Det var først efter det sidste røveri, at filmen knækkede. Han kunne have undgået det, hvis bare han havde forladt branchen i tide, men det faldt ham aldrig ind dengang.»Hvis jeg stoppede, hvad skulle jeg så lave? Efter så mange år var arbejdet med smykker det eneste, jeg kunne,« siger han.Siden røveriet har han skiftevis givet op og rejst sig igen flere gange. Trods de mange knubs, som han har fået igennem livet, har Emil Skovs indre fighter vundet kamp på kamp. På de gode dage skinner hans personlighed igennem som et sjældent glimt af den, han var før røveriet, men de fleste dage er han mere en skygge af sig selv, som kæmper med både synlige og usynlige sygdomme. Han tager en dag ad gangen med en beundringsværdig ro.»Mit største ønske er, at jeg igen kan gå på arbejde hver dag, for man kan ikke bare lægge sig til at dø, så man skal lære at leve med det,« siger han.For et år siden fandt Emil Skov støtte i en anden tro end den, han har på sig selv.Han fandt svar på sine eksistentielle spørgsmål i samtaler med sin lokale præst, som han nu besøger ugentligt. Han fortæller, at når man i livet får den ene spand koldt vand i hovedet efter den anden - både med røveriet og kroniske sygdomme - så er det ikke til at holde ud. Men nu ser han det mere som prøvelser.Det er tydeligt for mange, som møder Emil Skov, at penge aldrig har været et problem for ham. Han indrømmer også, at han ikke mangler noget, og pengene giver ham rigtigt nok nogle friheder og glæder i hverdagen, men ikke på samme måde som før.»I dag betyder pengene ingenting. Jeg vil hellere bo i en jordhule uden penge, hvis jeg kan være sund og rask i stedet,« siger han.FortrydelseDen ene af de tre gerningsmænd fik i 2013 en streng dom for røveriet, mens de sidste to fortsat ikke er fundet. Det er dog ikke retfærdighed og jura, som Emil Skov bekymrer sig mest om. I årene efter røveriet kæmpede han med sine invaliderende skader, men også med en anstrengende sagsbehandling hos kommunen. Efter tre års tovtrækkeri, hvor han ikke var i stand til at arbejde eller klare sig selv, blev han bevilget førtidspension med hjælp fra sin psykiater og fagforening.Det er i 2018 fem år siden, at Emil Skov blev bagbundet i forretningen, men han har ikke fortalt sin historie til andre end sin familie og nære venner. Frem mod retssagen i 2015 og 2016 skrev medierne om det ualmindeligt grove røveri og citerede flere gange Emil Skov for hans vidneudsagn i retten. Han har ventet fem år på at fortælle hele sin historie, fordi det også har taget ham fem år at forstå, at han ikke er alene med sin oplevelse. Det er en risiko i branchen, som alle ansatte er udsat for. Mange andre har oplevet det samme -og endnu flere risikerer det i fremtiden.»Der er mange unge mennesker, der synes, det er spændende med ure og smykker, men de kender ikke bagsiden af medaljen. De ved ikke, hvor farlig en branche det er blevet. Det er med livet som indsats,« siger han og fortsætter: »Jeg vil ikke være bagklog, men jeg ville ønske, at jeg aldrig gik ind i branchen og i stedet var fortsat som handicaphjælper.« Emil Skov er ikke hans rigtige navn. Redaktionen er bekendt med hans rigtige navn.matu@bt.dk »Jeg sprang engang på en af røverne, fordi jeg simpelthen blev så tosset. Han skulle ikke stjæle noget på min vagt eller ødelægge mit liv. Han endte med at skære mig i benet med en kniv »Jeg vil ikke være bagklog, men jeg ville ønske, at jeg aldrig var gået ind i branchen og i stedet var fortsat som handicaphjælper »Hvis jeg stoppede, hvad skulle jeg så lave? Efter så mange år var arbejdet med smykker det eneste, jeg kunne.Han træder ind på bagtrappen, hvorfra han skal låse sig ind i forretningen.Under trappen er der en stor el-boks, hvor de to gerningsmænd gemmer sig.Emil Skov åbner to låse på døren og slår alarmen fra, men før han kan lukke døren bag sig, bliver han skubbet omkuld og mister sine briller. De to gerningsmænd giver ham håndjern om hænderne og gaffatape for munden og om benene. Her, i et el-skab under trappen, gemmer to gerningsmænd sig De to gerningsmænd slæber Emil Skov hen i det bagerste hjørne af butikken. De siger " Two minutes", hvorefter de flygter fra gerningsstedet ad samme vej, som de kom ind. Offeret hører jerndøren ved baglokalet smække. Herefter hopper og kravler han hen til skranken og aktiverer overfaldsalarmen, som tilkalder politiet. De slæber Emil Skov ud af baglokalet og ind i butikken. Her smider de ham på gulvet, hvor han bliver overvåget af den laveste af de to gerningsmænd. Han får stød med en strømpistol, spark på kroppen og trues på livet. Den anden gerningsmand gennemsøger butikken, hvorefter han tvinger Emil Skov til at udlevere nøglen til sikkerhedsboksen. De får den og stjæler ure og smykker til en værdi af 4,5 millioner kroner. Ca. klokken 09.45 trækker Emil Skov sin cykel igennem porten og ind i baggården.Han går hen til forretningens bagindgang, som er markeret som NR 4F.GERNINGSMÆNDENEDer er tale om tre gerningsmænd og én kvinde, som blev sigtet for hæleri.Kun én af gerningsmændene er fanget.De to, der stod bag det voldsomme overfald, var begge iført mørkt tøj og elefanthue. De var begge bevæbnet med håndvåben, og en af dem havde desuden en strømpistol.' Emil Skov' fik gaffatape for munden, håndjern om hænderne bag ryggen og gaffatape om benene. Han mistede sine briller, da han blev skubbet første gang.
REPORTAGE To bevæbnede gerningsmænd overfaldt Emil Skov i den guldsmedeforretning, hvor han arbejdede. De stjal værdier for 4,5 millioner kroner, men de stjal også hans liv. Han er blevet førtidspensionist som 40-årig og lever i dag isoleret fra omverdenen med kronisk angst.
Han har knap smækket kroppen ned i den højryggede kontorstol, før de lange ben slynges op på skrivebordet, og han sukker lige så langt og utålmodigt.»Jeg forstår det ikke. Havde det været for 20 år siden, måske. Men i dag! At dét skal være interessant.« 62-årige Klaus Riskær ryster på hovedet. Dybt forundret over, at hans kærlighedsliv kan trække overskrifter og blive ved med at optage andre mennesker. Bare fordi han - igen - har fundet en ung kæreste.Anna på 27 år.På journalistblokken står tre stikord.Liv. Død. Og kærlighed. Det er dét, vi skal tale om.»Fint nok,« har han svaret på mailen.Nu har finansmanden åbnet døren til sin udsøgte toetages lejlighed i indre by. Lige i smørklatten, hvorfra man kan skue ud over Københavns kanal og magtens centrum på Christiansborg.Han tager imod med skjorten hængende løst uden på cowboybukserne.Casual. Men pressefolderne sidder snorlige og er lige så skarpe som hans holdninger.I det store samtalekøkken henter han en karaffel med kildevand og to glas. Vi begynder med kærligheden og dét postyr, den fører med sig, når man hedder Klaus Riskær.Da BT for nylig lagde nyheden om hans nye kærlighed på Facebook, blev kommentarfeltet rødglødende.' Kærligheden har jo ingen alder, men den gamle gris her... for ham er yngre kvinder en potensforlænger.Og så har han jo penge. Havde det været hr. Jensen fra nummer 7, havde det nok set anderledes ud', lød én af dem.En anden skrev: ' Hvorfor har folk så ondt i røven Det er da op til dem.Det skal vi ikke blande os i. Jeg tror, at de fleste mænd i hans alder har svært ved at sige nej, hvis der kommer en 26-årig skønhed og smider tøjet. Så stop med det hellige pis'.Begge kommentarer hører til i den sobre ende. Klaus Riskær har set dém, der var langt værre.Kvinder vælger selvHan prøver at forstå, hvad det handler om, men kan helt ærligt ikke se problemet.»Piger i dag er totalt ressourcerige, selvforsynende, selvstyrende og ved, hvad de vil have. At jeg er sammen med en 27-årig kvinde, der efter eget samtykke og efter rigelig mulighed for at vurdere, hvad det er, hun har kastet sig ud i, vælger at hooke op med mig, kan jeg ikke se noget odiøst i,« siger Klaus Riskær med dybe rynker i panden over de - i hans optik - fordomme, der hører en helt anden tid til. En holdning, han får medhold i fra langt de fleste danskere.Ifølge en YouGov-måling, som BT har gennemført, mener kun 15 pct.- altså omkring hver syvende - at det er patetisk, når ældre mænd bliver kærester med væsentlig yngre kvinder. Hvorimod 74 pct. mener, at det er deres egen sag.På spørgsmålet om, hvilken aldersforskel der er passende, siger hele 68 pct., at det må være op til folk selv. Til gengæld mener kun én pct., at en aldersforskel på 31-40 år er acceptabel.Der er 35 år mellem Klaus Riskær og hans nye kæreste Anna Pia Lykke Ring.»Om jeg scorede hende Nej!« Det kan godt være, at Klaus Riskær på mange områder er ung med de unge. Men når det kommer til dating, nedlægger han ikke damerne.Dér er han af den gamle, galante skole og går langsomt frem.»Vi spiste middage, lærte hinanden at kende. Og så kom tidspunktet, hvor vi også var sammen fysisk.Hvor det gik fra venskab til kærlighed.Jeg scorede ikke. Jeg mødte en pige, som jeg syntes passede meget godt. En stille og rolig pige. En normal pige med en normal beskæftigelse.Mange af dem, der udtaler sig om kuvøseguf, synes at forestille sig, at en relation af den art kun er betinget af noget kropsligt og seksuelt. Det er den ikke. Hele sammenblandingen af alder og det fysiske, synes jeg er upassende. For vi har et helt normalt samliv som alle andre i parforhold.« Klaus Riskærs nye kæreste er uddannet frisør og er flyttet ind i den store herskabslejlighed sammen med sin hvide slædehund.Modne kvinderAt indlede et nyt forhold er ikke noget, man gør med hovedet under armen.»Hvis noget er udfordret, når der er så stor en aldersforskel, er det samlivet. Derfor er aldersforskellen noget, som begge parter må tage stilling til. En pige, der er 27 år, tager jo stilling til, hvis hun er sammen med en mand på 62. En ung fyr er da lækrere, end én på 62. Det er logik for dværghøns. Så det er på trods af ens udseende og alder, at de vælger at komme sammen med én.« For sit eget vedkommende har han også haftsine overvejelser. »Jeg skal vurdere, om jeg nu skal i gang med en pige i slutningen af 20erne og hvad det indeholder af udfordringer og tempo, om jeg gider det. Men nu er jeg i 20 år kommet sammen med unge piger, og jeg tror, at det er dét, jeg er vant til,« lyder Riskærs egen konklusion.Han vil - mens vi er ved konklusioner - i øvrigt gerne mane den fordom i jorden, at han kun er til unge piger.»De piger, jeg møder, som er i 50erne, er så lækre og smarte. De kan det hele. Så hvorfor scorer jeg ikke dem Svaret er, at jeg ikke tror, at jeg kan. Jeg tror ikke, at de kan holde mig ud. Jeg tror, at de synes, at jeg er pisseirriterende.Det er ikke mig, der er ude at lave aldersbegrænsninger. Jeg synes, at voksne piger er enormt lækre, frække, veltrænede og ser enormt godt ud. Men når jeg bevæger mig rundt i byen, er det altså ikke sådan, at jeg bliver overrendt af modne piger, der synes, at det er fedt at kaste sig ned ved mit bord,« fastslår han med løftet øjenbryn.Så er dét på plads.Historikken med de unge damer kan han ikke løbe fra. Og forsøger heller ikke, selvom man kan se, at han lige skal have styr på den inde i sit hoved. Men kun et splitsekund.Så holder han hånden op og trækker sin tommelfinger frem.»Altså, jeg blev giftmed Jill i 2001.Hun var 21 år. Hende var jeg sammen med i 15 år,« begynder han og går videre til næste finger: »Så mødte jeg Darja på 21, det varede i fem år. Så var det Cecilia, hun var 24-25 år, vi var sammen i tre år.Ind imellem var der Mette Marie på 26-27 år, som jeg fik barn med. Og Laura på 27, som jeg også fik barn med. Det er dér, den lander.Det falder mig bare naturligt.Og jeg har det godt med det,« siger han og slår ud med armene. Som i ' hvor svært kan det være at forstå'.En ny familieKærligheden og kvinderne kommer vi tilbage til. For det er ingen hemmelighed, at Klaus Riskær stadig har en drøm om, at kærligheden skal føre til en ny familie, en blivende og solid grundkerne i det lettere kaotiske univers, som fem børn med tre kvinder skaber.De sirligt arrangerede papirbunker på det tunge skrivebord vidner om, at Klaus Riskær stadig er en aktiv erhvervsmand og iværksætter. Det har han været, siden han som stor skoledreng lavede en indsamling til sultne børn i det krigshærgede Biafra.I de seneste år har hans store projekt været produktion af medicinsk cannabis i Uruguay og etableringen af brødfabrikker i Argentina. Næste år lancerer han en række private smerteklinikker i Danmark.Et par briller med kraftig styrke er det eneste, der minder om, at han er en mand på 62 år. Øjnene er ikke, hvad de har været. Til gengæld kan han svømme én km på 26 minutter.' Uden at hidse sig op', som han siger.Han læner sig ind over skrivebordet.»Jeg fejler ikke noget,« siger Klaus Riskær med et smil og skynder sig at tilføje: ' 7-9-13'.»Jeg kender masser af folk, der bliver syge. Og det er forfærdeligt at se og høre om deres mere eller mindre dramatiske behandlingsforløb. I betragtning af, at jeg nok har taget for mig af retterne, er jeg begunstiget i forhold til min fysiske form. Selv om jeg ikke er helt ung længere, er jeg heldig - lige nu.« Ordet ' gammel' synes at nægte at komme over hans læber.»Jeg synes sgu, at det er dejligt at blive ældre. Og det generer mig overhovedet ikke, at livet på et tidspunkt holder op. Jeg kender alt for mange, der nærmest opfører sig som om, at de har to liv. Man har kun ét, og derfor skal man leve godt, opføre sig ordentligt og få noget godt ud af det.« Klaus Riskær frygter ikke døden, men derimod et langstrakt sygdomsforløb med mental degeneration.»Fysisk degeneration, fint. Sådan bliver det jo, det går ned ad bakke.Men jeg vil nødig have, at den sidste erindring om mig for mine nære er en dement Klaus Riskær, der bliver båret ind på en københavnsk restaurant, fordi han har ' lost it',« siger han med ironi i stemmen og sammenknebne øjne, som prøver han at lukke ned for den film, der kører på det indre lærred.Spørger man, om han også ser en mand, der har ' lost it', når han kigger i spejlet, ryster han overbærende på hovedet.»Jeg ser ikke forfald. Jeg er 62 år og det er fantastisk. Dét, jeg ser, er visdom.Det er erfaring og historik, du kommer bærende med. Og netop i forhold til aldersforskel i parforhold, er der ingen kombination, der er stærkere end visdom og skønhed. De kan ikke forenes i én person.Du bliver klogere, når du bliver ældre.Du har kæmpet alle mulige slag, haftop-og nedture i årtier, er stadig aktiv og har det sjovt og et godt liv, har lært at sige ' rolig nu, venner, der er et langt liv foran, lad nu være med at tage det så seriøst, få det bedste ud af det'.Jeg føler mig ikke forfalden, jeg føler, at jeg bliver ældre. Og det har jeg det vildt skønt med. Jeg har fundet den ro, der følger med, at du ved, hvad du laver, at du ikke er bange for, om du kan finde ud af det, at du har et enormt netværk af folk og kontakter, du kan mobilisere.Jeg har også haftyngre folk omkring mig. Det er effekten af, at jeg gennem 20 år har haft, hvad nogle betragter som unge kærester. Arbejdsmæssigt og socialt er jeg bare forankret i en stor og voksende familie.«.BørnerækkenHan smiler. De lange ben er tilbage på skrivebordet. Og vi er tilbage på kærlighedssporet.»Når du som jeg begynder at komme op i årene, drejer dit fokus mere og mere i retning af familien og lidt mindre mod venner og bekendte.Jeg har trods alt fem børn, og det kræver meget tid. For jeg har dem jo ikke i samme hus. De er spredt på fire forskellige kvinder, så det er en tidskrævende model. De kommer og går én for én, og det siger sig selv, at de behov, der skal løses for en tre-årig pige og for en 30-årig søn ikke er de samme,« siger Klaus Riskær med et skævt smil om ' pakken' af børn, der for nylig blev udvidet med et barnebarn.De to ældste sønner Frederik og Christian fik han med sin første kone, Anne-Mette. De er flyttet hjemmefra. Siden kom sønnen Kristoffer med Mette-Marie. Han er i dag ti år og så stor, at han selv kan tage toget ind til sin far i lejligheden, hvor han ligesom sine halvsøskende har eget værelse. Et halvt år senere fik han endnu en søn, Christopher, med engelske Jasmin. Klaus Riskær håber, at han snart selv vil tage flyveturen fra London for at komme på besøg. Senest kom den tre-årige datter Isabelle til. Hun kommer forbi hver anden eller tredje uge sammen med sin mor Laura.Han griner. Og siger med tyk ironi: »Du kan regne ud, at jeg er den ideelle far. Vinderfaderen. Enhver svigermors drøm.« Så bliver han igen alvorlig.»Det er klart, at dét, jeg drømmer om, er, at få styrket mit gode nærliv.Mit familieliv. Og derfor skal du da finde én, du bliver forelsket i. Det kan godt være, at du ikke bliver lige så rosenrød i kinderne, som da du var 17 år, bevares. Det er sværere at blive forelsket, når du er et par og 60.Det indrømmer jeg. Men som udgangspunkt må det være sådan, at hende, du er sammen med, er én, du har lyst til at være sammen med. Sådan har jeg det med min kæreste.« En af de ting Riskær selv mener, at han er blevet bedre til med alderen, er at filtrere tilværelsen. Reducere den til en slags koncentrat med de vigtigste næringsstoffer.Arbejdet er stadig ét af dem. Men i mindre doser end før. Det samme gælder penge.»Jeg er blevet bedre til at sortere det fra, der er ligegyldigt. For jeg vil have mit liv, kunne leve det. Og jeg kan kun sige, at jeg har det godt, og jeg mangler ikke noget. Måske er det nemt at sige, men jeg synes, at hver gang jeg har haftenormt mange penge, så har jeg ikke haftandet end problemer ud af det. Slagsmål og retssager, skilsmisser... Jeg har faktisk ikke fået en skid ud af det. Eller sagt på en anden måde, dét, jeg har fået ud af det, har jeg også i dag.Jeg bor rigtig dejligt, kan gå ud at spise, hygge mig og rejse. Jeg har et skønt liv. Det hele kører, og jeg har styr på tingene efter mærkelige konstruktioner og bøvlede ting omkring mig,« siger Klaus 1) Klaus Riskær med sin første kone Anne-Mette.2) Med Laura, som han har datteren Isabella med. 3) Med Darja Pahhota.4) Mette Marie Thomsen har han sønnen Kristoffer med.5) Børneflokken samlet til fødselsdag. I forgrunden de to ældste sønner Frederik og Christian samt Christopher.I midten Kristoffer og bagest Klaus Riskær med datteren Isabella.6) Med Jill Andersen.7) Hjemmehygge med 27-årige Anna. Han forsøger at skærme hende fra offentligheden: ' Den omstændighed at Anna vælger at være kæreste med mig, der lejlighedsvis er i offentlighedens søgelys, skal ikke påtvinge hende også at blive en del af denne medie-deltagelse. Det ikke er noget, som en ung kvinde, der har sit eget liv, har nogen speciel fordel ved at blive en del af. Nok mere tværtimod: Offentlighed i private anliggender bør holdes til et absolut minimum. Omvendt skal det ikke føre til den konklusion, at vi skal hemmeligholde vort forhold.Men jeg håber at beskytte hende mod utilsigtede følgevirkninger af at være sammen med en tosse som mig'.Foto Jørgen Jessen, Liselotte Sabroe, Kristian Brasen, Scanpix, Privat, Jørgen Jessen, Privat Riskær med reference til bl. a. afsoningen for bedrageri i Sdr. Omme Statsfængsel fra 2008 til 2013.LivseliksirDet var fem hårde år, men også et ophold, der hjalp ham med at få styr på de menneskelige prioriteter.»Jeg siger ikke, at det materielle er ligegyldigt, men som årene går, er det autenticitet, der tæller. Den udvikling er jeg sikker på kun er super positiv. Ellers ville jeg ikke have sådan en superfed, kernesød kæreste,« siger han med et pænt, selvtilfreds smil.Han lægger ikke skjul på, at de unge kærester også er en slags livseliksir.»Energi. Livsvilje. Omstillingsevne.Åbenhed. Uforudsigelighed.Man ved aldrig, hvad der rammer én. Det er ren mentalhygiejne,« siger han om at date unge kvinder.»Jeg har ikke udelukket hende på 37 eller 42 år, men jeg joker ikke, når jeg siger, at det er dem, der ikke vil have mig. Jeg har da været sammen med masser af modne kvinder, men har bestemt ikke haftindtryk af, at jeg har været på lystavlen hos nogen af dem overhovedet som én, de overvejede som kæreste. Som selskabspapegøje, jo, men ikke som kæreste.« Han taler meget. Ufattelig meget og længe. Væver sig ind og ud af spørgsmål og svar, der af og til havner på de høje filosofiske nagler.For det meste sidder han mageligt tilbagelænet med benene oppe og et drilsk glimt i øjet.Andre gange - når et svar er mere insisterende - ryger fødderne ned på det antikke tæppe, mens han læner sig ind over skrivebordet og understreger sit svar med store armbevægelser.Det er sådan, han sidder, da han skal svare på, hvad den vise og ikke længere helt unge Klaus Riskær så har lært om kærligheden »At dens betydning er større og vigtigere, end jeg havde regnet med. Jeg har lært, at man skal passe på den og værne om den. Der er to store kort i livets bunke. Det ene er tiden. Det andet er kærligheden. Og tiden har det med at vinde, for den kører bare videre, uanset hvad du gør, uanset om der er kærlighed eller ej. Livet er bare bedst, når man er sammen med et andet menneske, livet er bedst i et forhold, hvor man kan give og få kærlighed. I en hverdag, der bliver stadig mere syntetisk, kynisk, pengegrisk og overfladisk, er der behov for og vigtighed i, at man skyndsomt kommer væk fra sit søvngængeri rundt omkring på byens cafeer og restauranter og sørger for at finde én, man kan dele sit liv med. Det kan jeg kun anbefale.Men der er ingen rimelighed i at sætte moralske spilleregler op for, om man er sammen med den ene eller anden type eller alder.Vi er glade for hinanden. Dét, vi har sammen, er fedt. At hun så lige i mit tilfælde er så uheldig at vælge en offentlig tosse, som en gang imellem lander i den sorte gryde - selvom jeg gør mig enormt mange anstrengelser for at holde mig ude af den - har intet med vores følelser for hinanden at gøre.« Klaus Riskær rejser sig. Punkterne på listen er besvaret.Om svarene giver en anden kulør i den folkelige sorte gryde, må tiden vise. Rører man længe nok, finder man i hvert fald enkelte nuancer i kommentartråden til historien om Riskærs nye, unge kæreste på BTs Facebookside: ' Sjovt at se... Fordi han har mange penge, bliver hun kaldt golddigger og pengeluder. Hvad hvis hele bundtet tager fejl, og hun er én af dem, der er til ældre fyre. Hvad hvis det virkelig er kærlighed, der er mellem dem...'.suss@bt.dk Jeg ser ikke forfald.Jeg er 62 år, og det er fantastisk. Dét, jeg ser, er visdom.Det er erfaring og historik, du kommer bærende med.Og netop i forhold til aldersforskel i parforhold er der ingen kombination, der er stærkere end visdom og skønhed.De kan ikke forenes i én person.Jeg siger ikke, at det materielle er ligegyldigt, men som årene går, er det autencitet, der tæller. Den udvikling er jeg sikker på, kun er super positiv. Ellers ville jeg ikke have sådan en superfed, kernesød kæreste.Fakta: Klaus RiskærFødt 24. april 1955 i København.Danner par med 27-årige Anna Pia Lykke Ring.Har fem børn i alderen tre til 30 år med fire forskellige kvinder.Har været gift to gange. Første gang med Anne-Mette Riskær (nu Sølvbeck, red.), som han fik de i dag voksne sønner Frederik og Christian med. Var siden, fra 2001 til 2006, gift med Jill Andersen. Parret fik ingen børn sammen.Begyndte som iværksætter allerede i teenagealderen. Har i sit voksenliv bl. a. grundlagt internetudbyderen Cybercity, stamcellebanken CopyGene, musiktjenesten TrackTesting og den private plejeudbyder Hjemmehjælpen.Seneste projekter er produktion af medicinsk cannabis, etableringen af brødfabrikker i Argentina og åbning af private smerteklinikker i Danmark.Er som forretningsmand yderst kontroversiel og har i en række sammenhænge været i myndighedernes søgelys på grund af sine selskabskonstruktioner.Stod i midten af 80erne sammen med Otto Reedtz-Thott bag radiokanalen ' The Voice' og den københavnske tv-station ' Kanal 2'.Gik i 1989 ind i politik og blev to år senere medlem af Europa-Parlamentet for Venstre. Blev i 2015 medlem af Alternativet, men blev efter få uger ekskluderet af partiets hovedbestyrelse.Afsonede fra 2008 til 2013 en dom for mandat-og skyldnersvig begået i firmaerne Cybercity og Accumulator Invest.Skrev under afsoningen i det åbne fængsel i Sønder Omme to bøger om opholdet. Har derudover udgivet fire andre bøger.
INTERVIEW Modne kvinder synes ikke, at han har kærestepotentiale, så Klaus Riskær har igen fundet sig en ung kæreste. Selvom han er blevet 62 år, og har fem børn, lever drømmen om at begynde en ny familie stadig.
Egentlig skulle himlen have åbnet sig over Danmark den dag, men kun i Aarhus kom meteorologernes forudsigelser til at holde stik.Der faldt regnen så til gengæld også.På den varmeste dag i den varmeste maj måned i 23 år. Og den sidste i Troels Kløvedals gamle liv.Mandag 30. maj 2016 sad den aldrende sejler på et kontor på Aarhus Universitetshospital med sin yngste søn, Asbjørn, der fyldte 19 samme dag. Og fik at vide, at han led af en sygdom, han aldrig havde hørt om.I nogen tid havde kaptajnen døjet med en lungesygdom, men nu var noget andet stødt til. Noget, lægerne havde haft svært ved at diagnosticere.»Jeg mærkede godt, at min stemme forandrede sig under optagelserne til mine film om græsk kultur, og også, at jeg ligesom blev lidt krumrygget... men tænkte: Det er nok bare alderen«, siger Troels Kløvedal.Eller rettere: Skriver han på den iPad, der ligger i vrimlen på det store skrivebord foran ham i hans stue på Djursland, hvor hans finger hopper rundt, mens sætningerne vokser frem bogstav for bogstav.»Og da jeg fik diagnosen als, anede jeg ikke, hvad det var for en sygdom... og spurgte neurologen: »Hvornår bliver jeg rask?««. »Det bliver du ikke«, lød svaret. Den 74-årige sejler, forfatter og foredragsholder kommer til at dø af den sjældne nerveknogle-sygdom, som rammer de motoriske nerveceller i hjerne, hjernestamme og rygmarv og forårsager tiltagende muskelsvind og i sidste ende lammelse.»Den rammer kun 3 ud af 100.000, og der findes ikke nogen behandling, så min krop forlader mig langsomt, samtidig med at jeg i mit hoved er helt den gamle Troels«, taster han, drejer hovedet og søger mit blik gennem brillerne, som om han først, når vores blikke mødes, kan overdrage sætningen.Beskeden lammede ham nu ikke.»Jeg tænkte... nå, så er det altså nu«. »Jeg havde været bange for at dø, mens Asbjørn var en skoledreng. Men han er 20 nu og på Bali og tager dykkerkurser, og til januar begynder han på ' Skoleskibet Danmark'«. Troels Kløvedal har nu også øvet sig på at dø. Hver morgen det meste af sit liv har han mindet sig selv om, at det hele ender med »to meter jord over kistelåget«. Og at gamle træer må falde for at give plads til de nye, som han siger.For andre kan det være svært at forestille sig verden uden et menneske, der har viklet sig så eftertrykkeligt ind i den - med al sin praktiske kunnen og interesse for alt fra sejlads og forskelligartede kulturer over håndværk og til historie og litteratur. Men ikke for ham selv.»Døden ser jeg som en naturlig konsekvens af livet«, siger han.Hans mor døde, da han var 11. Og da var hans far allerede ude af hans liv.»Så jeg lærte frygten og følelsen af ensomhed at kende meget tidligt, og på en eller anden måde har livet og døden altid gået ved siden af hinanden inden i mig«, siger han.»Jeg har altid med forundring tænkt på, hvor mærkeligt det er, at man er her«.En meget lykkelig mandTroels Kløvedal kan ikke længere selv trække vejret. Han kan ikke spise, og han kan ikke tale. Men at sige, at han ligger for døden, ville være misvisende. Han ligger ikke. Han sidder, står og går. Og hans liv er - indtil andet oplyses - alt andet end forbi.Man skal heller ikke opholde sig mange øjeblikke i hans selskab for at fornemme, at her i stuen er glasset ikke halvt fuldt. Det løber hele tiden over.»Jeg vælger hver morgen at tænke på, hvor vidunderligt det er, at nu har jeg igen en dejlig dag. Jeg har virkelig værdsat... livet. Hele livet. Og selv nu føler jeg mig som en meget lykkelig og privilegeret mand«. Hvad gælder optimismen i din situation? »Jamen, jeg får jo tusind breve fra folk, som jeg har betydet noget for. Flere hver dag. Jeg har fem dejlige børn, som elsker mig højt. Med fire forskellige kvinder, som også stadig elsker mig«, skriver han.At Troels Kløvedal altid har nydt sine morgener, kan man læse i hans erindringer, ' Alle mine morgener på Jorden', som udkommer på tirsdag.»Hver morgen sidder jeg et par timer godt pakket ind i tæpper på terrassen og nyder min have, og at Jorden drejer langsomt med skyggen på flagstangen som et gammeldags solur«, siger han.Bogens titel har han lånt fra en af sine yndlingsromaner, der er skrevet af Pascal Quignard. Og tilføjet sætningen: ' Mit autodidakte liv'.I bogen beretter han om centrale perioder i sit liv med nedslag i en række af sine rejser, men fortæller også om de landfaste år på Djursland og det med samme ømhed, som han beskriver livet på havet.Sjældent når han nu ret langt i sin egen historie, før han lader sig aflede af verden og fortaber sig. I geografien, arkitekturen og den stedlige mytologi. I et stykke håndværk, hvalernes trækruter, stjernernes bevægelser eller historiske begivenheder. Thor Heyerdahls faktiske bedrifter. Og Odysseus' fiktive. Eller i tanken om de stenaldermennesker, han forestiller sig har sejlet langs kysten uden for hans vinduer.Før han slutter bogen med at konstatere, at: »Først får man det hele forærende, og så mister man til sidst det hele igen«.Hvad laver jeg her?Det er faktisk først, da jeg hører bildøren smække og tager den halve snes skridt i det fugtige græs hen imod porten ind i den gamle stråtækte gård, at spørgsmålet for alvor slår mig: Hvad laver jeg her? Manden er dødssyg. Jeg har aldrig mødt ham og har ingen aktier i hans liv.Ikke flere end så mange andre, der som unge har drømt om at leve som han. At improvisere sig igennem tilværelsen. Til søs og på besøg hos skiftende folkeslag.Så hvordan kan jeg tillade mig at opsøge ham i hans tilstand? Og hvilken forskel skulle det gøre, at vi sidder over for hinanden? Han har ikke engang en stemme at svare med.En underlig tanke i øvrigt. For i det forgangne døgn har hans stemme nærmest boet i mit hoved. Jeg har ikke kunnet læse en sætning i hans bog uden at høre hans stemme slentre jovialt og drævende gennem historien. Tage sig tid i hvert et sving og skiftevis gøre sig let og tung, som det passer sig, så ordene får tekstur og fortællingen topografi. Flere gange mærkede jeg ligefrem indskydelsen til at lukke øjnene, læne mig tilbage og bare lytte.Fugten sidder i stråtaget på den hvide gård. Den grønne port står åben. Jeg træder igennem den og ind på gårdspladsen, hvor jeg et par øjeblikke står i stilheden på det knoldede lag af sten imellem gårdens fløje. Orkanens firlængede øje, hvor Troels Kløvedal har haft adresse i over tre årtier.Så tager jeg et par trin op og banker på døren. Else Marie, hans kone igennem 22 år, lukker op og viser mig ind.»Jeg ved ikke, om du kan gå ind nu«, siger hun, da vi står under de lave loftsbjælker i køkkenet.Et eller andet foregår i værelset ved siden af, fornemmer jeg. En kvinde kommer ud derfra. En sygeplejerske, forstår jeg. Hun ser på mig og siger: »Gå bare ind nu«.I Korfus havnDe fleste danskere har nok givet Troels Kløvedal sin egen plads i deres mentale billede af livet her til lands. Og af hvordan det måske også kunne leves. Til vands. Således også i mit.En tidlig morgen som 19-årig ankom jeg med færgen til den græske ø Korfu og stavrede fra borde med sand i øjnene og min grønne rygsæk fra Daells Varehus på ryggen. Målet var en strand, hvor andre langhårede typer holdt til, og i rygsækkens ramme havde jeg skjult to gram hash. Samt nogle blomsterfrø fra brugsen, der skulle have samme virkning som lsd.Lidt vildskab er man jo nødt til at fingere, når man som pseudoflipper, som vi kaldte det, opvokset nord for København, er skændigt klar over, at uanset hvor langt man lader håret vokse, og hvor vildt man danser, bliver man hverken christianit eller narkoman af det, men kan måske med det yderste af sin ungdommelige idealisme få fat i kanten af tidens drøm, som ' Nordkaperen's blonde kaptajn om nogen var bærer af og galionsfigur for.Alle i min kreds havde læst Troels Kløvedals første bog, ' Kærligheden, kildevandet... og det blå ocean', og betragtede den nærmest som facitliste for det liv, vi skulle til at i gang med. Alt andet end den frie flakken rundt på verdenshavene lignede et utilgiveligt knæfald for småborgerligheden. Jeg havde sågar skrevet til Kløvedal og spurgt, om ikke jeg måtte sejle med.Og så pludselig, der i Korfus havn, så jeg som et fatamorgana: et gammelt træskib. Med dansk flag! »Kan det være?«. Det kunne det så ikke, viste det sig, da jeg kom nærmere. ' Shearwater' stod der på skroget. Men da jeg nogle dage senere på knallert vendte tilbage for at hente en kammerat ved færgen, havde endnu et skib med master af træ lagt til. Klos op ad ' Shearwater'. Med tidens løsen skrevet på skroget: ' Nordkaperen'.På afstand kunne vi se skikkelser bevæge sig på dækket og følge dem med øjnene. Også når de i en jolle sejlede til og fra kajen. Og i gaderne, når de langhårede nordboere og deres børn optrådte med gøgl, stod vi tavse i udkanten og så til. Uden at vove at nærme os.Hvilket jeg her 37 år senere skriver i en mail til kaptajnen.»Jeg bliver helt rørt over dit møde med ' Shearwater' og ' Nordkaperen' på Korfu... det må ha været i 1980«, lyder hans svar.»Du skulle da være kommet om bord, det er altid hyggeligt at møde andre unge danskere på rejse«. Nu er det som bekendt aldrig for sent at blive ung. Så jeg spørger, om jeg må invitere mig selv til Djursland på besøg.»Jeg kan godt kommunikere på min iPad, men det er korte sætninger, og det tager tid«, svarer han.»Så send mig dine spørgsmål, inden du kommer«.Går tiden? Eller kommer den?Hans svar har jeg med i print, da jeg tidligt lørdag morgen skraber frost af ruden og sætter mig i bilen på Øster Farimagsgade. Natten har stadig fat i byens silhuetter, men bag dem rejser himlen sig som en blåhvid skærm, og i Botanisk Have ligger væksthuset på jorden som en gigantisk indfattet lampe med sit varme gule lys.Det var her i gaden, at Troels som dreng sad i vinduet i sin fars dyrlægekonsultation og tegnede udsigten over Holmens Kirkegaard, hvor han også vil begraves.»Jeg bliver gammeldags kistebegravet (at blive spist af orme passer mig fint, jeg har jo selv levet af andre dyr hele livet..og jeg har altid elsket det naturlige)«, skriver han.Ifølge et arabisk ordsprog går tiden ikke, skriver Troels Kløvedal i sin bog.Den kommer. En tanke, jeg leger med, til jeg mærker en knagen i kraniets hængsler, mens jeg glider med strømmen af røde baglygter ud af byen og tværs over Sjælland, hvor vindmøllerne på tavse rækker rager op i den stadig mere blå himmel og snurrer, som om det var dem, der drev dagen.For Troels Kløvedal begyndte livet som det mellemste af fem børn i familien Beha Erichsen i en lejlighed på Østerbro.Ien flok, der blandt andre talte den senere socialrådgiver og politiker Hanne Reintoft og tv-manden Bjørn Erichsen.Da han var syv år gammel, indtraf katastrofen.Hans forældre blev skilt, og børnene blev sendt i familiepleje rundt om i landet. Troels på en bondegård på Lolland. Sin far mistede han kontakten med.Tre år senere blev de fire yngste børn genforenet med deres mor, men da Troels var elleve år, døde hans mor, børnene blev igen sendt i pleje, og da Troels ikke trivedes, røg han på kostskole, Det Kongelige Opfostringshus i Hellebæk i Nordsjælland.En smertefuld tid, hvor ensomheden slog rod i ham. Selv mener han nu, at han måske allerede da havde fået så meget kærlighed, at han følte sig velkommen i verden. Og at den følelse kombineret med den selvstændighed, han senere var nødt til at udvikle, kan have været afgørende for hans senere livsbane.I skolen var velkomsten knap så overstrømmende.I tre år sad han og stirrede ud ad vinduet, indtil man konkluderede, at drengen var dum, smed ham ud, og han kom i lære som skibsbygger og siden skibselektriker.Sondemadens mirakelTil højre for færgen - i sejlretningen - rejser Mols' Bjerge sig af horisonten i bløde grønne pukler. Derinde sidder han. På den gamle gård i landsbyen Gravlev, som han flyttede til i midten af 1980' erne, og hvor han, når mørket falder på, »stadig kan se sine navigationstjerner«, som han skriver.Der er gravhøje i udsigten, stenøkser i mulden og afsæt for forestillinger om, hvordan ritualer, mord og fødsler har fundet sted på de samme bakker og i de samme fordybninger.Hen over Djursland trækker den kølige luft landskabet op i skarpe linjer. Det er, som om nogen har gjort hovedrent i verden. Og solen udfylder fladerne i årstidens gyldne brændte nuancer.Gårde og landsbyer stryger forbi. Lange bugtede strækninger med hegn. På det sidste asfalterede stykke sjosker 30 jægere med knækkede geværer i favnen og ens orange huer. Da jeg parkerer, er der jord under dækkene.På tærsklen til hans kontor forbereder jeg mig på et chok. Så træder jeg ind i det store lokale under de brune spær. Og der sidder han. Helt nede i hjørnet bag skrivebordets vrimmel af billeder, bøger og andet af travlhedens løsøre. Med en åben grå trøje over en gul skjorte. Og ser ned i en laptop, der står som i en rydning på bordet.Han er gammel, bevares. Og også mærket af sin sygdom. Men mere sig selv, end jeg havde turdet håbe. Kinderne er hule, og en transparent slange løber fra hans strube og om til en kasse på bordet bag ham. Respiratoren. Men det er umiskendeligt Troels Kløvedal. Med guldring i øret og det hele. Og i virkeligheden er hans højde det første, jeg bemærker.Og næste tanke er, at han med de rundede briller og ansigtets optegnede linjer ligner en af sine egne yndlingsforfattere: Johannes V. Jensen.Han griber min hånd, peger på en stol og signalerer, at jeg skal trække den helt hen ved siden af ham bag skrivebordet.Så giver han sig til - med en lang finger - at skrive på sin iPad.»Du forstår godt, at jeg ikke vil fotograferes, ikke?«, skriver han.»Jeg kan jo ikke trække vejret selv og kan ikke spise, men får sondemad. Jeg kan drømme om et rigtigt måltid, og jeg er begyndt at se madprogrammer, hvad jeg aldrig har gjort før«. Vi griner. Kun jeg dog med stemmen.Rummet har en ekstra lyd. En vejrtrækning, der kører i sin egen rytme.Respiratoren, der forsyner hans lunger med luft og forlænger hans liv én mundfuld ad gangen. En kort indånding. Så et par sekunders stilhed.Og dernæst den lange udånding.Man føler sig straks velkommen. Det er, som om den ekstra afstand, som fraværet af hans stemme skaber, bare får os til at læne os endnu længere ind i hinandens selskab. Og gøre os ekstra umage med det.»Jeg er 74 år og får en sygdom, man dør af, og som man overhovedet ikke kan behandle«, taster han, drejer hovedet og søger mit blik gennem brillerne.Hver gang han har skrevet en sætning, læser jeg den højt. Så min diktafon fanger den. Men også bare for at give den lyd i rummet.»Min krop er slidt op. Sådan ser jeg det.Og nerverne griber ikke fat i mine muskler mere... det er als. Men alle dør jo af et eller andet«. Han sidder lidt. Skriver så igen. Og fanger mit blik.»Havde man ikke opfundet sondemaden og et operativt hul i maven, var jeg død i juli 2016 simpelt hen. Fordi min hals lukkede, og jeg ville dø af sult. Og havde man ikke opfundet respiratoren, var jeg også død for længst. Den tid, jeg har nu, skyldes udelukkende lægevidenskaben og de tekniske fremskridt«. Danmark er det eneste land i verden, der tilbyder plejere hjemme i døgndrift, forklarer han. Alle andre steder var han havnet på et hjem.Jeg spørger, hvordan det er at have sit sprog i fingrene i stedet for i stemmen.»Det vænner man sig faktisk til«, skriver han. »Men jeg savner...«, kommer det så. »... at kunne tale med mine børn og min kone, Else Marie«. Sidstnævnte er netop trådt ind i kontoret og rydder en plet på skrivebordet, hvor hun stiller kage og kaffe, før hun på et nik fra ham tager plads ved bordet.»Det gør vi jo også...«, siger hun.»Med dig«. En hospitalsseng svæver over plankegulvet med sin metalramme som eneste undtagelse fra husets årede patina. Bag Troels Kløvedal hænger et verdenskort i farver. Med dybblå oceaner, et rødbrunt Kina og det mørkviolette tibetanske plateau.Og rundt om i det store kontor står bøgerne tæt i indtil flere reoler.På hylder og tagspær har genstande fra fjerne destinationer slået sig ned på hver sin plads i den gamle bondestue. Et skib i en flaske i en reolkasse. En bog - ' Det arabiske folks historie' - i en anden.På et af spærene står et sejlskib. På et andet to ænder. En sort udslået vifte.Endnu et sejlskib, en lang metalgris med fem lys i ryggen. To fisk i farver, en stor og en lille, der ligger og glor på hinanden.Og højt oppe på væggen et udfoldet slangeskind.Hvis ikke man vidste bedre, skulle man næsten tro, at du havde været lidt ude at rejse i dit liv..., siger jeg.Han nikker en latter. Så skriver han igen. Og fanger mit blik.»Tænk, at du tager helt herover bare for at møde mig«. Han læner sig frem. Noget i hans ansigt er galt.»Jeg skal lige...«, skriver han.Du skal lige? »Cuffe« Okay. Skal du have hjælp fra...? Jeg peger ud mod køkkenet. Han nikker.Jeg kalder på sygeplejersken, som straks kommer ind. Og mens de får fjernet den slim, som har samlet sig, står Else Marie og jeg og hvisker i køkkenet.»Han har fået et rør, der blokerer, og noget ballonhalløj, så han ikke får luft til stemmen. Det skal renses«, siger hun, mens nogle hult rungende lyde og små serier af elektroniske bip lyder derindefra.»Han er sej. Med det liv, han har haft, og de drømme, vi havde om, hvad vi skulle. Hans alderdom. Alle de ting, han ville lave. Altså, han er god til at være i den situation, han befinder sig i«.Den tynde hudFørst i sin bog nummer 15 - ' Den tynde hud' - tog Troels Kløvedal livtag med smerten i sin opvækst.»Den lå inde i hovedet på mig siden min ungdom«, skriver han på sin iPad, da vi igen sidder ved hans skrivebord.»Det var bare at få den ud. Jeg skrev den på under 3 uger, og alle sårkapslerne sprang op. Jeg var 49 og havde stadig en vrede over de lærere, der bankede os, så vi røg hen ad gulvet med næseblod. Og jeg tudbrølede, da jeg skrev den«. Lige siden har han været en lykkeligere mand, forklarer han.»Det var også derfor, at jeg i min ungdom ikke tog stoffer. Fordi jeg vidste, at den bog lå inde i mig. Og den skulle ud på den rigtige måde«. Vi sidder lidt.»Du spørger bare«, skriver han så.Som ung på Krogerup Højskole oplevede Troels Kløvedal omsider et fællesskab omkring de bøger, han længe selv havde læst - Sandemose, Heinesen, Tolstoj.En tid var han scenemester på Fiolteatret i København. Dernæst belysningsmester på filmproduktioner. Og en dag var der optagelser i et kollektiv, det senere Maos Lyst i Hellerup, hvor han snart selv flyttede ind.I 1967 gik han og tre venner så sammen om at købe ' Nordkaperen' og aftalte, at i tilfælde af uenighed havde den af dem, som ville sejle længst, fortrinsret.Udadtil virker du som en glad mand med pil opad - hvor gjorde du af din barndoms smerte, før og efter du skrev bogen? Jeg læser hans svar, mens sætningen vokser frem på iPadden.»Jeg vil ikke sige, at jeg sejlede fra sorgen...«, begynder han. »... men det, at jeg flyttede i kollektiv, var en meget stor oplevelse for mig«. Han peger ud i skrivebordets underskov, hvor mit blik finder et sort-hvidt foto, hvor hele kollektivet sidder - i fuldskæg og striktrøjer - og smiler.Opløste det følelsen af ensomhed? Han nikker.»Det venskab var afgørende for mig«, taster han.Kan smerten også have medvirket til, at du vendte dig udad imod verden? »Såret lå både som en dynamo og en...«, begynder han, men går så i stå.»Jeg ved ikke helt...«, skriver han så »..hvorfor mit liv blev, som det blev«.En travl patientDøden har Troels Kløvedal ikke ændret syn på af at få den på nærmere hold.»Jeg har, lige fra jeg var ung, sat spørgsmålstegn ved en religion, der har et tortureret menneske på et kors som symbol«, siger han.»Jeg tror ikke, jeg har den kristne dødskultur i mig, men nok mere Østens naturlige måde at se døden på, og foretrækker i den forbindelse en smilende Buddha eller kinesernes Konfutse eller den japanske Zen«. Når han alligevel vil begraves fra en kirke, skyldes det, at han hele sit liv har elsket at besøge kirker rundt om i verden og både holder af kalkmalerier og salmer.Livet ligner sådan set også sig selv.Bortset fra at det nok går lidt stærkere alt sammen.I sidste uge var Troels Kløvedal i København med to plejere som sekundanter.En gammel ven sejlede ham i tre timer rundt i Københavns Havn »i det fi-neste solskin«. Hans søn Mikkel (Beha Erichsen, tv-værten) kørte ham rundt i hans ungdoms indre by og ud på Østerbro, hvor han er født.Søfartsmuseet i Helsingør åbnede dørene for ham på en lukkedag, og direktøren gav ham tre timers rundvisning.Vennekredsen samledes. Og familien.Og som finale overværede han sin søn Mikkels optagelse i Eventyrernes Klub, hvor hans børnebørn Theis og Emil holdt foredrag.»Mine børn og børnebørn er på besøg konstant... har faktisk tit travlt...«, siger han. »Og så fik man lige skrevet en bog mere... som er et kys til livslysten og en glæde ved livet«.Drømme som afsætNu blev der som bekendt ikke plads til os alle på ' Nordkaperen'. Og selv fik jeg kun en enkelt uge til søs. Engang en kammerat og jeg i vores unge dage på en bar i Portugal løb på en norsk skipper, der på sin jordomrejse manglede gaster på strækningen til Madeira.I en hel uge var vi så søsyge, at vi ikke engang magtede at ryge. Navigation fik vi selvfølgelig aldrig læst. Eller sat os det mindste ind i, hvordan man vedligeholder et skib. Så bogstaveligt var det jo heller ikke ment.For andre fortættedes drømmene til noget lidt mere håndfast.»' Nordkaperen' har tit været det afsæt, der satte folk i gang med at tænke tilværelsen på en ny måde, gå i gang med andre uddannelser, at blive skilt eller at blive sammen... at rejse, at læse en anden slags litteratur...«, siger Troels Kløvedal.I en mail nævnte jeg for ham bogen ' Zen og kunsten at vedligeholde en motorcykel' - en af vores ungdoms manualer, hvor forfatteren Robert M. Pirsig beskriver to måder at elske motorcykler på. Den romantiske, hvor man hengiver sig til drømmen om friheden på to hjul.Og den klassiske, hvor man også elsker maskinen og ønsker at begribe den med sine egne hænder.Selv luftige drømme kan nu give et godt afsæt til handling, mener Troels Kløvedal, der som ung gik og underholdt med, hvordan han ville sejle Jorden rundt med sine venner, skrive digte og elske med de dejligste piger. Hvilket i store træk kom til at holde. Og: »Som jeg skriver i bogen, er der for mig ingen modsætning imellem at læse James Joyce om formiddagen og have fingrene i maskinen eller i riggerkassen om eftermiddagen«. Sådan har vi det så ikke alle..»Det er min lykke, at jeg elsker begge dele. Det har gjort mig til en fri mand.Jeg kunne heller ikke have en gård som denne uden at kunne lide håndværk. Så jeg fik også drømmen om at købe en gammel gård og sætte den i stand opfyldt«. Han peger ud ad vinduet.»Du skal ud at se min sydvendte bondehave«, skriver han.Vi sidder lidt i lyden af respiratorens åndedræt. Så taster han igen og drejer sin iPad, så jeg kan læse.»Jeg nyder at have besøg af dig«.Det langhårede jetsetMed tiden fik vi, ungdomsoprørets efternølere, vores egne målestokke og lyttede lidt mindre henført til, hvad der udgik af belæringer fra det langhårede jetset, hvis koryfæer de fleste vil genkende på fotos i ' Alle mine morgener på Jorden'. Suzanne Brøgger, Per Kirkeby, Ib Michael, Vibeke Windeløv, Ebbe Kløvedal Reich og andre i det, der ad åre blev den kreative overklasse.Siden er deres generation blevet beskyldt for at have været dygtigere til at tage for sig af verden end til at tage ansvar for den - eksempelvis for deres børn.»Jeg mener, at min generation har taget sig lige så godt af sine børn som andre generationer«, svarer Troels Kløvedal, da jeg spørger til hans mening.»Se bare mine forældres generation, hvor jeg starter på et børnehjem i Kokkedal lige efter skilsmissen«. »Og med hensyn til mig selv er Danmark jo en søfartsnation, hvor kvinderne var vant til at klare det hele selv, når manden var til søs. Jeg har jo været så heldig, at jeg har kunnet tage både de kvinder, jeg levede med, og mine børn med til søs«. Ungdomsoprøret var en stor inspiration for eftertiden, mener han.»Selvfølgelig med fejl. Men hvilken generation laver ikke fejl?«. Han rejser sig langsomt fra stolen, vender sig om og giver sig til at lede efter noget på bordet bag sig.»En af grundene til, at jeg blev en rebel, var et opgør imod den sorte skole.Og der var mange ting af den slags«, skriver han, da han er tilbage i stolen.»Jeg tror, at ungdomsoprøret har givet jer en bedre opvækst og ungdom, og jeg ser jo, hvordan mine egne børn og børnebørn stortrives i den verden, der er nu«, siger han.Hvad med dit eget liv?I en mail har jeg spurgt, hvad det egentlig går ud på - det her med at sejle Jorden rundt. Hvorfor man overhovedet gør det. Og modtaget svaret: »At sejle sit eget skib er en form for ultimativ frihed... at sætte kursen lige derhen, du vil... ikke at have en arbejdsgiver, men kun himlen, vejret, De Magellanske Skyer i Sydhavet, den græske mytologi på hundredvis af øer i Det Ægæiske Hav, at vågne op til en sommermorgen for svaj i Limfjorden eller på vej til Christiansø i dårligt vejr om natten og se øen dukke op i den rosenfingrede morgenrøde«. I en barsk anmeldelse af en af hans bøger klagede en anmelder engang over, at kaptajnen nedgjorde anmelderens liv med sin livsførelse og fik det til at fremstå fattigt. Og selv kom jeg - en uges tid før det kom på tale, at jeg skulle skrive om hans nye bog - tilfældigt til at tænke på ham.Det var bare en af mange springende tanker, da jeg cyklede fra arbejde. Sikkert foranlediget af hans sygdom. »Hans liv...«, tænkte jeg. »... det er jeg sgu misundelig på. Det er da noget«. I en mail spurgte jeg derfor, hvilken trøst han kan give os gråvejrsdanskere.»Jeg kan jo ikke trøste jer gråvejrsdanskere (kunne aldrig selv finde på at skrive det ord om mine landsmænd - jeg tror, man lever et udmærket liv i gråvejr og elsker selv det danske klima) med andet end at sige: Nyd livet, og at I er raske og frie mennesker, der kan gøre med jeres liv, hvad I vil«, lød svaret.Og da vi igen vender spørgsmålet i hans stue, tilføjer han: »Jeg tror, jeg ville have været lige så lykkelig ved at leve på mange andre måder.Som ung var jeg ved at blive uddannet til teaterinstruktør. Jeg kunne også være blevet skuespiller, antikvarboghandler eller have spillet cello i et symfoniorkester«. Vi sidder lidt og ser ud i stuen. Så sætter han igen fingeren til sin iPad. Jeg læner mig ind imod ham for at læse.»Lever du selv et godt liv?«, står der.Omsider til søsElse Marie viser mig rundt på besiddelserne.Forbi drivhuset, ned på græsset, hvor en serie små sorte jordbjerge - mosegrise - er skudt op. Hestenes fold. Hen at kigge ind ad vinduet i hans skrivehytte og forbi værkstedet, hvor en firhjulet græsslåmaskine står parkeret.»For et par måneder siden slog jeg alt mit græs selv«, fortæller Troels, da vi vender tilbage til stuen og den regelmæssige lyd af det syntetiske åndedræt.»Jeg fik en smed til at konstruere ophæng på græsslåmaskinen, så jeg kunne køre rundt med respirator og iltflaske«. »Jeg kunne da godt have tænkt mig et otium«, siger han.Hvad ville du gerne have foretaget dig? »Bare gå rundt og passe min have. Lave håndværk og læse gode digte«, læser jeg hans svar.»Og så ville du tage flyveren til London...«, griner Else Marie.»Og tage på British Museum. Og så videre«. Om tiden er kommet eller gået, skal jeg ikke kunne sige. Men skal jeg nå min færge, må jeg af sted.Tak, Troels, siger jeg og afleverer en kejtet blanding af en hånd på skulderen og en krammer.Og ikke kun for i dag.»Jeg sender svarene på de sidste spørgsmål nu her i eftermiddag«, skriver han.Jeg rejser mig og går. Han bliver siddende i sit hjørne.Nogle timer senere modtager jeg en mail.»Vi kørte en tur ud på Mols, da du var gået, i det dejlige solskin, og så færgen ude på Kattegat...«, står der.»Og jeg sagde: Der sejler Nils«.nils.thorsen@pol.dk Jeg har altid med forundring tænkt på, hvor mærkeligt, at det er, at man er her Jeg tror ikke, jeg har den kristne dødskultur i mig ' Nordkaperen' har tit været det afsæt, der satte folk i gang med at tænke tilværelsen på en ny måde Jeg kunne også være blevet skuespiller, antikvarboghandler eller have spillet cello i et symfoniorkester.Fakta: BLÅ BOG Troels KløvedalFødt Troels Beha Erichsen 2. april 1943.Navnet Kløvedal tog han i sin tid i kollektivet Maos Lyst - efter elverriget af samme navn i J. R. R. Tolkiens ' Ringenes herre', en forpost mod ondskaben.Uddannet skibselektriker. Købte i 1967 skibet ' Nordkaperen' sammen med tre venner og har siden bl. a. sejlet rundt om Jorden tre gange.Debuterede i 1978 med bogen ' Kærligheden, kildevandet... og det blå ocean' om sine togter med ' Nordkaperen'. Siden kom ' Fra Tahiti til Thyborøn med Nordkaperen', ' Fra mit hjerte, min køjesæk og min græske logbog' og en lang række andre bøger herunder et par børnebøger. I 1994 skrev han ' Den tynde hud' om sin barndom.Hans seneste bog er ' Fortællinger fra den danske flådes historie gennem 500 år', og på tirsdag, 7. december, udkommer hans erindringer, ' Alle mine morgener på Jorden'.Sideløbende har han lavet en række film og tv-udsendelser. De seneste er ' Kløvedal i Indonesien' og ' Fortællinger fra den danske flådes historie gennem 500 år'.Siden 1995 har han haft adresse på sin gård på Djursland og de seneste 22 år været gift med Else Marie Meldgaard, med hvem han har sønnen Asbjørn på 20. Blandt hans fire andre børn er tvværten Mikkel Beha Erichsen og tvproducer og journalist Lærke Kløvedal.Troels Kløvedals hjemmeside hedder troelskloevedal.dk.FAKTA Amyotrofisk lateral sklerose (als)Sjælden motorisk nervecellesygdom, som medfører nedbrud af neuroner, giver kraftnedsættelse i arme eller ben og hyperaktive reflekser i fingre, arme og ben. Nogle får besvær ved at synke, tale og tygge.Als rammer ca. 3 af 100.000.I gennemsnit overlever patienterne i to til fire år efter sygdommens udbrud.I enkelte tilfælde længere - eksempelvis den berømte matematikprofessor og teoretiske fysiker Stephen Hawking, der har levet med als i adskillige år.
Kaptajnen, forfatteren og fænomenet Troels Kløvedal er dødeligt syg af als. Han kan hverken spise, trække vejret eller tale. Skrive kan han dog stadig, og på tirsdag udkommer hans erindringer. Politikens Nils Thorsen forspildte i sin ungdom en chance for at møde kaptajnen, men tog forleden revanche ansigt til ansigt i et usædvanligt interview med mundtlige spørgsmål og iPad-svar.
Der står en mand i en bagerforretning i Aabenraa i Sønderjylland. Det er ikke nogen helt almindelig mand, ligesom det ikke er nogen helt almindelig bagerforretning. 
Fortællingen om Lagkagehuset har mange lag. 
Blod lever, når det løber og lander på gulvet, det iltes, koagulerer og formørkes. Og det var netop blodet, mængden af det og lugten, det begyndte at afgive, der gjorde gerningsstedet usædvanligt.På natværtshuset Restaurant Søpromenaden lå det i store klæbrige pytter på gulvet, og stanken i det normalt røgfyldte rum betød, at kriminalassistent Frank Bøgh siden huskede natten til 24.september 1983.»Det stank ligesom på et slagteri, en fad og underlig lugt. Og de færreste forestiller sig, hvor meget det sviner, hvis du snitter en halspulsåre over eller laver et dybt stik, så aorta skæres over«. Da Frank Bøgh ankom, var hans kolleger i drabsafdelingen allerede til stede og i gang med arbejdet. Han var selv ansat i en specialenhed i politiet og var kørt mod Lille Triangel på Østerbro midt om natten for at hjælpe med informationer om de to rockergrupper, der nu lå i indbyrdes krig.»Vi kendte miljøet, vi kom i klubhusene og kendte derfor mange af ansigterne«. To bevidstløse mænd var på vej mod Kommunehospitalet med blå blink - en af dem var fundet hårdt såret uden for bodegaen - og to ambulancer fulgte efter i normalt tempo. På bårerne lå to unge mænd, der var afgået ved døden.Den ene var 21-årige Flemming Hald Jensen, kaldet Paddel. Den anden var 20-årige Steen Grabow Grander, ham, de kaldte Gnid.En af de dræbte bar en hue, hvorpå der stod ' Bullshit', fortalte en gæst på natværtshuset, og ifølge en anden gæst havde de mænd, der var flygtet fra stedet, båret veste med rygmærker, hvorpå der stod ' Hells Angels'. Det blev hurtigt tydeligt for Frank Bøgh og hans kolleger, at der havde været tale om det hidtil voldsomste opgør mellem de to største rockerbander.Dobbeltdrab var sjældne i Danmark, og på dette tidspunkt var der stadig risiko for, at sagen ville ende som trippeldrab på grund af den hårdt sårede mands tilstand. Han var blevet fundet på den anden side af Øster Søgade med en større læsion efter knivstik i overkroppen.Seks år tidligere havde Frank Bøgh været med til at anholde flere af de store drenge, der nu var Bullshit-medlemmer, for at afhøre dem på Politigården efter det første store bandeopgør på Islands Brygge og drabet på deres kammerat Kim Mortensen.Dengang i 1977 havde Frank Bøgh været en del af det hold i drabsafdelingen, der blev sendt af sted for at foretage anholdelser af de unge på Vestamager, der dengang gik under navnet Nøragersmindebanden.Han havde banket på dørene til parcelhuse, forbavsede forældre havde åbnet, og han havde ført drengene ned ad havegangen og ud til politibilen.Knallertbander var der et utal af rundtomkring i landet i sluthalvfjerdserne, især i de københavnske omegnskommuner, og indtil drabet skete, havde man i Københavns Politi betragtet nøragersminderødderne som almindelige utilpassede knallertdrenge.»Det var ikke noget, man tog seriøst, men det kom så, skal jeg hilse og sige«.Uden slips og blød hatEn af de store drenge, som Frank Bøgh havde anholdt seks år tidligere i forældrenes parcelhus, var Krølle, der nu var i Bullshits inderkreds sammen med Makrel.Tingene havde udviklet sig i løbet af de forgangne seks år. De to unge mænd, der nu var forblødt på det københavnske natværtshus, var oprindelig fra gruppen Fallos, der var blevet en del af den stadigt voksende rockergruppe Bullshit.Frank Bøghs job i politiets rockerenhed gik ud på at forstå rockermiljøet.Han var blevet hentet fra razziagruppen, der på gadeplan havde arbejdet med handel af narko, og som derfor kendte den kriminelle underverden.»Vi arbejdede i miljøer, hvor man ikke kunne vise sig iført cottoncoat og blød hat«, siger Frank Bøgh.Selv gik han klædt i cowboyjakke, og hans hår var langt. Slips, som det blev forventet, at kriminalassistenterne bar, så man ham aldrig med.Den lille specialenhed skulle udelukkende koncentrere sig om rockerkriminalitet og følge banderne i København.De vidste derfor, hvor rockerne boede, de foretog aflytninger, de opsøgte dem på Christiania eller i klubhusene, de kendte deres ansigter, og de visiterede dem jævnligt.»Vores arbejde kunne nogle gange minde om at kigge på et spil skak, hvor vi spurgte: Hvem gør nu hvad?«. Denne nat blev der hurtigt givet besked fra Søpromenaden til Politigården om at få sendt politivogne mod Bullshits klubhus på adressen Ved Amagerbanen, fordi man ville forhindre eventuelle forsøg på hævnangreb, og kort tid efter blev syv bevæbnede medlemmer af Bullshit anholdt i en bil på Christmas Møllers Plads, kun to kilometer fra klubhuset.I bilen sad blandt andre Makrel, Høvding og Krølle.Samtidig stormede politiet Hells Angels' klubhus i Titangade på Nørrebro, hvor der samme aften og nat blev holdt stor fest for rockerklubbens supportere.Med i politibilerne mod Politigården var en række anholdte medlemmer af Hells Angels: præsident Michael Lerche Olsen, kaldet Mike, Hansi Hansen, kaldet BSA-Bjarne, Henrik Kruse Jensen, kaldet Dirty, og Bent Svane Nielsen, kaldet Blondie.De blev alle sigtet for drab.Præsidenten, Mike, havde været med i en Ford Escort, der først dukkede op i minutterne efter angrebet ved Søpromenaden, forklarede han under afhøringen.Da han kom frem, var de tre Hells Angels »på vej ud af Søpromenaden og gjorde en bevægelse med armen, der betød, at de skulle komme væk«.Blondies forklaringBlondie, der under afhøringer på Politigården tilstod at have stukket med kniv, nægtede sig helt fra start skyldig i drab.Han havde, forklarede den kraftige rocker med det lyse plyssede hår, blot ønsket at »uskadeliggøre« sine modstandere, hvilket han siden gentog i Østre Landsret, da sagen kom for et nævningeting i september 1984.Blondie og de to andre Hells Angelsrockere, der havde været på Søpromenaden, var her tiltalt for drab og drabsforsøg mod de fire medlemmer af Bullshit, mens Hells Angels-præsidenten, Mike, var blevet løsladt.Dette var Blondies forklaring: Under supporterfesten i Titangade havde en af hans ' brødre' ved 3-tiden taget fat i ham og sagt, at en person netop havde ringet fra Søpromenaden med en besked om, at der var ' kolorte' på stedet. Sammen med to andre var Blondie kørt af sted i et folkevognsrugbrød - han havde ikke været bevæbnet med skydevåben, men havde medbragt en dolk med et blad på 10-11 centimeter. Da de trådte ind på natværtshuset, havde de fem personer fra Bullshit siddet til højre i lokalet. En af dem, som ifølge Blondie bar rygmærke, havde spurgt Blondie, om han havde problemer. Da Bullshit-rockeren rejste sig op, gentog han spørgsmålet, og da bemærkede Hells Angels-rockeren en pistol ved bukselinningen, hævdede han.Blondie slog ham i hovedet, så han faldt over mod værtshusets dansegulv, og her forsøgte Bullshit-rockeren ifølge Blondie at trække pistolen. Blondie tog fat i kraven på ham og stak ham »mange gange« med sin kniv, indtil han mente, at han var »uskadeliggjort«. Straks derefter kom han »så i tanker om«, at når den ene var bevæbnet med en pistol, var de andre det nok også, og da et andet Bullshit-medlem rejste sig ved en søjle, stak han ham omtrent lige så mange gange som den første, »også for at uskadeliggøre denne Bullshit'er«. Blondie gik nu mod udgangen, forklarede han, hvor en tredje Bullshit'er stod med ryggen til, og ham drejede han rundt og stak i maven.»Manden skreg og løb ned langs Søerne«, fortalte Blondie i retten. Han gik selv tilbage ind i værtshuset og sagde til sine ' brødre': »Lad os komme væk«. Hele episoden havde varet omkring tre minutter.I Blondies udlægning var Hells Angels en »fredelig klub, der ikke ønskede at ligge i krig med nogen«. Han fremhævede to fredsmøder, der var blevet holdt i henholdsvis Nyhavn og i Fælledparken, hvor det på forhånd var aftalt, at ingen måtte ankomme bevæbnet. Den aftale var blevet brudt af repræsentanterne for Bullshit allerede under det første møde i Nyhavn i 1981, hvilket var blevet afsløret, da politiet dukkede op og visiterede rockerne.Da Hells Angels-præsidenten, Mike, blev afhørt i retten, nævnte han det andet fredsmøde i Fælledparken og forklarede, at aftalen mellem de to rockergrupper derefter havde været, at hovedstaden var delt op i to territorier: Hells Angels måtte komme på alle byens værtshuse, mens Bullshit skulle holde sig til Amager. Men mødet havde ikke ført til fred, for Bullshit var blevet ved med at chikanere Hells Angels, og når Bullshit-medlemmerne var dukket op på Søpromenaden, var det en bevidst provokation, som skulle ses i lyset af de tidligere aftalebrud, forklarede Hells Angels-præsidenten.»Makrel var klar over, at Hells Angels kom på Søpromenaden, hvorfor Makrel eller andre Bullshit'ere ikke måtte komme der«, forklarede præsidenten under afhøringen i Østre Landsret.I Østre Landsret forsvarede Hells Angels sig således ved at beskrive drabene som en reaktion på et bagholdsangreb.De brutale og primitive voldsmænd fra Bullshit var trængt ind på deres værtshus på deres territorium, og de havde valgt at forsvare sig selv.Og i Hells Angels' egne officielle beretninger blev drabene på Søpromenaden siden hen til historien om, hvordan Hells Angels med Blondie i front besindigt havde nedkæmpet en uberegnelig og bevæbnet modstander, der var trængt ind på Hells Angels' yndlingsværtshus, som Jønke skrev i sin selvbiografi' Mit liv'.Hells Angels-medlemmerne var kørt til værtshuset for at høre, »hvad de lavede dér«, og Blondie, der kun havde haft kniven med sig, havde fået øje på pistolen i bukselinningen på et Bullshit-medlem og »skulle ikke nyde noget af at tage chancen mod en kanon«. Det afhoppede Hells Angels-medlem Dan Lynge fortalte ligeledes i sin biografiom dobbeltdrabet. Også han havde været til stede ved festen i klubhuset i Titangade den aften og ville gerne være kørt med til Søpromenaden, men han var på det tidspunkt stadig kun hangaround som medlem af Black Sheep, og opgaven skulle udføres af rigtige Hells Angels, forklarede han.Bullshit havde, fortalte Dan Lynge, været i »fuld krigsudrustning« og »på målrettet jagt efter medlemmer og venner af Hells Angels. Værtshusets tjenere var blevet truet på livet og flere gæster slået ned«, og Bullshit havde dermed gjort sig skyldig i »en klar provokation, som Hells Angels var nødt til at reagere på«.»Men De stak hårdt og mange gange.Hvor mange«, spurgte statsadvokat H. C.Abildtrup, da Blondie afgav forklaring i Østre Landsret.»Det ved jeg ikke. Jeg handlede«, lød Blondies svar ifølge retsreportagerne i pressen.»Vidste De ikke, at to var døde?«, fortsatte statsadvokaten.»Nej, jeg er jo ikke læge!«, svarede Blondie.I landsretten blev de to mænd og kvinden fra Bullshit, der havde overlevet angrebet på Søpromenaden, afhørt for lukkede døre, mens de tre tiltalte Hells Angels-rockere blev ført til et særligt rum i retsbygningen. Her kunne de høre Arnold, Fanden og hans kæreste, Tinas, forklaringer over et højttaleranlæg.Bullshit-medlemmernes udlægning af, hvad der var sket natten til 24. september 1983, var, viste det sig, væsensforskellig fra Hells Angels' forklaring på afgørende punkter.Tina havde været med sin kæreste, Fanden, i byen. Ved 2-tiden havde hun taget med ham videre ind til natklubben Cicero i Indre By, og i bilen havde også været Gnid, Paddel og Arnold, fortalte hun fra vidneskranken. De havde alle virket temmelig berusede, men selv havde hun ikke drukket andet end sodavand hele aftenen.Ville videre i nattenPå Cicero havde både Gnid og Paddel siddet og sovet. Alligevel ville de alle sammen videre efter en times tid og tog mod værtshuset Silver Dollar på Sølvtorvet, der viste sig at være lukket. Tina kunne ikke huske, hvem der fik ideen til, at de skulle køre til Søpromenaden, men det var en idé, der var opstået i taxaen, og en eller anden havde dernæst sagt - hun huskede heller ikke hvem - at Hells Angels kom på Søpromenaden.Det tog noget tid, før dørmanden lukkede dem ind på værtshuset med den mørke facade og markiser på det forblæste hjørne af Øster Søgade og Lille Triangel.Men så var det lykkedes, og de tog alle fem plads ved et bord lige til højre for vindfanget.Der gik ikke lang tid, før tre Hells Angels-rockere trådte indenfor. Tina reagerede ved straks at sætte sig på skødet af en tilfældig mand, som hun kyssede for ikke at blive opdaget, fortalte hun i retten.Nu fortæller hun: »Manden blev helt forskrækket, men det var mit forsøg på at gemme mit ansigt. Jeg vidste, at jeg ellers ville blive genkendt«. I sit vidneudsagn fortalte hun, at det var Gnid, der havde rejst sig op og sagt: »Er der problemer?«. Blondie greb fat i Gnid, kunne hun se, mens hendes kæreste, Fanden, hoppede op på ryggen af Blondie. Fanden havde derfor ryggen til, da han fik et slag i baghovedet, og mens han lå ned, blev han gennembanket med en stol og sparket, til han lå helt stille.De tre Hells Angels-rockere stod med ryggen til Tina, da hun fik øje på en kniv i luften. Hun ville ud, og hun greb sin taske og jakke, hun hev i døren, men hun kunne ikke åbne den.»Den var låst med en nøgle indefra«, fortæller hun. »Vi var blevet låst inde«. Hun søgte tilbage i rummet og forsøgte at falde i ét med de andre gæster midt i kaosset. Hun kiggede mod sin kæreste for at se, om han var i live, og så bevægede hun sig igen mod udgangen. Døren stod nu åben, og da hun forlod stedet, så hun dem: »På trappestenen lå Gnid og Paddel oven på hinanden. De rallede, og jeg kunne høre  Der var ikke meget liv tilbage«, fortæller hun.Ude på Øster Søgade kunne Tina se Arnold, der lå ved lyssignalet på den anden side af gaden ved hjørnet af Sortedamssøen.Hun løb over til ham.»Jeg kom i kontakt med ham og vidste, at han var i live, men så måtte jeg flygte.Og det har været noget af det værste  at jeg var nødt til at efterlade de andre«. Tina løb ad Dag Hammarskjölds Allé og havde fornemmelsen af at have to mænd bag sig, der halede ind på hende.Hun havde været på Christiania om dagen for at sælge hash og var stadig iført sine træskostøvler.»Jeg følte slet ikke, at jeg kunne løbe stærkt nok. Det var, som om jeg slet ikke kom nogen vegne«. Da hun var nået til Østerport, samlede en taxachauffør hende op.»Han kørte mig direkte ud til klubhuset og gik med mig ind, fordi jeg var så meget ude af den«, husker hun.I klubhuset fortalte hun, hvad der var sket, til Makrel og de andre, der var til stede. Og hun husker, at de ikke troede på hende.»Vi lavede tit sjov med hinanden. De troede først, at det var en joke«.Eneste åbne værtshusDa Tinas kæreste, Brian, kaldet Fanden, vidnede i Østre Landsret, nævnte han ligesom Hells Angels-præsidenten, Mike, og Blondie fredsmøderne mellem Hells Angels og Bullshit. Fandens udlægning af aftalen svarede imidlertid til de øvrige Bullshit-medlemmers: Bullshit skulle holde sig til Amager, men Hells Angels skulle til gengæld holde sig til Nørrebro. Det var ikke, som i Hells Angels udlægning, sådan, at Hells Angels havde resten af byen som sit territorium.Søpromenaden havde vist sig at være det eneste værtshus, der var åbent så sent på natten, og det var grunden til, at de var taget dertil, hævdede han.Gnid havde været meget fuld, huskede også han. Den spinkle fyr var faldet om af det første slag fra Blondie, og straks efter var Fanden blevet slået ned bagfra. Inden han mistede bevidstheden, så han, at det var en stol, han blev slået med.Ingen af Bullshit-medlemmerne havde haft skydevåben med, forklarede Fanden, men han havde haft en kniv med, som ikke havde været i brug. De havde heller ikke båret synlige rygmærker, men haft deres jakker på, så man ikke kunne se deres rygmærker. På hans kasket havde der stået ' Fanden'.Da prøvemedlemmet Arnold afgav sin forklaring i vidneskranken, forklarede han, at han tre dage før drabene var blevet smidt ud af Cicero af nogle Hells Angels. Når de fem Bullshit'er alligevel var gået ind på natværtshuset, var det, fordi det var det eneste, der var åbent.Efter at de tre Hells Angels var dukket op, og Gnid var slået i gulvet, havde Arnold udbrudt: »Slap lidt af!«, huskede han.Derefter havde han fået et slag i tindingen og var »gået ud som et lys«. Da han igen var kommet til sig selv og rejste sig, så han Gnid ligge helt hvid i ansigtet i vindfanget. Han ville prøve at få ham med ud af værtshuset og stod og prøvede at få den låste dør op, da han så en af de tre Hells Angels komme løbende imod sig. Han slap Gnid for hurtigere at få døren op og så, hvordan en kniv blev stukket i maven på hans liggende kammerat.Så fik Arnold åbnet døren, men idet han vendte sig om efter Gnid, mærkede han, at kniven blev stødt ind i ham.På operationsbordet kunne lægerne konstatere, at Arnold havde »en 10 cm lang tværgående snitlæsion mellem højre og venstre ribbensbue med gennemskæring af venstre ribbensbue og med lædering af mellemgulvet og nogle arterier lige omkring ribbenene«. Hells Angels' og Bullshits forklaringer, som de 14 nævninge skulle tage stilling til, var dermed uforenelige. Udfaldet kunne der selvfølgelig ikke være uenighed om - to mænd havde mistet livet, og to var efterladt hårdt kvæstet. Men var der tale om et opgør, hvor provokerende Bullshitrockere bevæbnet med skydevåben var trængt ind på Hells Angels' territorium i en offensiv, eller var der tale om målrettede likvideringer uden forudgående provokation? De almindelige værtshusgæster, der havde bevidnet rockernes adfærd, ordvekslinger, voldshandlinger og drabene på Søpromenaden, fik derfor stor betydning for dom og strafudmåling.Et vigtigt spørgsmål var, hvordan Bullshit reelt havde opført sig, før Hells Angels var dukket op på natværtshuset.Men det viste sig at være svært at få vidner til at stille op. I perioden op til retssagen var to af de vidner, som statsadvokaten havde betegnet som meget vigtige, blevet truet på livet af Hells Angels.Helt exceptionelt gav retten dem lov til at trække sig med henvisning til en særlig paragraf om »tab af velfærd«. Kun én gang tidligere i dansk retshistorie havde man gjort brug af paragraffen, og det var sket året før i en narkosag. I retten nægtede yderligere et vidne, der havde været til stede på værtshuset, at udtale sig, da han sad i vidneskranken. Ikke ét ord fik anklageren ud af ham. I alt ti værtshusgæster endte dog med at afgive vidneforklaring i Østre Landsret. Heriblandt fire unge studerende, som boede på Frelsens Hærs Kollegium ti minutter væk fra Søpromenaden, og som havde siddet ved bordet til venstre for indgangsdøren og dermed havde kunnet se alt, hvad der skete i de minutter, opgøret varede.De studerende var ankommet ved 2-tiden, havde sat sig og havde nået at drikke en enkelt øl, før Bullshit-medlemmerne dukkede op. På en af huerne stod rockerklubbens navn, og det var grunden til, at de vidste, hvem de var, fortalte en kvindelig studerende. Men hun havde ikke været bange for dem.»De var stille, måske var den ene i godt humør«, bemærkede en anden kvindelig studerende.Omkring 20 minutter efter at Bullshit var ankommet, trådte tre Hells Angels ind ad døren til natværtshuset og gik hen til Bullshit'ernes bord.»Man kunne se, at Hells Angels sagde noget hårdt. Det var den store lysblonde Hells Angels, der sagde noget til Bullshit'en med huen«, huskede den første kvindelige studerende.Det var Hells Angels, der angreb Bullshit, forklarede hun. En af Hells Angelsrockerne, der var mørkhåret, stod ved de studerendes bord, da han greb en af træstolene, slog den i stykker og »brugte den til at slå utrolig mange gange på en Bullshit, der var lille«. Den tredje Hells Angels, med kommunefarvet hår, kom også hen til de studerendes bord. Her forklarede flere af de studerende, hvordan Hells Angelsrockeren greb manden, der i forvejen var slået bevidstløs, løftede ham op og slog hans nakke mod bordkanten flere gange.»Bullshit'ernes pige sad på en stol og græd«, huskede en af de kvindelige studerende.Ofrene forsøgte at flygteEn af de mandlige studerende ved bordet så, hvordan den blonde korthårede Hells Angels-rocker førte hånden over et »af ofrenes maveregion, som om han stak ham i maven«, mens de to kvindelige studerende henholdsvis så, at »den store karseklippede Hells Angels havde en kniv i hånden«, og at han foretog »gentagne nedadgående armbevægelser mod en, der lå ned«. En af dem huskede, hvordan de to ofre havde forsøgt at flygte. Hun så dem »langsomt slæbe sig hen ad gulvet mod døren, de kunne ikke rejse sig«. De øvrige gæster på natværtshuset afgav ikke lige så detaljerede forklaringer, men de modsagde ikke de studerendes vidneudsagn.»Bullshit havde cirkuleret lidt rundt, hvorefter de satte sig. De var ikke truende«, lød det fra en af de øvrige gæster, en mandlig underviser, der havde siddet tæt på rockerne.»De opførte sig meget stille«, sagde en anden.Da de to mænd var blevet efterladt på trappestenen ud til fortovet, havde de ikke været til at redde på grund af de svære stik-og snitlæsioner, som de havde fået.På Retsmedicinsk Institut på Rigshospitalet konstaterede retsmedicineren, at 21-årige Flemming Hald Jensen, der gik under navnet Paddel, havde fået »flere kvæstningssår i hovedet og ansigtet, blodunderløbne mærker i bløddelen over kraniekuplen, adskillige stiklæsioner på kroppen med læsioner af begge lunger, mellemgulvet, mavesækken og leveren samt adskillige stik-og snitsår på venstre arm og venstre ben, to af disse med dybe indhug i underliggende knogler«. 20-årige Steen Grabow Grander, også kaldet Gnid, var lige så ilde tilredt. Han havde »en blodudtrædning i venstre øjenbrynsregion, på venstre kind, på hagen og i bløddelene over kranieknoglen i venstre tindingregion«. Han havde »kvæstningssår på overlæben, blodudtrædninger i huden på forsiden af struben og nedadtil på højre side af halsen samt stiklæsioner på kroppen med læsioner af venstre lunge, begge nyrer og leveren«.Ville ikke ende afstumpetDa Frank Bøgh i slutningen af 1960' erne var begyndt at arbejde i politiet, havde han lovet sig selv, at han ikke ville ende som sin gamle makker, en 60-årig politimand, som han mistænkte for at være blevet afstumpet af arbejdet i drabsafdelingen.En formiddag havde de befundet sig på Retsmedicinsk Institut, hvor der blev afholdt ligsyn af de døde, der var blevet bragt ind i kølerummet i løbet af det foregående døgn. På et tidspunkt i løbet af ligsynet forsvandt kollegaen for at kigge på et lig, der lå bagerst i lokalet.»Jeg var ny, og jeg syntes, at det var spændende at være med til, og jeg ville gerne lære«, husker Frank Bøgh.Da den unge og den ældre betjent igen sad i politibilen, og den drejede ud mod Blegdamsvej, spurgte Frank Bøgh, hvad kollegaen havde været optaget af.»Var det noget særligt?«. »Ja, det kan man godt sige«, svarede den ældre politimand. »Det var min bror«. Så kørte de videre i stilhed. Frank Bøgh skævede over mod kollegaen.»Han så akkurat ud, som han plejede.Det virkede, som om det ikke rykkede en meter, at han havde fundet sin bror på en bakke på Retsmedicinsk Institut. Han var benhård«. At blive følelsesmæssigt afstumpet var en risiko, der var indbygget i arbejdet.Man kunne ende med »et forkvaklet menneskesyn«. Frank Bøgh havde hørt sin ældre kollega give udtryk for, at alle var forbrydere, undtagen dem, der arbejdede i politiet.Han mente også, at alle vidner løj.»Det, må jeg sige, var lidt uhyggeligt.Og den type har jeg siden truffet nogle stykker af«. Frank Bøgh havde en stærk psyke, og han var rustet til at klare arbejdet, mente han selv. Men han ønskede ikke at blive hærdet til følelsesløshed.Han huskede pyromanbranden på Hotel Hafnia i 1973. Han havde haft med identificeringen af ofrene at gøre. Nogle var hoppet ud ad vinduet og ned på Vester Voldgade, andre var brændt ihjel eller blevet kvalt af røgen. 35 var omkommet, og det havde lignet en krigszone.Hafnia-branden blev en erfaring og en målestok for Frank Bøgh. De drab, han siden hen arbejdede med, virkede ikke nær så slemme, og i Frank Bøghs arbejde med rockerdrabene tænkte han: Det var ikke en masse, der døde på én gang. Når han blev spurgt, om ikke drabene havde været meget brutale, syntes han, at der i sprogbrugen lå en underliggende præmis om, at rockerdrab var noget særligt, nærmest mytiske. Men det var de ikke.Mens Frank Bøgh allerede fra begyndelsen af sin karriere i politiet var bevidst om risikoen for at blive afstumpet af arbejdet i drabsafdelingen, havde han været mindre forberedt på en anden udfordring, der skulle vise sig. Når man befandt sig i de små specialenheder i politiet, såsom razziagruppen og rockerenheden, gjorde arbejdet noget ved én. Forvandlingen var ikke noget, der skete med det samme, men det skete over tid: Man tog farve af de miljøer, man arbejdede i.»Nogle gange var det svært at se forskel på os og rockerne«, siger Frank Bøgh.Som ung betjent havde han syntes, det var attraktivt at komme til at arbejde i en af politiets små specialenheder, husker han. Det var de kolleger, man kiggede efter. De virkede særlige, gik ikke i uniform og holdt sig lidt for sig selv.»Det var ikke alle, der kunne komme ind. Der fandt en selektion sted. Men når man blev optaget, fik man følelsen af at være med i et mandeselskab, hvor de rigtige drenge var samlet«. Det var især det stærke fællesskab, der opstod i politiets specialenhed, der kunne minde om rockergruppernes, forklarer han.»Det forenklede verdenssyn og broderskabsfølelsen hos rockerne genkendte jeg fra politiet og militæret, hvor jeg havde været i seks år, før jeg kom på Politiskolen.Jeg vil sige: Jeg forstår ikke den vold, der følger med i rockergrupperinger.Den er helt uacceptabel. Men jeg forstår godt kulturen«, siger Frank Bøgh.»Er du med i en gruppe, hvor du laver et stykke arbejde, der indebærer en vis risiko, er det enormt vigtigt, at du kan stole på dem, du er sammen med, og så opstår det stærke fællesskab. Du er aldrig alene. Der er et sted, hvor du er tryg.Der er hele tiden nogen, der er der for dig. I holder sammen«. Det stærke arbejdsfællesskab i specialenheden begyndte at få personlige omkostninger for Frank Bøgh, og han oplevede, at det var svært at opretholde et normalt familieliv ved siden af jobbet.Frank Bøgh og hans kone havde fået en datter i 1977, og kontrasten mellem det normale familieliv og det intense arbejdsliv voksede.»Politiarbejdet virkede oprivende og spændende, og jeg levede mig fint ind i myten i de år. I mit hoved begyndte det at blive vigtigere end mit privatliv. Ligesom i rockergrupperne bliver man mere solidarisk med dem, man er sammen med hele dagen, og som man er meget afhængig af. Men i virkeligheden bevæger du dig ind i et lortemiljø og skaber et lorteliv. Du kan ikke sige: Klokken er 16, og nu melder jeg mig ud' Sådan er det ikke«. I arbejdet i politiets rockerenhed var det ' at vise stil' en vigtig del af arbejdet.At vise stil handlede både om måden, man så ud på, og hvilken adfærd man havde. Stilen brugte man til at kommunikere og håndtere konflikter med rockergrupperingerne.Frank Bøghs kone gik derhjemme med datteren og stod derfor tit alene med ansvaret.»Hun havde svært ved at forstå, hvad der foregik. Den mand, der kom hjem, var tit en mere besynderlig størrelse end ham, der var taget hjemmefra om morgenen«. Til sidst gik ægteskabet i stykker, og Frank Bøghs kone fik forældremyndigheden over deres barn.»Så kan man spørge: Hvorfor holdt jeg ikke op med at arbejde i de miljøer. Jeg kunne jo bare være blevet færdselsbetjent.Og det har jeg større problemer med at forklare«, siger han.Konflikten mellem Hells Angels og Bullshit var territorial, og for Frank Bøgh havde den også i sin essens noget barnligt over sig.»Man delte byen op i områder og sagde: Det er mit, og det er dit. Og hvis du begiver dig ind på mit område, slår jeg dig ihjel. Det er argumentationsformen fra dårlige amerikanske film«, siger han.For ikke at komme til at virke for barnlige, måtte rockerne fodre myten indimellem.»Den blev til virkelighed med drabene på Søpromenaden. De skete. Det var med til at holde myten i live«, siger Frank Bøgh.InteressefællesskabHells Angels kunne bruge drabene til at fremstå frygtløse: en gruppe mennesker, man burde tage sig i agt for, mennesker, man burde træde til side for, og som truede vidner og fik retssystemet til at bøje sig. Mennesker, der begik mord, fordi nogen var gået ind ad den forkerte dør.Der var paradoksalt nok et vist interessefællesskab i at holde liv i den fortælling hos politiet, forklarer Frank Bøgh.»Hvis du er i et machoorienteret miljø, er det klart, at dine opponenter også skal være farlige. Det styrker dit image. Med rockermordene kom politiarbejdet til at fremstå farligere, og det havde man selv i politiets ledelse en interesse i, for det er på den måde, at man får tilført bevillinger og vokser. Selv justitsministeren kan bruge rockerkriminaliteten til virke mere tough«. Han tilføjer: »Men når man hele tiden fortalte, hvor farlige rockerne var, var man med til at give rockerne præcis den status, de gerne ville have«. Mens de tre mænd fra Hells Angels var ankommet til Søpromenaden og havde stillet sig foran bordet til højre for vindfanget, havde Makrels kone, Pia, og Gnids kæreste, Betina, danset sorgløst rundt uden at vide, hvad der var sket.Sammen med nogle af de andre unge kvinder fra klubben havde de været til en ' pigefødselsdag', drukket rom og cola og skrålet med på Nenas ' 99 Luftballons'.Og så var de taget på natklub.Betina havde tidligere på aftenen ringet til Steen, som de andre kaldte Gnid.Han havde sagt, at han var træt og ville tage hjem, og derfor regnede hun med, at han lå i deres seng hjemme i lejligheden i Bøhmensgade.Fra natklubben tog kvinderne tilbage til klubhuset. Da de ankom, sad nogle personer ved et bord, en af dem var Tina, der havde befundet sig på Søpromenaden under angrebet. Hun kom dem i møde og fortalte, hvad der var sket, men præcis hvad der blev sagt, har kvinderne i dag forskellige erindringer om. Mens Tina mener, at hun fortalte, at hun havde været sammen med Steen, og at hun frygtede, at han var død, fik de andre to den opfattelse, at flere af mændene var blevet kørt på hospitalet.»Det var, som om de ikke troede på alvoren i det, jeg sagde. De kunne ikke tage det ind«, siger Tina.I en taxa kørte Pia og Betina først mod Sundby Hospital. Her var ingen patienter ved navn Steen Grabow Grander, lød beskeden. Dernæst tog de ind på Rigshospitalet, men heller ikke der var han indlagt.Til sidst nåede de til Kommunehospitalet, hvor personalet kunne oplyse, at de havde fået bragt personer ind fra Søpromenaden, men at Steen ikke var iblandt dem.Lånt sygesikringsbevisUd fra oplysningerne på et sygesikringsbevis kunne hospitalet oplyse, at Søren fra Bullshit, der gik under navnet Pablo, desværre var afgået ved døden.»Åh nej, hvor er det synd for Lene!«, sagde Betina, for Lene var Sørens kæreste.Det øjeblik husker begge kvinder i dag.De vendte sig om for at gå, men idet de nåede til hospitalets udgangsdør, begyndte Betina at skrige: »Steen har Sørens sygesikringsbevis på sig. Det er Steen, der ligger derinde!«. Steen havde lånt sygesikringsbeviset, fordi politiet havde efterlyst ham, og det gav ham mulighed for at identificere sig uden at blive taget.De to kvinder gik tilbage til skranken.Lægen, der havde taget sig af den afdøde, blev hidkaldt. Han havde blod på sin kittel, husker Pia, og han ville gerne have deres hjælp til at få den afdøde korrekt identificeret. Betina husker, at hun blev frarådet at være med, og Pia husker, at hun blev spurgt: »Har du set en død før?«. Det havde hun ikke.»Men tror du, at du kan klare at komme med og se, hvem det er«, spurgte lægen så.Pia svarede ja.Om hun kørte op eller ned med elevatoren, registrerede hun ikke.Hun gik efter lægen ad en gang, og så nærmede de sig båren. Steens tøj lå ved siden af ham; det var skåret i stykker.Hun så hans torso, den var skåret op, og hun husker hans blik.»Hvor har han været bange«, tænkte Pia. Så tog hun ham på armen og sagde farvel.»Det er ham«, sagde hun til sin veninde.Fra det øjeblik husker Betina intet.Men Pia husker, at Betina kastede sig over lægen, så Pia måtte hive hende væk og holde hende fast.Da Betina faldt til ro, spurgte hun: »Døde han med et smil?«. »Ja«, løj Pia. For den hvide løgn var en måde at overleve på. Den hvide løgn lagde sit fine ligklæde hen over virkeligheden og dens brutalitet. Den hvide løgn fik kvinderne til sammen at rejse sig og sætte én fod foran den anden for at forlade Kommunehospitalet.Da de bagefter kørte ud til Steens mor og overbragte hende nyheden, besvimede hun i døråbningen. Hun havde Steen og Betinas 7 måneder gamle datter, Cindie, sovende hos sig.21. september 1984 blev Blondie idømt 16 års fængsel for manddrab og forsøg på manddrab, mens sagens to andre Hells Angels-rockere, Dirty og BSA-Bjarne, fik domme på henholdsvis 5 og 4 år for grov legemsbeskadigelse.»Det var helt bevidst. Blondie tog beslutningen.' Den napper jeg'. I de kredse er det også at vise stil at sige: Jeg æder de 16 år, det giver - og så gøre det. Dermed får man for alvor status. Og det fik han«, siger Frank Bøgh.Bevis på mord for klubbenDobbeltdrabet på Søpromenaden blev et vendepunkt i rockerkrigen. Der var gået 6 år, siden Kim Mortensen og Johnny Jensen var blevet skudt, og nøragersminderødderne og Filthy Few blev smedet sammen til Bullshit. Rockergruppen ved navn Filthy Few var dermed for længst historie, men selve begrebet Filthy Few blev nu genintroduceret i Danmark, sådan som det oprindelig blev brugt af Hells Angels i USA: som et særligt mærke, medlemmer af det internationale syndikat kunne gøre sig fortjent til at få på vesten, hvis de begik mord for klubben.Blondie bar siden Filthy Few-mærket på sin vest som et æresbevis for dobbeltmordet på Gnid og Paddel.Men gerningsstedet, som de tre Hells Angels havde efterladt sig på værtshuset Søpromenaden, og som Frank Bøgh var ankommet til samme nat, var på ingen måde mytologisk. Stanken af blod var fad, og stedet bar præg af tumult, tilfældigheder, og at en eller anden havde løftet telefonrøret og tippet rockerne i Titangade.»De drab med Bullshit skete, fordi Hells Angels tænkte: Nu har vi dem. Og så røg de bare. Det var ligesom at slagte grise«. Når Frank Bøgh siden hen blev spurgt om dobbeltdrabet på Søpromenaden, kunne han virke vred. Men han var ikke vred, insisterede han. For det var ikke den følelse, han havde.»Jeg syntes, det var meningsløst, at nogen skulle slås ihjel for deres rygmærker.Det var tåbeligt og noget værre lort alt sammen, og der var ingen sund fornuft i det«. Tåbelighedernes tid var i så fald først lige begyndt. Og Frank Bøgh skulle inden længe atter ankomme til et gerningssted, hvor blodet løb og lagde sig som mørke pytter på Amagers asfalt.Camilla Stockmann og Janus Køster-Rasmussen: ' Bullshit. Fortællingen om en famile', Gyldendal, 416 sider.Udkommer 25. oktober.camilla.stockmann@pol.dk Man kunne se, at Hells Angels sagde noget hårdt Vidne til drabene Søpromenaden Det stank ligesom på et slagteri, en fad og underlig lugt Frank Bøgh, kriminalassistent Jeg følte slet ikke, at jeg kunne løbe stærkt nok. Det var, som om jeg slet ikke kom nogen vegne Tina, kæreste med Fanden, efter drabene på Søpromenaden.
Indtil september 1983 blev bandekrigen i København ikke taget alvorligt. Men en sen nat ringede en person på værtshuset Søpromenaden til rockergruppen Hells Angels og fortalte, at medlemmer af Bullshit netop var dukket op. Det blodige opgør, der fulgte, blev et vendepunkt i den første danske rockerkrig og kom til at ændre politiets arbejde og dansk lovgivning. I den dokumentariske bog ' Bullshit' fortæller Camilla Stockmann og Janus Køster-Rasmussen historien om den første væbnede bandekrig. Dette er et bearbejdet kapitel fra bogen, der udkommer i næste uge.
