Togrejsende, buspassagerer og andre Valby-borgere vil blive overrasket på Valby Station med choko cookie og en velfærdsflyer torsdag den 26. oktober klokken 15 - 16.Det er tillidsfolk fra Valby-fagforeningerne, som her op til kommunalvalget 21. november frister borgerne til at skrive under på: " Vi vil ha' velfærd frem for skattelettelser!" - Vi giver Valby-borgere og andre mulighed for direkte at skrive under på vores medbragte pc'er og iPads.Vi vil presse politikerne til at forsvare vores børneinstitutioner, skoler, ældrepleje og sygehuse - i stedet for at give skattelettelser til rige millionærer, siger Mimi Bargejani, næstformand i FOA-fagforeningen KLS.Forbipasserende tilbydes en cookie og flyer i en lille plastpose. Her opfordres de også til at deltage i fagbevægelsens velfærds-demonstration tirsdag den 7. november klokken 16: 30 til 18 på Thorvaldsens Plads (ved Folketinget og Holmens Kanal).Arrangør: Valby for Velfærd: FOA/ KLS - 3F BJMF - FOA afd. 1 - PMF, Kbh. Syd + Valby TR for pædagoger, medhjælpere, sosu'er, plejemedhjælpere og lærere + 3F kommunalarbejdere.SKRIV UNDERValby for Velfærd opfordrer alle til at skrive under på denne tekst på www.danmarkforvelfærd.dk: " Vi er Danmark for Velfærd. Vi er for investeringer i det fælles Danmark. Imod nye milliardstore skattelettelser, mens der spares på velfærden. Vi ønsker bedre forhold for børn, unge, syge og ældre. Tryghed gennem et stærkt politi og et finmasket socialt sikkerhedsnet. Vi ønsker bedre miljøbeskyttelse og et Danmark, hvor borgere og virksomheder kan udvikle sig. Du kan finde os på både offentlige og private arbejdspladser.Vi vil værne om vores fælles velfærd - og vi har brug for din opbakning.Skriv under og støt kampen for et stærkt fællesskab og bedre velfærd." Valby station torsdag den 26. oktober klokken 15 - 16 skriv under: danmarkforvelfærd.dk.
MANIFESTATION I VALBY Underskriftindsamling på Valby Station - med reklame for fagbevægelsens velfærdsdemonstration 7. november.
Fra i morgen skal der også betales for parkering i dele af Valby, på Ydre Nørrebro og Ydre Østerbro. Københavns Kommune indfører en ny parkeringszone kaldet gul zone, hvor det i tidsrummet 8-23 vil koste ni kroner i timen at parkere. Om natten bliver prisen to kroner per time.Københavns Kommune indfører den nye parkeringszone for at gøre parkering i beboelsesområder mindre attraktiv for pendlere og dermed skabe flere parkeringspladser til københavnere med en beboerlicens.»Grundlæggende er den gule zone indført for at lette parkeringssituationen for beboerne i området. Vi gør det mindre attraktivt at parkere for pendlere, som får et incitament til at tage en anden transportform ind til byen,« siger Morten Kabell (EL), teknik-og miljøborgmester i Københavns Kommune.For beboere er det muligt at købe en beboerlicens, som koster fra 100 til 1.150 kr. om året afhængigt af bilens miljøpåvirkning. En elbil vil for eksempel koste 100 kr. om året.Morten Kabell fortæller, at det har været et problem, at pendlere har parkeret deres biler i områder på Ydre Østebro, Ydre Nørrebro og Valby.»Det afgørende er at skaffe parkeringspladser og at lette trængslen for beboerne. I Borgerrepræsentationen har der været en enstemmig følelse af, at det er for byens borgere, vi må tilrettelægge byen, og så må pendlerne finde en anden måde at komme ind til byen,« siger teknik-og miljøborgmesteren. Københavns Kommune forventer, at indførelsen af den gule parkeringszone vil betyde, at der bliver mindre pres på parkeringspladserne i de pågældende områder.»Der er ingen tvivl om, at der i det område, der nu bliver gul zone, har været et ret stort pres på parkeringspladserne, og det kan vi afhjælpe med en betalingszone. Vi har set med tidligere udvidelser af parkeringszonen, at det fører til en lettelse i antallet af parkeringer i gadebilledet,« siger Morten Kabell.krnd@berlingske.dk 9 kroner i timen kommer det i tidsrummet 8-23 til at koste i de nye parkeringszoner.Betalingszoner for parkering1. marts 2017 tilføjes en ny betalingszone i Valby, Ydre Nørrebro og Ydre Østerbro.
Betalingsområdet for parkering i København bliver onsdag udvidet til at omfatte dele af Valby, Ydre Nørrebro og Ydre Østerbro.
PRÆKVALIFIKATION Så er det afgjort, hvem der er skridtet videre i det begrænsede totalentrepriseudbud om opførelse af Valby Idrætskollegium ved Valby Idrætspark i København.13 anmodninger tikkede ind, og fem team har opnået prækvalifikation.De har frem til den 12. juni til at sammensætte tilbud på opgaven, som dækker opførelse af en bebyggelse i tre etager med godt 140 ungdomsboliger med et samlet areal på cirka 5.500 kvm.Det oplyser Torben Vinge Rasmussen fra Wissenberg A/ S, der er rådgiver på sagen, i et mailsvar til Licitationen -Byggeriets Dagblad.Boliger med blandet sigte Ungdomsboligerne tænkes udlejet til studerende, idrætsudøvere og kommunalt anviste. Et antal boliger indrettes som handicapboliger.Der er lavet et skitseoplæg i forbindelse med udarbejdelse af lokalplanen. Københavns kommune ønsker, at voluminet og det arkitektoniske udtryk i forslaget bevares i det fremtidige projekt, lyder det i prækvalifikationsmaterialet.Her fremgår det desuden, at det udbudte arbejde omfatter projektering fra dispositionsforslag til hovedprojekt herunder myndighedsprojekt samt udførelse i netop totalentreprise, og at bygningen skal DGNB-certificeres.Projektet udbydes med krav om en DGNB-certificering til minimum sølv. Opjustering til en guldcertificering er indlagt som en option, lyder det.Den anslåede værdi af totalentreprisen er 72,8 mio.kroner eksklusiv moms, og vinder ventes fundet til august.- Forventet underretning af tilbudsgivere den 23. august 2017, oplyser Torben Vinge Rasmussen.De prækvalificeredeDansk Boligbyg med Kjaer &amp; Richter og ISC Daurehøj Erhversbyg med H+ Arkitekter og Ingholt Consult HHM med Arkitema og Danakon JCN Bolig med Friis &amp; Moltke og Ingeniørfirmaet Viggo Madsen Jørgen Friis Poulsen med Skala Arkitekter, Oluf Jørgensen og Sweco Danmark (DGNB-auditør).
Der er fundet prækvalificerede til totalentreprisen på Valby Idrætskollegium. Vinder ventes fundet til august.
Vi kender dem, de lidt pyntede, ældre huse, som fylder ganske meget i vore byer. Husene fra 1850 til 1915, fra dengang, vore byer virkelig voksede.Hvor folk flyttede fra land til by, da stationsbyerne opstod, og da mange kendte hovedstrøg blev til.Vi ser de pyntede og fint dekorerede huse overalt. På Frederiksbergs Gammel Kongevej og Frederiksberg Allé, på Østerbrogade, Nørrebrogade og Vesterbrogade i København, i Esbjerg, Odense, Aalborg, Aarhus, Randers, Skive, Hjørring og Hillerød, ja, overalt. Det er Carlsberg og andet godt industribyggeri overalt i landet, for eksempel i Frihavnen i København. Det er stationsbygninger mange steder, kaserner, rådhuse, retsbygninger, toldkamre, hoteller - alt det, vi fik råd til i den driftige periode efter midten af 1800-tallet.Og det er massevis af fornemme villaer og en lang række byggeforeninger, som for eksempel de kendte Kartoffelrækkerne ved Søerne eller Humlebyen ved Carlsberg i København.Husene har i mange år været mindre agtede, og det til trods for, at de faktisk alle repræsenterer noget af det bedste og fineste bygningshåndværk, der er præsteret her til lands. Med alskens fornemme detaljer.Perioden er kaldt stilforvirringen, man så ned på dens huse, fordi der til dekoration og i det generelle udtryk var hentet og lånt fra mange lande og fra en stribe stilperioder.Efter 1915 skulle alt være så enkelt som muligt, det var Bedre Byggeskik og funktionalismen uden dikkedarer og med kun det strengt nødvendige.Men den holdning er der nu endelig gjort op med, med den fine, nye bog, " Historicismens huse - en bevaringsguide", som arkitekten Jeanne Brüel har begået med et hav af særligt udvalgte eksempler fra hele landet. Bogen er udgivet af Bygningskultur Danmark, og samme skribent og udgiver har tidligere i samme bogserie udgivet publikationer om Bedre Byggeskik, fredede og bevaringsværdige bygninger, parcelhuset og funkishuset. Og alle er de bevaringsguider, der varmt taler for at passe på og bevare. Fornem serie, tak for den.I mit eget beskedne, men stolte, Valby med godt 50.000 indbyggere vrimler det med gode eksempler på historismens huse. På Valby Langgade, Toftegårds Allé og i det fi-nere villakvarter mellem Carlsberg og Jesuskirken. Jeg har til klummen kun valgt eksempler herfra. Vi ser dem dagligt, men vi tænker ikke altid over deres alder, deres fine håndværk og sine steder manglende agtelse. Og dermed manglende respekt ved renoveringer.Intet er lettere end at begå vold mod de fine huse med deres dekorative pyntebånd og pynt på gesimsen, udskåret træværk, murede detaljer, dekorationer formet i cement og flere steder ligefrem bindingsværk i særlige pynteformationer.Det er med det hele, og der er ikke sparet på noget.Skulle den slags huse bygges med samme håndværksmæssige standard i dag, ville man ikke kunne betale det.Det er helmurede huse, ikke snydecement og murstenstapet, som vi ser det alle steder i nybyggeri i dag.Man skal passe på taget og tagudhænget, når man renoverer.Og på tagmaterialet.Ikke sort tegl, hvor det ikke var i forvejen. Ikke betontagsten.Ikke forkerte vinduer, ikke forkerte døre, ikke klodsede altaner, som vi ser det alt for mange stedet klasket op overalt i København, ikke fjernelse af skorstenen, ikke forkerte kviste, påpasselighed med tagvinduer, ikke voldsomme udestuer og ikke forkerte og respektløse tilbygninger.Det er ikke museer, men levende huse, og det kræver finfølelse at have med dem at gøre, både som ejer og håndværker.Respekt er i virkeligheden hovedbudskabet. Hvorfor gøre noget på den forkerte måde, når det lige så godt kan gøres rigtigt? Det gælder også farver, især indendørs. Bogens eksempler er utallige, godt delt op og gode at blive kloge af og lære af. Og kan man ikke selv finde ud af det, så søg fagligt kompetent bistand.Den fås." Historicismens huse" kan varmt anbefales til alle interesserede og alle ejere af et af de mange særdeles fine huse fra mellem 1850 og 1915.bagsiden@k.dk Fakta: Hus og hus imellemJournalist og forfatter Peter Olesen skriver en gang om måneden om byudvikling, bygningskultur og renoveringer - både de gode og de dårlige - i Kristeligt Dagblad.Peter Olesen har siden 1988 udgivet en lang række bøger om arkitektur. Han er en meget benyttet foredragsholder og en flittig debattør om arkitektur, sorg, savn og livsglæde.
hus og hus imellem Noget af det bedste og fineste bygningshåndværk fra 1850 til 1915. Ny bog gør op med det negative syn på historismens pyntede og dekorerede huse, der findes overalt i landet.
ANNULLERING Tre af fem prækvalificerede team har afleveret tilbud på opførelse af Valby Idrætskollegium, men budene har ikke stemt overens med budgettet, og derfor er der kommet en annullering på tale.- Det var for dyrt, fortæller Meik Bille Keller, projektleder hos KAB, der står bag udbuddet, til Licitationen -Byggeriets Dagblad.- Så nu laver vi projekttilpasning og udbyder igen i december/ januar, siger han.Der bliver i det nye udbud endnu engang tale om en begrænset totalentreprise i omvendt licitation med forhandling.Der kommer efter alt at dømme nogle indekseringer på budgettet, men det bliver i samme leje som ved det sidste udbud, oplyser han.Her var budgettet 72,8 mio. kroner eksklusive moms. Til gengæld bliver der justeret på nogle arkitektoniske parametre og på bæredygtighedskravene.Ved det nu annullerede udbud var der krav om en DGNB-certificering til minimum sølv, og opjustering til guldcertificering var indlagt som en option.DGNB-certificering droppes- DGNB er omkostningstungt.Det går vi højst sandsynligt væk fra.Måske bliver det skrevet ind som option, oplyser Mike Bille Keller og understreger, at der fortsat bliver tale om et samlet boligareal på godt 5.500 kvm til studerende.Desuden holdes der fast i, at et vist antal boliger indrettes som handicapboliger.- Ud fra det regner vi med at få projektet til at hænge sammen, fortsætter han.I det nye udbud går KAB igen efter at prækvalificere fem, og udvælgelsen af dem vil fortsat ske på baggrund af referencer.Forsinkelse på seks-ni månederMeik Bille Keller håber på ligeså stor interesse som sidst, hvor 13 anmodede om at blive prækvalificeret.- Man skal være mere end velkommen, fremhæver han og påpeger, at det selvfølgelig også gælder de prækvalificerede fra sidst.- Hvis vi kan få samme antal anmodninger som sidst, så vil det være helt fint, siger han og kommer desuden ind på, at projektet som følge af annulleringen er forsinket.Som tidsplanen er nu, arbejdes der på at være fundet en vinder til sommer.Opstart på byggeriet forventes omkring april 2019, og byggeriet ventes nu færdigt omkring sommeren 2020.I alt er projektet på baggrund af annulleringen forsinket et sted mellem seks til ni måneder, lyder det.DGNB er omkostningstungt.Det går vi højst sandsynligt væk fra Meik Bille Keller, projektleder hos KAB.De prækvalificerede fra sidstI det nu annullerede udbud var følgende prækvalificeret til at byde: Dansk Boligbyg med Kjaer &amp; Richter og ISC Daurehøj Erhversbyg med H+ Arkitekter og Ingholt Consult HHM med Arkitema og Danakon JCN Bolig med Friis &amp; Moltke og Ingeniørfirmaet Viggo Madsen Jørgen Friis Poulsen med Skala Arkitekter, Oluf Jørgensen og Sweco Danmark (DGNB-auditør).
Bud væsentligt over budget fører til annullering af det første totalentrepriseudbud, og et nyt følger inden for et par måneder. Her bliver der ændret på arkitektoniske parametre og bæredygtighedskrav.
Valby Hallen er mørk, og de små touchskærme lyser op som funklende ildfluer i natten.Publikum er kommet for at se kongen af Atlanta, Future hedder han.En amerikansk rapper, der er blevet symbolet på den dekadente diamantbesatte hiphop.Hans karakteristika er den mørke stemme og de skarpladte punchlines i teksterne, som bliver små overskrifter til stemninger og attituder.Future er en rapper, der skaber nye dialekter og sociolekter i sproget. Han har lavet mixtapet ' Purple Reign' som en hyldest til den lilla hiphopblanding, kaldet purple drank, der indeholder receptpligtig hostesaft og Mountain Dew-sodavand - hiphoppernes fortrukne drikkelse ud over Hennessy-cognac.Derudover står den produktive rapper bag et hav af dagsordensættende album og mixtapes.Inden Future selv går på, får tre forskellige unge rappere, Ace Tee, Rich The Kid og Stefflon Don, lov at varme publikum op.DEN FØRSTE, DER går på scenen, er en ung og lovende kvindelig rapper fra Hamburg.Den ghanesisktyske rapper Tarin Wilda er i øjeblikket i gang med at mejsle sit rappernavn, Ace Tee, fast på den internationale musikscene.I foråret sparkede Ace Tee døren op til et overraskende internationalt gennembrud med debutsinglen, ' Bist du down', og for nylig udkom hendes første ep, ' Tee Time', der både byder på 90' er-nostalgisk og futuristisk tysksproget hiphop.Ace Tee er kendt for sin karismatiske stil og har lanceret sin egen tøjlinje i samarbejde med H&amp;M, og til marts spiller hun en solokoncert i Danmark (på Vega).Men da hun træder ind på scenen torsdag aften, er det tydeligt, at der ikke herhjemme er samme kendskab til og begejstring for hende som i andre lande.Hun spiller en kort, men livlig smagsprøvekoncert, som jeg håber kan lokke folk til at se hende til marts, for hun har en energi, som hiphop trænger til. En kærlig og bekymringsfri energi. Det er sjældent, at en tysktalende rapper så hurtigt får et gennembrud uden for de tyske landegrænser, og det bliver interessant at se, om vi er på vej ind i en æra, hvor vi er mere åbne over for musik på sprog, vi ikke forstår, men forbinder os til, fordi musikken taler sit eget tydelige sprog.Selv om Ace Tees sange ' Bounce auf dem Beat' og ' Jumpa' også er reklame for hendes H&amp;M-kollektion, er det sange med musikalsk opfindsomhed og originalitet, der både blander den britiske drum'n'bass-lyd med moderne hiphop, britisk grime og veloplagte og kække tyske rim.Ace Tee er et godt bud på fremtidens hiphopinnovator.DER OPSTÅR en unødvendig lang pause, hvor alt lyset i salen tændes, mens vi venter på, at Future skal træde ind på scenen.Men efter 20 minutter bliver salen mørk, og der sker noget deroppe.En stor skærm med noget, der ligner Windows 98-videokunst, er anslaget til, at Future skal gøre sin entré, og det gør han med stil, inden han flår salens gulv op med sangen ' Draco'.»Draco season with the bookbag/Rat tat, got a little kick back«, råber publikum.Salen bliver en trykkoger af energisk hoppen og råben, men der bliver også mast og skubbet unødvendig meget; alle vil have et foto eller en video af Future.Og så er der dem, der gerne vil lave moshpit, hvor man skubbende og hoppende danser rundt i en cirkel. Viljerne kolliderer.Future stråler igennem med numre som ' Rent Money', ' Super Trapper', ' Sh! t', og han rapper også coverversioner af rappere som Drake med duetten ' Jumpman', han rapper Asap Fergs ' New Level' blandt flere, men han taber energien i løbet af koncerten, især da han skøjter hen over sange som ' Bitches Love Me' og ikke altid lige orker at rappe sine tekster selv.SELV OM hiphop bare er noget, vi leger, har den arrogante og selvoptagede tone i Futures musik en lidt kedelig effekt på nogle fra publikum. Musikkens grundlæggende budskab er jo hæmningsløs ligegladhed.Ved siden af os står en ung mand og råber af min ledsager, fordi presset fra de hoppende og skubbende rammer de forreste rækker. Han er truende, og vi forlader forreste række, senere kommer samme mand i slagsmål. Der er så meget energi og rastløshed, der får lov at flyve ud i salen på godt og ondt.Futures tekster er biblen til selvfedme, han rapper om sine fire forliste ægteskaber og besidderiske alfahanopførsel, en opførsel, som legitimerer en måde at være til koncert på, hvor egotrippet bliver en kløft, der deler publikum.Der er dem, der kommer for at feste, og dem, der kommer for at slås. Sidstnævnte kategori skal have rødt kort og udvises.Koncerten med Future havde sine gyldne øjeblikke, men det er svært at abstrahere fra den effekt, musikkens grundtone har på et publikum. Moshpits og vildskab er en del af charmen ved koncerter som denne, men det kræver, at kunstnerne også tør tale kærligheden op.Future var allerede på vej hjem under sidste nummer, ' Mask Off', hvor han stort set ikke rappede, inden lyset blev tændt, og den 45 minutter korte koncert var forbi, og der lugtede lidt af blod, sved og hostesaft i sportshallen.lucia.odoom@pol.dk Salen bliver en trykkoger af energisk hoppen og råben, men der bliver også maset og skubbet unødvendig meget Future stråler igennem med numre som ' Rent Money', ' Super Trapper', ' Sh! t', men han taber energien i løbet af koncerten.
Future spillede en god portion af sine hits i Valby Hallen torsdag, men rappede kun lige, når han orkede det, og tabte energien i løbet af den noget korte koncert. Stemningen havde sine smukke energiudladende momenter, som nogle gange resulterede i hensynsløs publikumadfærd. Den tysksprogede rapper Ace Tee viste til gengæld, at tysk hiphop er fremtiden.
Fredag den 3. marts slår Bauhaus dørene op for et 12.500 kvm stort byggevarehus i Valby. Byggevarehuset henvender sig både til gør-det-selv-folket, håndværkere og haveentusiaster.- Vi er glade for at kunne byde kunderne velkomne i vores nye byggevarehus, der har mere end 120.000 forskellige varenumre på hylderne, siger Jesper Slott Andersen, varehuschef i Valby, i en pressemeddelelse.Bauhaus er repræsenteret i 19 lande og driver mere end 260 byggevarehuse. Herhjemme har kæden 17 byggevarehuse. Det gælder i Esbjerg, Glostrup, Herning, Hillerød, Hjørring, Holbæk, Ishøj, Kolding, Næstved, Odense, Randers, Roskilde, Tilst, Vejle, Viby J og Aalborg foruden netop Valby. Varehuskæden har cirka 1.500 medarbejdere i Danmark.

Marked Middelalderen kommer til Valby i pinsenHele pinsen kan man møde riddere og opleve middelalderstemning i Valby. For 11. gang kan hele familien komme på Københavns MiddelalderMarked og nyde mad, drikke og gå på opdagelse i de mange boder.Man kan se skuespil, kampshows og se hvordan håndværkere arbejdede dengang. Der er mad og drikke på pladsen. Entré 70 kr. for børn og 100 kr. for voksne.MiddelalderMarked Valbyparken Fredag-mandag.
Marked.
Hvordan laver man en musical om Amdi Petersen og Tvind? Det kan nysgerrige blive klogere på, når Teater V disker op med »Tvind - The Musical«. Selv betegner Teater V forestillingen som »en ikke dokumentarisk gennemgang af Tvinds historie, men historien om en gruppe mennesker og deres udvikling i Tvind«. Billetter til premieren lørdag er udsolgt, men der er billetter til søndagens forestilling.Billetter koster fra 40-165 kr. på teaterbilletter.dk.»Tvind - The Musical« Porcelænstorvet 4, 2500 Valby Søndag kl. 16.
Scene.
Kære venner, naboer, beboere i Valby og andre interesserede i det latinamerikanske kulturhus! For første gang afholder det latinamerikanske kulturhus åbent hus, det sker den 27. januar, og vi ser frem til at se netop dig. Fra klokken 10 til 17 kan du møde mange af de organisationer, som bor i huset og bruger huset.Sådan lyder det i invitationen fra det latinamerikanske kulturhus, også kendt som Casa Latinoamericana.I den store festsal vil mange af foreningerne være repræsenteret med en infostand, og her vil du kunne møde blandt andre: Valby Skakklub, Colombia Viva, foreningen Det latinamerikanske kulturhus, Patria Grande.I konferencesalen kan gæsterne få en smagsprøve på en af flere af aktiviteterne i det latinamerikanske kulturhus: Klokken 11 til 12: Den panamanske forening i Danmark vil undervise i danse fra Panama.Klokken 12 til 13: Patio ' e tierra vil undervise i argentinsk zamba og chacarera.Klokken 13 til 14: Zumba ved Guadalupe Hansen Klokken 14 til 16: Valby Skakklub: Valby Skakklubs klubmester Peter Mikkelsen vil spille simultan med alle interesserede, og der vil være præmie til alle, som kan spille remis eller vinde over ham.Husets bibliotek har åbent, og Dansk-Cubansk Forening, som har kontor og butik i huset, holder åbent hele dagen. Her er blandt andet information om rejser til Cuba og salg af bøger, smykker og Tshirts.Vi byder selvfølgelig også på en bid mad og kaffe. Andre drikkevarer kan købes i vores café, slutter invitationen fra husets bestyrelse.Gratis entre.Valby Skakklubs klubmester Peter Mikkelsen vil spille simultan med alle interesserede.
ÅBENT HUS I VALBY Det latinamerikanske hus, som også huser Dansk-Cubansk Forening og Valby Skakklub, inviterer på dans, mad og ikke mindst en præsentation af huset og dets aktiviteter.
I dag 14. juni ville Che Guevara være fyldt 89 år. Men som mange ved, så blev Che dræbt i Bolivia i oktober 1967 - for 50 år siden.Men den revolution, han var med til at skabe, lever i Cuba, og hans ideer lever i hele verden blandt mennesker, der kæmper for frihed, skriver Dansk-Cubansk Forening, som inviterer til Che-marked og -middag i Casa Latinoamericana, Høffdingsvej 10 i Valby, nu på lørdag.I dag er frist for tilmelding til middagen. E-mail til: post@cubavenner.dk eller ring eller sms til 60692252.Læs mere på arbejderen.dk/ kalender og på cubavenner.dk Høffdingsvej 10, Valby lørdag den 17. juni klokken 16 Se: arbejderen.dk/ kalender.
CUBAVENNER INVITERER.
Den aktivistdrevne biograf på Gammel Jernbanevej 40, lige ved Valby Station, viser i denne uge i samarbejde med 10 ambassader og konsulater fra Latinamerika en række film, du ellers ikke får mulighed for at se.Festivalen indledes i aften klokken 18, hvor Bolivias ambassade er vært for en reception før filmen »Tambien Lluvia« (Også regnen). Filmen har engelske undertekster. Den er et drama, der udspiller sig i byen Cochabamba omkring år 2000 - en begivenhed, som nærede venstrebølgen i Latinamerika og blev et vendepunkt i Bolivias historie.gammel Jernbanevej 40, valby tirsdag den 4. april klokken 18 læs mere: arbejderen.dk/ kalender.
LATINAMERIKANSKE FILM.
For første gang i Superligaens historie runder antallet af tilskuere til en kamp 10.000. Det sker på Valby Idrætspark, hvor 11.529 overværer opgøret mellem BK Frem og Brøndby.Efter en målløs 1. halvleg står Tony Carlsen fra BK Frem for den første scoring. Brøndbys John ' Faxe' Jensen svarer dog hurtigt igen et kvarter før tid. Kampen ender 1-1 på Valby Idrætspark, hvor gæsterne stillede med store navne som Peter Schmeichel, Kim Vilfort og Lars Olsen.FOTO: MORTEN LANDKILDE/POLFOTO Sådan gik det: Brøndby vandt Superligaen med to point ned til Lyngby, mens bronzemedaljerne havnede i AGF. BK Frem endte på en fjerdeplads, mens Ikast FS måtte en tur ned i 1. division.Sæsonens topscorer blev Brøndbys Bent Christensen, der stod for 11 scoringer.

P1 SØNDAG 09.54 Gudstjeneste Margrethekirken i Valby. Det er fastelavns søndag, prædikant er Malene Flensborg, organist: Henrik Palsmar, som præludium spiller Se, vi går til Jesrusalem af Bedrich Janaceck.Korsang efter prædikenen er Gott ist mein Hirt af Franz Schubert og postludiet er Præludium i g-mol af Nicolaus Bruhns. Salmerne fra Den Danske Salmebog er bl. a. nr. 172: " Se, vi går op til Jerusalem" og 690: " Den ypperligste vej".

Gummistøvler! Juleøllen er for længst landet, og det varer ikke længe, før den for alvor står på kravlenisser og julefrokoster. Dagens Side 9-pige er klar til det hele, og så har hun et lidt atypisk julegaveønske.- Jeg ønsker mig noget, som måske for mange er lidt sjovt, men jeg ønsker mig faktisk nogle gummistøvler med for i. Min juleaften skal fejres med min mor, bror og mormor ligesom hvert år.Hvis de ekstra varme gummistøvler så bare kommer i hus, lader det til at have været et rigtig fedt år for den sexede blondine med det fængslende blik.- Det bedste, jeg har oplevet, er, at jeg er flyttet ind til Valby - i stedet for at bo i min lille barndomsby.

GENOPSTANDELSE Så er der nyt om Club Danmark Hallen i københavner-bydelen Valby, der delvist kollapsede i julen 2010.Efter en større ombygning er hallen, der nu går under navnet Hafnia-Hallen, klar til brug og blev indviet i går.Multisportshallen, der er genopbygget inde i den gamle hal, er 9.136 kvm stor og bygger på det såkaldte " haller inde i hallen"-koncept, hvor der udover en idrætshal findes en syvmands kunstgræsbane, minikunstgræsbaner, beachvolleybaner, fitnessrum og et torv med plads til at holde arrangementer.Ombygningen har C. C.Contractor A/ S -som Licitationen -Byggeriets Dagblad tidligere har beskrevet -stået for i hovedentreprise.Entreprenøren blev valgt foran fire andre prækvalificerede efter en proces, hvor det første udbud blev annulleret, da buddene fra de prækvalificerede her var over budget.God procesOg det er en god proces, entreprenøren ser tilbage på.- Det har været et utrolig fint projekt at have med at gøre. Der har været gjort et godt forarbejde, men også selve processen har kørt godt. Der har været en god teamånd, og der er blevet snakket godt sammen undervejs, siger Bent Brodde, byggeleder hos C. C.Contractor A/ S.Resultatet er han også godt tilfreds med.- Det er for alvor lykkes at få det nye og det gamle til at passe godt sammen, fortsætter han.Selve ombygningen startede i marts sidste år og blev afsluttet et års tid senere.Det mest udfordrende har været at få logistikken til at køre, at få byggerytmen til at passe og få bygget i den rigtige rækkefølge, fortæller Bent Brodde og betegner generelt opgaven som middelsvær i C. C. Contractor-regi.Han oplyser samtidigt, at da virksomheden havde flest på opgaven, var de oppe omkring de 50 mand.På rådhuset i København er der glæde at spore over den færdige hal.- Kæmpestort tillykke til Valby med Hafnia-Hallen, der giver idrætslivet i Valby og hele byen et løft. I København skal vi have de bedst mulige idrætsfaciliteter, som vi alle sammen kan bruge. I de her flotte rammer får børn, unge, midaldrende og ældre mulighed for at mødes og opleve glæden ved motion, leg og fællesskab, siger overborgmester Frank Jensen (S) i en pressemeddelelse.Også kultur-og fritidsborgmester Carl Christian Ebbesen (DF) glæder sig over Hafnia-Hallen.- Det er dejligt, at Hafnia-Hallen efter mange års ombygning endelig står klar til brug. Det er et spændende byggeri, som med sit hal-ihal-koncept er med til at sætte nye standarder for, hvordan vi bygger moderne idrætshaller, der kan rummer mange forskellige idrætsgrene, siger han.Hafnia-Hallen har kostet 95 mio. kroner, og navnet, som henviser til Københavns gamle havn, skal være med til at understrege, at hallen er en bydækkende facilitet, der er åben for alle, lyder det.Kæmpestort tillykke til Valby med Hafnia-Hallen, der giver idrætslivet i Valby og hele byen et løft Frank Jensen (S), overborgmester i København.Fakta om hallenClub Danmark Hallen blev opført i 1996 til indendørs fodbold og atletik. I julen 2010 kollapsede en del af taget på grund af store mængder sne, og hallen stod efterfølgende ubrugelig hen i længere tid.I december 2014 blev genopbygningen udbudt i hovedentreprise, men da buddene fra de fem prækvalificerede var væsentligt over budget, blev det besluttet at annullere licitationen og genudbyde hurtigst muligt. I mellemtiden blev de prækvalificerede inviteret til at indgå i dialog om mulige optimeringer og besparelser i projektet.Genudbud kom på tale i juli 2015, fem blev prækvalificeret, og blandt de fem afgav C. C. Contractor A/ S det økonomisk mest fordelagtige bud og blev valgt som hovedentreprenør på opgaven.Den nye hal, der har fået navnet Hafnia-Hallen, er designet af Christensen &amp; Co. Arkitekter A/ S. Bygherre og ejer er Københavns Kommune, men den daglige drift varetages af Københavns Idrætsefterskole, Copenhagen Beachvolley, Boldklubben Fremad Valby og Boldklubben Frem, som er gået sammen om en selvejende institution ifb. Hallen har kostet 95 mio. kroner og blev indviet tirsdag over middag.
I 2010 kollapsede Club Danmark Hallen i Valby i København som følge af en kombination af konstruktionsfejl og sne på taget. I går blev den nyistandsatte hal, der nu går under navnet Hafnia-Hallen, indviet.
BYGGERI En markant milepæl er nået på de 119 specialiserede boliger til blinde og svagtseende ved Følager i Valby.Tidligere på måneden blev der holdt rejsegilde på byggeriet, der har fået navnet " Solgaven Valby".Visionen for Solgaven er at være Europas bedste plejecenter, ældreboliger og aktivitetstilbud for ældre blinde, svagtseende og døvblinde borgere med følgehandicaps som demens og fysisk funktionsnedsættelse.- Vi er godt på vej med et plejecenterbyggeri med en stærk profil. Her er taget højde for en række specifikke boligbehov, som vi håber vil gøre en forskel for det liv og fællesskab, stedet bliver ramme om. Udviklingen af huset er sket i tæt samarbejde med Dansk Blindesamfund, Sundheds-og omsorgsforvaltningen i Københavns Kommune samt byggeriets parter, siger Bjørn Petersen, formand for Boligselskabet AKB, København, der er bygherre på projektet.Tilgængeligt kontorhusOpgaven med at føre de store visioner ud i livet er lagt i hænderne på NCC, der kan trække på sin erfaring fra byggeriet af Danske Handicaporganisationers Hus, som er kåret til " Verdens mest tilgængelige kontorhus".I Valby har entreprenøren og rådgiverne Cubo, Force4, Sweco og BOGL haft stort fokus på at inddrage de kommende brugere tidligt i forløbet.- Vi har konsulteret med blinde allerede inden, vi satte spaden i jorden, og har desuden haft tætte dialoger med brugerne af det kommende hus. Det betyder, at vi har haft eksperthjælp til at finde de bedste løsninger til de kommende beboere, så de får en god hverdag, siger Trine Skou Tindborg, der er områdedirektør i NCC.SelvhjulpenhedSolgaven kommer til at bestå af 93 almene plejeboliger og 26 almene ældreboliger samt en lang række fællesog servicefunktioner.Det bliver således både mulighed for at gå til tandlæge, frisør, fodpleje, wellness og i træningscenter. Der bliver også etableret et orangeri, så beboernes duftesans kan pirres og trænes, ligesom der er lavet et såkaldt træningskøkken, hvor beboerne kan blive fortrolige med at lave mad selv.Tilgængelighed og selvhjulpenhed er nøgleord i byggeriet. Det kommer eksempelvis til udtryk i opbygningen af huset. Gangene er søgt så lige som muligt uden udposninger og nicher, hvor den blinde eller svagtseende kan have svært ved at orientere sig.Kontraster mellem gulve og vægge gør det nemmere for svagtseende beboere at opfatte rummenes udstrækning.Der vil være håndlister på samtlige vægge i fællesområdet, og man kan derved altid tage fat i en håndliste og blive ' ført hjem'.Byggeriet løber samlet op i 189 mio. kroner og skal stå færdigt i foråret 2019.Udviklingen af huset er sket i tæt samarbejde med Dansk Blindesamfund, Sundheds-og omsorgsforvaltningen i Københavns Kommune samt byggeriets parter Bjørn Petersen, formand for Boligselskabet AKB, København.
Store visioner føres ud i livet i Valby, hvor NCC opfører specialiserede boliger til synshandicappede.
Oplevelsen har sat sig dybt i kroppen, og spørgsmålet er, om 38-årige Lennart Von Huth nogensinde glemmer, hvad han var vidne til mandag morgen.Midt i myldretiden, foran dusinvis af togrejsende, tog en mand sit eget liv, da han på Valby Station lod sig ramme af et tonstungt tog i fart, hvilket på tragisk vis resulterede i, at han blev slynget tilbage på perronen, hvor han ramte en sagesløs kvinde, der i livsfare senere blev bragt til Rigshospitalet med et hovedtraume.Her et par dage senere står hændelsen ufrivilligt krystalklar for Lennart, der har svært ved at slippe scenen, der konstant gentager sig i hans hoved.»Det sker hvert 10. minut, at det rammer mit hoved. Det værste er først og fremmest lyden. Det bump, der kom. Og så synet af hans ansigt.Jeg tænker på den ramte kvindes familie, lokomotivføreren og alle de børn, der har oplevet det,« siger Lennart, der selv er far til tre børn, til BT.Den 38-årige kok fra Frederiksberg var som så mange andre pendlere på farten denne hverdagsmorgen, og han var aldeles uforberedt på det syn, der ventede, straks togets døre skød til side.»Jeg kommer ud af toget, og lige som dørene åbner, ser jeg en mand falde bagover ud på skinnerne samtidig med, at et gennemkørende IC4-tog kommer.Jeg hører et stort bump, da han bliver ramt, og jeg ser ham blive skudt igennem luften med fuld fart,« siger Lennart.Kastede opLennart så ikke kvinden blive ramt af selvmorderens krop, da hun stod i en blind vinkel bag trappeopgangen til stationsbygningen. Men alvoren gik hurtigt op for ham, da han så hende ligge ved selvmorderen.Mens ambulancer og politi ankom til Valby Station, tog Lennart en bus videre. Det gik dog hurtigt op for ham, at det, han lige havde set, har sat sig i ham, og han besluttede sig for at tage hjem igen.»Da jeg stiger ind i bussen, får jeg hjertebanken og trykken for brystet, og jeg føler, at jeg skal kaste op. Og da jeg stiger ud, kaster jeg op. Der kom bare en bølge, hvor mine tanker kørte derudad,« siger Lennart, der derefter ringede efter psykologhjælp.»Følelsen sidder ligesom i halsen på mig stadigvæk. Jeg har valgt at tale med en psykolog, fordi lyden og synet af ham, der rammer toget, var så voldsomt. Jeg gør det i stedet for at skulle rende rundt med det i hovedet i lang tid.Jeg skal jo med toget igen og se folk stå tæt på perronkanten.« Mens selvmorderen døde af hændelsen, er kvinden stadig i kritisk tilstand. Det oplyste Københavns Politi til BT i går morges.chans@bt.dk '' Det værste er først og fremmest lyden. Det bump, der kom. Og så synet af hans ansigt. Jeg tænker på den ramte kvindes familie, lokomotivføreren og alle de børn, der har oplevet det Lennart Von Huth var mandag morgen vidne til voldsomt selvmord.
SELVMORD 38-årige Lennart Von Huth var mandag vidne til et voldsomt selvmord på Valby Station. Oplevelsen sidder dybt i ham.
I går gjorde Grøn Koncert-karavanen sidste stop i Valby på årets rundtur i hele landet. Og selvom grå skyer fyldt med regn hang faretruende over Valbyparken, så var stemningen i top.Mange gæster havde trodset de dårlige vejrudsigter og bestemt sig for at få en fest ud af årets sidste Grøn Koncert i Valby. Allerede klokken 13, da portene åbnede, var den store koncertplads proppet med mennesker.700 hårdtarbejdende frivillige, 50 lastbiler og 20 busser. Det er, hvad Grøn Koncert kører rundt med i hele Danmark. Karavanen stopper otte gange på sin tur rundt i landet.Men for første gang i år stopper den to gange samme sted, og det er netop i Valby.»Grunden til, at vi stopper to gange i Valby i år, er, fordi der altid er proppet med mennesker her. Og det er bare en kæmpe fest. Sidste år stoppede vi også to gange i Randers, men der kunne vi ikke tiltrække nok mennesker, så derfor faldt valget på Valby to gange i stedet for Randers,« siger Theis Petersen, der er talsmand for Grøn Koncert.Han er stolt over, at Grøn Koncert har udviklet sig til at blive en tradition.Det er 35.s om me r i træk, at Grøn Koncert fyrer en fest af for danskerne.Men i år har været et helt anderledes år, forklarer Theis Petersen på en bænk backstage.Juli-vejret har nemlig indeholdt vand, vind og lave temperaturer. »Det rammer os da, når vejret har været så historisk dårligt, som det har været i år. Det betyder vel, at der kommer 20-30 procent færre gæster.Vejret er det, vi er mest afhængige af, når vi arrangerer udendørs begivenheder,« siger Theis Petersen.Men selvom skyerne hænger tungt over koncertpladsen, så regner det kun sporadisk.Faktisk ser man lige så ofte solens stråler, som man mærker regn på skulderne.De koncertgæster, som BT møder, har heller ikke et ondt ord om vejret på denne søndag.Succes trods regnPå trods af at vejret har været regnfuldt og koldt de fleste steder, hvor Grøn Koncert-karavanen har gjort stop, så betegner Theis Petersen alligevel 2017 som et succesår.»Selvom vi havde håbet på flere gæster i år, så må vi bare acceptere, at vejret ikke har været med os. Men alligevel har det været et imponerende år, fordi vi har formået at få stablet en god og stor fest på benene,« siger han.Det var forventet, at cirka 160.000 mennesker vil gæste Grøn Koncert i år, men tallet er endt på 143.000.På bænken backstage har Theis Petersen generelt svært ved at nævne en enkelt negativ ting ved årets Grøn Koncert. Selv vejret nævner han som et af højdepunkterne, da han mener, at de frivillige, gæsterne og organisationen bag har bevist, at man på trods af regn kan samle folk til en kæmpe fest. Og det er unikt, mener han.»Grøn Koncert er jo en dejlig skovtur, hvor både familie og venner kommer forbi. Og det er netop det, der er vores varemærke. Vi er en folkefest og forsøger at ramme en bred målgruppe. Vi er blevet en tradition, og mange kommer tilbage år efter år,« siger han.Unikt sammenholdTheis Petersen beskriver også det forhold, som kunstnerne får indbyrdes til hinanden, som en unik ting.»Vores kunstnere har to uger sammen.Her knytter de venskaber, og de ender med at gå med hinanden på scenen. Det sker bare ikke andre steder, at kunstnere er med hinanden så meget. Det skaber en meget bedre fest,« siger han.De tre hovednavne på årets Grøn Koncert var Christopher, L. O. C. og Rasmus Seebach.dans@bt.dk Fakta: HVORFOR TAGER I TIL GRØN KONCERT?Louise Apatan, 23 år, arbejder i Illum, Emilie Christoffersen, 13 år, går i 7. klasse og Mikkel Berthelin, 27 år, systemadministratorVi er kommet på Grøn Koncert i dag for at være fulde -med undtagelse af Emilie. Hun skal høre på musikken. Det er en tradition for os at tage herud, vi er kommet fire år i træk nu. Det knytter os sammen som venner at tage herud og feste. Vi synes, det har været lidt bedre de andre år, fordi musikprogrammet har været anderledes.Vores vildeste Grøn Koncert-oplevelse var klart, da Suspekt spillede tilbage i 2015, det var så fedt. Ham kunne vi godt have brugt igen i år. Men det, der er federe i år, er, at der er kommet en ny scene, der er flere barer, og så kan man købe cocktails. Det er rigtig godt, at det er blevet kontantløst også.Brian Aaby, 53 år, ansat på maskinfabrikJeg kan godt lide Grøn Koncert, fordi det er mere afslappet og roligt. Jeg er taget herud med min ven for at nyde livet og høre god musik. Jeg mødes faktisk kun med min ven en gang om året, og det er til Grøn Koncert. Der er mange mennesker, der er glade herude i dag, og det er en anden ting, jeg elsker ved Grøn Koncert. Vi er kommet her 15 år i træk. Men den nye scene giver en god ekstra oplevelse.Scenen er et sted, hvor man kan varme lidt op. Min ven og jeg har helgarderet os, fordi vi så de dårlige vejrudsigter. Derfor har vi taget regntøj og gummistøvler med. Der er ikke noget, der hedder dårligt vejr -kun dårlig påklædning.Søs Westergaard, 29 år, frisør og Rebecca Salech, 30 år, rengøringsansatVi er taget herud, fordi vi har fået gratis billetter. Vi får faktisk to hvert år, så vi kommer her hver sommer.Det er meget hyggeligt herude, og vi elsker den stemning, der er. Vi glæder os meget til, at L. O. C skal spille i aften, det er klart højdepunktet.Det er et nogenlunde musikprogram, men der kunne godt være nogle flere dj's, som kunne sætte gang i en fest. Og så selvfølgelig Kim Larsen, det ville have været det bedste.Alberte Becker, 17 år, studerende og Amalie Rasch, 17 år, studerendeVi er taget på Grøn Koncert i dag for hyggens skyld, Det er mega fedt med så mange forskellige kunstnere, og stemningen herude er bare god! Det fede ved Grøn Koncert i år er, at der er kommet en ekstra scene i midten af pladsen. Det giver en anderledes atmosfære.Musikprogrammet i år er meget fedt, men vi savner altså Lukas Graham. Vi glæder os mest til at se Rasmus Seebach i dag.Vejret er okay, vi har taget regntøj med, hvis det skulle begynde at regne meget, men det er bestemt ikke noget, der holder os hjemme.
FINALE Tunge grå skyer og hidsige byger kunne ikke stoppe festen, da Grøn Koncert 2017 i går afsluttede årets karavane i Valby ved København .
På Valbygårdsvej i København bor mange helt almindelige familier med helt almindelige indtægter i et blandet kvarter med små villaer mellem etageejendomme.Det er skolelærere, pædagoger, håndværkere, butiksansatte og offentligt ansatte akademikere, som har købt deres huse for at kunne bo i dem med deres familier.Men ligesom mange parcelhusboligejere i københavnske vestegnskommuner som Hvidovre, Rødovre og Glostrup har de i det seneste halve år været i farezonen for at få udskrevet store ekstraregninger i boligskat i de kommende år.Det var kravet om et ' millionærknæk', som skulle udløse en boligtopskat til ejerne af boliger med en værdi over et vist antal millioner, som gav nervøse trækninger i hovedstadsområdet. Kravet blev i forhandlingerne stillet af Socialdemokratiet, Radikale og Dansk Folkeparti, der dog aldrig satte tal på, hvor på skalaen den forhøjede skat skulle sættes ind.I dag kan mange ejere af helt almindelige boliger i hovedstaden ånde lettet op.»Vi kunne jo se i ånden, at hvis boligskatten blev ved med at stige år efter år, ville vi ikke have råd til at blive boende her«, siger Troels Nipper Nielsen, der sammen med sin kone, der er pædagog, og to børn bor i et gammelt bryggeriarbejderhus på Valbygårdsvej.»Det er jo ikke millionærer, der har købt husene herude. Det er folk med normale indkomster, der for nogle år siden havde mulighed for at købe et hus, og vi har ikke været herre over, at huspriserne er steget så kolossalt«. Husene på Valbygårdsvej ligger nu i prislejet mellem 4 og 6 millioner kroner.Hvis der var lagt ekstraskat på boliger til over 3 millioner kroner, som Socialdemokratiets formand, Mette Frederiksen, på et tidspunkt sagde var partiets »udgangspunkt«, ville det have ramt hårdt i Valby og i Københavns omegn.Med aftalen tirsdag aften besluttede regeringen, Dansk Folkeparti, Socialdemokratiet og Radikale, at boligerne for fremtiden skal være mere end 7,5 millioner kroner værd, før boligtopskatten på 1,4 procent af værdien sættes ind.Det betyder, at ejerne af parcelhusene i Valby, der i dag er omkring 5 millioner kroner værd, i 2021 vil komme til at betale det samme eller lidt mindre i boligskat efter de nye som efter de gamle regler. Den endelige regning udskrives først i 2021, men Skatteministeriets eksempler viser, at ejendomme som dem på Valbygårdsvej kan håbe på, at den årlige boligskatteregning med de nye regler falder med omkring 5.000 kroner.»Det vil vi jo være glade for. Vi betaler i dag mere end 60.000 kroner, og det er mere end dobbelt så meget, som da vi købte huset i 2004«, siger Troels Nipper.»Men det vigtigste er, at man nu får lavet ejendomsvurderinger, som er gennemskuelige og retfærdige, så man kan være sikker på, at den vurdering, man får, er korrekt og fejlfri. Det håber jeg meget«.Husejere på landet får gevinst Skatteministeriet har beregnet, at med de nye boligskatteregler vil 60 procent af boligejerne få en skattelettelse i 2021. Nogle af dem vil oven i købet få et kontant beløb retur i skat, som de har betalt for meget.Skattelettelserne vil, fremgår det af Skatteministeriets kort, først og fremmest falde til boligejere uden for byerne. I Sønderjylland, i Vestjylland, på Vestsjælland og på Lolland-Falster.For 40 procent af boligejerne vil de nye regler betyde, at deres boliger, som er blevet mere værd, skal beskattes hårdere.Men for ikke at drive boligejerne fra hus og hjem vil især de 40 procent, som bor i hovedstadsområdet og i Aarhus-området, få en rabat, som betyder, at de i 2021 ikke skal betale mere i samlet boligskat end efter de hidtidige regler.Det er først, når en ny ejer overtager boligen, at den højere boligskat skal betales, og så ved køberne, hvad de går ind til.De store regninger på over 100.000 kroner om året vil efter 2021 blive udskrevet til nye ejere af lejligheder og parcelhuse til 8-10 millioner kroner og derover. For dem vil den forhøjede skattesats på 1,4 procent af ejendomsværdien over millionærknækket på 7,5 millioner kroner for alvor kunne mærkes. Typisk er der tale om boligejere på Frederiksberg, i de nye havnekvarterer i København og villaejere ide dyre kommuner nord for København.I hovedstadsområdet vil de forhøjede skatter også ramme nye ejere af ejerlejligheder til priser på 4-5 millioner og derover.Forklaringen er, at ejerne hidtil har nydt godt af, at Skat har vurderet grunde under lejlighedsbyggeri kunstigt lavt.Grundværdierne vil derfor blive seksdoblet med de nye vurderinger, og det vil udløse betydeligt højere boligskatter, når lejlighederne er blevet handlet efter 2021.Det slipper parcelhusejerne i Valby, Brønshøj, Herlev, Gladsaxe, Vallensbæk og andre steder for, da Skat tidligere har forhøjet deres grundværdi - og dermed deres grundskyldsregning - markant. For mange af dem er skatten derfor kommet så højt op, at de vil få en mindre lettelse ved overgangen til de nye regler.Tid til at tænkePå Kingosvej i Hillerød kan 50-årige Mette Trap, der ejer et hus, som i dag er omkring 3,5 millioner kroner værd, regne med, at der ikke vil ske store ændringer i boligskatten i 2021. Hun betaler i dag omkring 35.000 kroner om året.Hvis de nye regler får skatten til at stige, får hun en rabat, der sikrer, at hun ikke skal betale mere end efter de nuværende regler. Men hvis værdien af parcelhuset efter 2021 begynder at stige, vil hendes boligskat stige i samme takt. Som alle andre kan hun dog vælge at lade denne stigning indefryse i ejendommen, så Skat på den måde får pant i hendes parcelhus.Heldigvis har hun nogle år til at tage beslutningen.For de nye regler træder først i kraft i 2021, og hun har ingen flytteplaner, selv om de to børn på 15 og 18 nærmer sig fraflytningsalderen.»Jeg bryder mig ikke om at flytte«, siger hun med eftertryk.»Så hvis jeg kan blive boende, så gør jeg det«. Hun glæder sig derfor mest over, at der i det mindste er kommet en aftale, så man kan se, hvad fremtiden bringer.»Jeg har endnu ikke sat mig ind i, hvad der så skal ske. Jeg har jo noget tid til at beslutte, om jeg vil betale eller lade være, og det passer mig godt«, siger hun.Vinderne bor i JyllandSocialdemokraternes formand, Mette Frederiksen, glædede sig, da aftalen var indgået, over, at der var taget større hensyn til boligejerne i Jylland, end regeringen oprindeligt havde lagt op til.Det er her, skattelettelserne falder, mens de dyre boliger i hovedstadens nordlige forstæder med tiden vil blive beskattet hårdere.Kasper Frank og Freja Louise Vogt er nogle af dem, for hvem den nye aftale sandsynligvis vil have positive konsekvenser.Sidste sommer købte parret et parcelhus på 180 kvadratmeter i en lille landsby tæt på Hinnerup i Østjylland.»Hvis vi ender med at få økonomisk vinding ved den nye aftale, så er jeg selvfølgelig glad«, siger Kasper Frank.Parret gav 1,68 millioner kroner for huset, hvor de bor med deres to børn på 6 og 3 år. Ejendomsskatten optager dem ikke meget. Hverken nu eller da de skulle købe hus. Det vigtigste var, at deres økonomiske situation var holdbar de første 1-2 år efter huskøbet, indtil deres økonomi ville forbedre sig med en lønstigning og endt uddannelse.»Men det er jo altid fint at have den tryghed, at vi ved, at vi ikke pludselig skal have penge op af lommen, hvis ejendomsskatten skulle stige«, siger Kasper Frank.Han synes umiddelbart, at det lyder som en fin aftale, men han har ikke nået at sætte sig så godt ind i den endnu.»Det, jeg finder mest interessant, er, at det ser ud til, at der kommer en større beskatning af dem, der ejer dyre boliger. Det synes jeg er fint«, siger Kasper Frank.Se hvordan boligskatten bliver på forskellige boliger i hele landet på Skats hjemmeside WWW. nye-ejendomsvurderinger.dk.hans.drachmann@pol.dk Det er jo ikke millionærer, der har købt husene herude Troels Nipper Nielsen, Valby.
Ejerne af almindelige boliger i hovedstaden slipper for skattesmæk. Og i udkanten får de skattelettelser, mens ejerne af de dyreste huse i de dyre kvarterer mister noget af friværdien.
NYBYGGERI Det har ikke været svært for ejendomsselskabet FB Gruppen at finde købere til knap 100 nye andelsboliger, som selskabet er ved at bygge på Det Nye Grønttorv i Valby.I november sidste år blev projektet, der kaldes Dahlia Hus, annonceret, og status her medio august er, at 96 af de i alt 99 andelsboliger er solgt.Adm. direktør og partner i FB Gruppen, Hans-Bo Hyldig, kalder Dahlia Hus en stor succes.- Boligerne er blevet afsat hurtigt, og vi kan desuden konstatere, at der er stor spredning på køberprofilen fra unge, der lige er flyttet hjemmefra til børnefamilier og seniorer. Vi spænder vidt, og det har været en positiv oplevelse, siger han.Skaber ny bydel i ValbyDahlia Hus er ifølge FB Gruppen det første nybyggede andelsboligbyggeri i København i 10 år.Selve byggeriet blev sat i gang i maj, da 75 procent af boligerne var solgt. Og efter planen skal de 99 lejligheder være indflytningsklare i sommeren 2018.Rejsegilde er i uge 43.Andelsboligerne er en del af byudviklingsprojektet Grønttorvet, der frem mod 2021 skal udvikle sig til en ny bydel mere end 2.000 andels-, ejer-, leje-, og seniorboliger, og samtidig skal en gammel grønttorvshal omdannes til en park på 23.000 kvm.FB Gruppen købte sidste år Grønttorvet, hvor der er 19 byggefelter. FB Gruppen bebygger 17 byggefelter over de kommende fire år, mens de resterende to byggefelter er solgt til almene boligselskaber.I øjeblikket bygges der på fem af felterne.Flere andelsboliger i støbeskeenDer er stor sandsynlighed for, at i hvert fald ét af de resterende felter også bliver til andelsboliger, lyder det fra Hans-Bo Hyldig.- Det er vigtigt for os, at vi får nogen ind, som køber sig ind på det grønne og hele idégrundlaget bag Grønttorvet om fællesskab, og her passer andelsboliger godt ind med sin foreningstankegang, hvor man gør noget i fællesskab.Og derfor vil vi meget gerne have et mere af dem, siger han.Næste andelsboligprojekt skal indeholde 65-70 boliger, og de vil blive udbudt til salg til efteråret, hvis det bliver vedtaget.Samlet omfatter Grønttorvet byggeri for over fem mia. kroner. Det er primært boliger, men indeholder også institutioner og erhvervsbyggerier.Boligerne er blevet afsat hurtigt, og vi kan desuden konstatere, at der er stor spredning på køberprofilen Hans-Bo Hyldig, adm. direktør og partner i FB Gruppen.Dahlia Hus99 andelsboliger i størrelserne to til fem værelser på mellem 70 og 131 kvm Bygherre: FB Gruppen Budget: Cirka 300 mio. kroner Tidsplan: Byggestart maj 2017, afleveres sommeren 2018 Byggeriets er opdelt i flere fagentrepriser.
Næsten alle andelsboliger er solgt på FB Gruppens nye byggeri i Valby. Ejendomsudvikleren planlægger allerede nu flere nye andelsboliger.
Der gik rygter om villaen på Bjerregårdsvej i Valby i slutningen af 1950erne. Når mørket faldt på, kunne forbipasserende se et blåt lys stråle ud fra huset. De troede, at det blå lys var en farlig udstråling af elektroner eller atomer og skyndte sig forbi.Ingen dengang - end ikke de unge forskere der havde arbejdet på den store metalkasse, hvis strømforsyning udsendte et i øvrigt helt harmløst, blåt lys - kunne dog have forestillet sig de reelle virkninger af kassens kræfter.DASK (Dansk Aritmetisk Sekvens Kalkulator) var landets første computer og hjalp store danske firmaer som Danfoss og Haldor Topsøe til at komme ud af efterkrigstiden og ind i den moderne industrialisering. DASK skabte velstand for landet og lysende karrierer for de nyuddannede forskerspirer, der designede dens indmad med brug af 2.200 radiorør.På tirsdag er det nøjagtigt 60 år siden, at DASK officielt blev taget i brug. Den i dag 89-årige civilingeniør Bent Scharøe Petersen var 24 år gammel og nyuddannet fra Polyteknisk Læreanstalt, da han blev hyret til at bygge landets første computer.Han tager imod på Danmarks Tekniske Museum i Helsingør, hvor en del af DASK er permanent udstillet i afdelingen for computere og mobiltelefoner. Ved siden af de små bitte mobiltelefoner fra 1990erne, som mange midaldrende vil have minder om, er DASK som en opgravet mammut. Den er et gådefuldt levn fra en fjern tidsalder, hvor alt var anderledes i teknologisk henseende.»Vi startede småt, og derefter eksploderede udviklingen. Datakraften i en hjemmecomputer er i dag 100.000 gange stærkere end DASK.Men det er da meget hyggeligt at se den igen,« siger Bent Scharøe Petersen.En daværende IBM-direktør ved navn Thomas Watson er hyppigt blevet citeret for sin udtalelse fra 1943, hvor han forudsagde, at det globale marked for computere aldrig ville overstige fem. Sjældent har en ekspert taget så meget fejl. I 1953 fandtes der omkring 100 computere i verden, men allerede i 1946 blev der i Danmark nedsat et udvalg af Akademiet for de Tekniske Videnskaber, der skulle undersøge landets behov for databehandling.I dette udvalg plæderede prof. dr. Richard Petersen for, at man koncentrerede sig om at bygge en elektronisk regnemaskine. Resultatet blev, at Akademiet for de Tekniske Videnskaber i 1955 oprettede Regnecentralen - Dansk Institut for Matematikmaskiner.Ud af Marshall-midlerne fra USA blev bevilget 900.000 kroner, og Carlsbergfondet støttede initiativet ved at stille en villa på Bjerregårdsvej i Valby til rådighed. Her ledede Bent Scharøe Petersen arbejdet med at bygge DASK, der var inspireret af den svenske maskine BESK (Binär Elektronisk Sekvens-Kalkylator) fra 1953.Meget skulle bygges helt fra bunden, blandt andet det ferritkerne-lager (forløberen for RAM-kredse), der gjorde computeren til mere end en almindelig regnemaskine. Et lager, der bestod af kobbertråde, der blev vævet sammen i en slags tæpper. Dette syarbejde blev varetaget af forskernes unge koner.»Mænd og kvinder arbejdede nærmest i døgndrift på DASK. Ikke bare fordi de første kunder stod parat til at få udført udregninger, men også fordi de var unge og brændte for deres arbejde,« fortæller direktør for Danmarks Tekniske Museum, Jesper Buris Larsen.Museumsdirektøren kalder DASK et klassisk stykke teknologihistorie, og han forklarer, hvad han mener, da han sammenligner computernes første udvikling med to flotte køretøjer, som man kan se i museets store samling.Den ene er industrifyrsten C. F. Tietgens hestevogn i sort fløjl og elfenben, den anden er en automobil, der af udseende ligner hestevognen til forveksling. Det er Hammelvognen fra 1888, som er Danmarks allerførste bil og den ældste, som oven i købet stadig kan køre.»Den første bil ligner naturligvis en hestevogn.Det var den slags køretøjer, man kendte til, så hvad skulle den ellers ligne? Dengang kunne man selvsagt ikke forudse, hvad automobilen ville føre til i fremtiden af store samfundsændringer.I den første version var bilen bare en hestevogn uden heste,« siger Jesper Buris Larsen.På nær hjulet og ganske få andre ting har al ny teknologi gennem historien stået på skuldrene af tidligere udviklinger, siger museumsdirektøren.Og DASK var tænkt som en meget kraftig regnemaskine.»Det var rå regnekraft, man ville opnå i computernes første år. Der var næppe nogen, der havde fantasi til at forestille sig, at man 50 år senere vil bruge store dele af de eksisterende computeres datakraft til ren underholdning og private formål,« siger Jesper Buris Larsen.I forhold til tidligere regnemaskiner var DASK en egentlig computer med mulighed for at lagre op til 9.000 decimaltal.DASK kunne addere en million 12-cifrede tal pr. minut.Den første industrielle opgave blev stillet af Danfoss, der skulle have beregnet konstruktionen af tandhjul til hydraulikpumper.»Med hjælp fra DASK kunne Danfoss udforme de bedst tænkelige dele til pumperne og dermed skaffe sig en fordel i forhold til konkurrenterne.At DASK var en af de hurtigste computere i verden, var ganske enkelt med til at forme de moderne danske »industri-juveler« som Danfoss. Computeren var med til at skabe produkter med høj pålidelighed og kompleksitet,« siger Jesper Buris Larsen.Andre af Regnecentralens kunder var cementkoncernen FLSmidth, der brugte computeren til at beregne automation af sine fabrikker, og atomforsøgsstationen Risø, der blev etableret i samme periode.Men der var også skepsis og forbehold. En af DASKs mest omtalte opgaver var at udregne mandatfordelingen efter folketingsvalget i november 1960. Det gjorde den meget hurtigere, end det hidtil havde været muligt.»Men indenrigsministeriet turde ikke løbe an på, at resultatet var rigtigt, så de ville ikke godkende det til offentliggørelse, før det var blevet manuelt beregnet og håndtjekket af ministeriets embedsmænd. Heldigvis viste det sig, at resultatet var rigtigt, og derefter eftertjekkede man ikke computernes beregninger,« fortæller Bent Scharøe Petersen.Når man ser på DASKs væg af radiorør og arsenal af knapper, kommer man til at tænke på datidens science fiction-film, der hyppigt udtrykte en stor teknologiforskrækkelse med amokløbende robotter og kunstige superhjerner, der undertrykker menneskeheden.»Det er ikke tilfældigt, at den litteratur og de film dukker op i samme periode som de første computere. Forfatterne skal hente deres inspiration et sted fra, så teknologi og teknologifrygt følges som oftest ad i parallelle spor.Men teknologien udvikler sig i 98 procent af tilfældene i retninger, man ikke kunne forudse.Ingen, der var med til at tage de første spadestik til Internettet, kunne for eksempel have forudset, at man få år senere ville kunne leve af at sælge bannerannoncer på Internettet,« siger Jesper Buris Larsen.De unge forskere, der deltog i pionerarbejdet med at udvikle DASK, fik alle fremragende karrierer inden for datalogien, der blev grundlagt som forskningsfelt i Danmark under arbejdet.Peter Naur ledede arbejdet med at udvikle det programmeringssprog, som DASK skulle bruge, og blev internationalt anerkendt som pioner i datalogien. Han deltog i udviklingen af programmeringssproget ALGOL 60 og har lagt navn til den såkaldte BNF (Backus- Naur Form), som siden starten af 1960erne har været brugt til at beskrive de fleste programmeringssprog.Og han oprettede Datalogisk institut på Københavns Universitet i 1969.Peter Naur var også manden, der hyrede den blot 17-årige ungarske matematiker Charles Simonyi til at skrive kode til DASK og dens efterfølger GIER på Regnecentralen. Simonyi emigrerede efterfølgende til USA og blev senere ansat ved Microsoft, hvor han blandt andet var hovedudvikler på Excel og Word, programmer som i dag fuldstændig dominerer softwaremarkedet.»DASK er grundstenen for meget af den velstand, som Danmark rummer. Og det skyldes et lille hold af hårdtarbejdende ingeniører og matematikere,« siger Jesper Buris Larsen.Når vi i dag diskuterer, hvorvidt udviklingen af kunstig intelligens (AI) vil blive menneskehedens endeligt eller som minimum gøre de fleste arbejdsløse, er museumsdirektøren ikke nervøs.»Vi skal selvfølgelig bruge filosoffer og andre tænkere til at diskutere, hvad vi skal bruge kunstig intelligens til. Men det beroliger i hvert fald mig at vide, at Peter Naur, der var med til udvikle DASK, aldrig accepterede, at maskiner endegyldigt vil kunne efterligne menneskehjernen 100 procent. Der vil desuden altid opstå nye job. Ingen kunne i 1960erne forestille sig, at man kunne leve af at være YouTube-stjerne eller blogger,« siger Jesper Buris Larsen.krl@berlingske.dk Det var rå regnekraft, man ville opnå i computernes første år. Der var næppe nogen, der havde fantasi til at forestille sig, at man 50 år senere vil bruge store dele af de eksisterende computeres datakraft til ren underholdning og private formål.Jesper Buris Larsen, direktør for Danmarks Tekniske Museum.Fakta: FAKTA DASKPå tirsdag er det 60 år siden, at Danmarks første computer, DASK, officielt blev indviet.Den havde til huse i en villa i Valby, hvor et lille hold af danske forskere havde bygget den.DASK er en forkortelse af Dansk Aritmetisk Sekvens Kalkulator.Den vejede 3,5 ton og havde en hukommelse på 0,005 MB.DASK var for sin tid en hurtig maskine. En addering tog 56 mikrosekunder - svarende til 17.857 additioner i sekundet.DASK var i aktiv tjeneste fra 1958 til 1966, hvorefter den blev overdraget til Danmarks Tekniske Museum.
Danmarks første computer, DASK, blev skabt af en lille gruppe ildsjæle, hvis indsats gav dansk industri et værdifuldt forspring og var med til at skabe velfærdssamfundet. Men ikke alle var trygge ved den kunstige hjerne, der nu fylder 60 år.
I Valby har MENY-købmand Brian Rosenstand fået nok.Alt for længe har tyvebander systematisk tømt hans to butikker for varer, uden at han har kunnet gøre noget ved det.Onsdag slog forbryderne igen til mod butikken på Toftegårds Plads. Åbenlyst slæbte de kasser med slik til en værdi af omkring 8.000 kroner ud af butikken. Tyveriet blev filmet og anmeldt til politiet, men efterfølgende valgte købmanden også at offentliggøre tre billeder og en video af tyveriet på butikkens Facebookside.»Det værste ved det her tyveri er, at det ikke er et enkeltstående tilfælde. Det her er hverdagen,« siger han til Berlingske: »Det er første gang, jeg lægger en video op, og det har jeg gjort af flere årsager. For det første er det et voldsomt butikstyveri. Det går lynhurtigt, og det er iskoldt, som man kan se på overvågningen. For det andet synes jeg, at befolkningen, politiet og politikerne skal se, hvad der foregår ude i virkeligheden i detailhandlen.Så folk forstår, at det ikke bare er en pakke frikadeller eller en slikkepind, der forsvinder.« Han kalder det »ren og skær afmagt«. Efter opslaget på Facebook har flere andre købmænd reageret.»En anden MENY-butik har kontaktet os og fortalt, at de samme tyve har været hos dem.Det samme har en Lidl-butik og en Fakta-butik,« siger købmanden fra Valby: »Når konsekvensen af butikstyveri er ikkeeksisterende i vores system, og lovgivningen er så pivringe, bliver det aldrig bedre. For så kan det betale sig«.Brian Rosenstand fortæller, at han som købmand bruger uforholdsvis meget tid på at anmelde og dokumentere tyverierne. Men selv når tyvene bliver dømt, får købmanden ikke dækket sit tab, fordi det ofte ender med, at fogedretten fastslår, at tyvene ikke er i stand til at betale erstatning. Og tyvene slipper ifølge købmanden med en for mild straf.Brian Rosenstand opfordrer derfor politikerne til at ændre loven.»Når vi har rettens ord for, at tyven skal betale pengene tilbage, så skal det være lige meget, om han er på overførselsindkomst eller har et job. Så skal der laves en afdragsordning til os. Der findes ikke en forsikring, der dækker sådan noget her,« siger han.Allerede i februar stod Brian Rosenstand frem i Berlingske og fortalte om de store tab, tyverierne koster ham, men problemet er ikke blevet mindre siden.Hos Københavns Politi erkender vicepolitiinspektør Jesper Lauenborg Bangsgaard, at tyveriet i Brian Rosenstands MENY-butik virker organiseret.»Det kunne umiddelbart se ud, som om at de har prøvet det før. Og jeg forstår godt købmandens frustration,« siger vicepolitiinspektøren og understreger, at politiet tager købmændenes opråb alvorligt. »Men,« siger han: »Det er klart, at vores prioritering er, at vi efterforsker den personfarlige kriminalitet først. Drab, voldtægt og den slags må gå forud for butikstyveri«. Jesper Lauenborg Bangsgaard tilføjer, at politiet dog opprioriterer sager, hvor der er mistanke om organiseret butikstyveri.»Hvis vi får anmeldelser ind, hvor vi kan se, at det er de samme gerningsmænd, og der er tale om store beløb, så vil det naturligvis blive opprioriteret.« Hvad angår den selvtægt, som købmanden har gjort sig skyldig i, siger vicepolitiinspektøren: »Det er klart, at det er en overtrædelse af persondataloven. Og når man overtræder loven, risikerer man at blive straffet, uanset hvor frustreret og forståeligt det måtte være.«.jabj@berlingske.dk ejs@berlingske.dk 
Gang på gang oplever købmand Brian Rosenstand i Valby, at tyve er på spil i hans to butikker. Nu har han taget sagen i egen hånd og offentliggjort en video af tyveriet. Politiet anerkender, at tyveriet ser organiseret ud.
KONTRAKT Frem til efteråret 2017 vil Aarsleff Rail A/ S og Spitzke SE Danmark arbejde på S-banen mellem Valby og Svanemøllen i København.De to aktører har nemlig indgået kontrakt med Banedanmark om sporfornyelse på strækningen.Arbejdet, der er påbegyndt, gennemføres i fem etaper og består ud over udskiftning af skinner også af udskiftning af sporskifter. I arbejdet indgår desuden jord-og dræningsarbejder samt opgaver på sikrings-og kørestrømsanlæg." Sporene på den ca. 10 km lange strækning er slidte, og togene må derfor sætte hastigheden ned flere steder.Derfor laver vi nu en omfattende modernisering, der sikrer, at sporene på den højt trafikerede strækning kan holde i mange år fremover, samt at vi kan undgå hastighedsnedsættelser", skriver Banedanmark på sin hjemmeside om projektet.Ikke første samarbejdeKontrakten er på 270 mio.kroner, og den er en af de større, oplyser adm. direktør i Aarsleff Rail A/ S, Thomas Mollerup, til Licitationen -Byggeriets Dagblad.- Det er en stor baneopgave i Danmark og også for os, siger han og fortsætter: - Det er den største sporfornyelsesopgave i år.Kontrakten er den anden større kontrakt, Aarsleff Rail og Spitzke SE Denmark har indgået med Banedanmark inden for kort tid.I slutningen af marts indgik de aftale om sporfornyelse af Kystbanen mellem Klampenborg og Helsingør.En kontrakt til 219 mio. kroner, som skal udføres i løbet af 2017 og 2018.Om den nye opgave betyder nyansættelser eller indgåelse af samarbejder vides endnu ikke.- Den planlægning er vi i gang med, fortæller Thomas Mollerup og påpeger, at det kræver særlige kurser at kunne arbejde på banen.I dag er de cirka 450 mand samlet set i Aarsleff Rail, oplyser han.Det er en stor baneopgave i Danmark og også for os Thomas Mollerup, adm. direktør i AarsleffRail A/ S.De prækvalificerdeUd over AarsleffRail og Spitzke SE Danmark var MJ Eriksson, Strukton og Colas Rail prækvalificeret til at byde på opgaven, men blot MJ Eriksson og AarsleffRail/ Spitzke SE Danmark-konsortiet endte med at byde. Opgaven gik altså til sidstnævnte, der dermed fik kontakten på 270 mio. kroner i hus.Det oplyser Stefan Normann Petersen, projektleder i Banedanmark, til Licitationen -Byggeriets Dagblad.
Selskabet har i konsortium med Spitzke SE Danmark indgået kontrakt med Banedanmark på over en halv mia. kroner om sporfornyelse på S-banen mellem Valby og Svanemøllen i København, og arbejdet er i gang.
En lille del af København er netop genopstået.Juleaften 2010 kollapsede dele af Club Danmark Hallen i Valby under en massiv mængde sne. Syv år og 95 mio. kroner senere står multisportshallen atter igen - nu under navnet Hafnia-Hallen.Hafnia er det latinske ord for København, for hallen skal være hele byens hal, lyder ambitionen.Til hallens indvielse i går troppede en broget flok brugere da også op for at afprøve faciliteterne.Flere lokale sportsklubber har allerede afprøvet banerne. Et par fyre fra det amerikanske fodboldhold Copenhagen Tomahawks er troppet op i fuldt udstyr. De spiller på seniorholdet i den bedste række i landet, og for dem at se har den nye hal vigtige faciliteter for deres træning.»Hallens styrkerum ser helt fantastisk ud i forhold til, hvad vi tidligere har haft adgang til. Vi er lige rykket en række op, så det er vigtigt, at vi fokuserer på styrketræning. Desuden er her også mulighed for at træne i sand, hvilket er godt for vores konditionstræning, så hallen er faktisk perfekt til vores slags træning,« siger Jakob Brinkløv, der to gange om ugen vil pendle til hallen i Valby fra Hillerød.Plads til større forventningerHallen forventer at have omkring 400.000 brugere det første år, men antallet forventes at blive fordoblet på længere sigt. Én gang om ugen bruger en gruppe gutter hallens fodboldbane, men modsat spillerne på Copenhagen Tomahawks består deres udstyr af støttebind til knæ og albuer. Det er FC Parkinson, der indtager banen.De fleste af spillerne er over 60 år, og alle lider af Parkinsons i varierende grad. Men i tre gange ti minutter sætter de gang i deres ellers stive lemmer og sparker til bolden.»Fodbold er skabt til mænd med Parkinsons,« siger fysioterapeut Finn Egeberg Nielsen, der samlede holdet for fire år siden. Boldspillet får kroppen til at løsne op, hvilket folk med Parkinsons har brug for, forklarer han.Til september afholdes turneringen Ray Kennedy Cup. Indtil videre har det været en nordisk turnering for hold med spillere, der har Parkinsons, men med den nyåbnede hal håber FC Parkinson på at udvide turneringen med flere europæiske hold.20 grader og sand under fødderne Idrætshallen drives af lokale foreninger, men ejes af Københavns Kommune, der ud over 95 mio. kroner til genopbygningen af hallen vil bruge fem mio. kroner årligt på at drive hallens 9.136 kvadratmeter.Overborgmester Frank Jensen er naturligvis til stede ved indvielsen, men i stedet for at klippe det røde bånd, skal han sparke en bold i vejret og dermed indvie hallen. En sådan multi sportshal fortjener en særlig indvielse, hedder det sig.»Hallen er unik for København og unik for Danmark,« siger overborgmesteren.Ud over at være en af Nordeuropas største sportshaller har hallen en særlig funktion. Den har tre klimazoner. Temperaturen kan indstilles til temperaturen udendørs, så brugere kan dyrke den samme sportsgren indendørs blot uden vind. Derudover er en del af hallen opvarmet til 15 grader, og en del er opvarmet til 20 grader. Nogle af dem, der kan nyde 20 graders varme er medlemmer af sportsklubben CPH Beachvolley, der træner i hallens sandbelagte lokaler som et af de eneste steder i byen, hvor den aktivitet kan dyrkes.»Det er alle københavnernes hal, og her er det endda muligt at kombinere mange forskellige sportsgrene under samme tag. Det er vigtigt, at københavnerne er aktive, for det er godt for fællesskabet, og det er godt for sundheden.Vi har været underforsynede med idrætshaller i København, og vi vil fortsat arbejde på at opføre anlæg som dette i Københavns nye bydele,« siger Frank Jensen.amth@berlingske.dk Fakta: HAFNIA-HALLEN Club Danmark Hallens genopbygningDen oprindelige Club Danmark Hallen blev opført i Valby i 1996.Juleaften 2010 kollapsede dele af hallen under en massiv mængde sne. Det fremgik senere, at kollapset skyldtes en fejl i dimensioneringen af hallens tagkonstruktion og en fejl i opførelsen af hallen.Rekonstruktionen af den nye hal begyndte i 2016 og har kostet kommunen 95 mio. kroner.Hallens areal er 9.136 kvadratmeter.400.000 borgere forventes at bruge hallen det første år.
Ledelsen og brugerne af den nyindviede Hafnia-Hallen - tidligere Club Danmark Hallen i Valby - har store forventninger til hallens brug. 400.000 københavnere ventes at have benyttet faciliteterne det første år.
PRÆKVALIFIKATION Der er fundet et nyt felt prækvalificerede, som får mulighed for at byde ind på Valby Idrætskollegium.Totalentreprisen endte i første omgang med at blive annulleret, da budene fra de tre prækvalificerede, som valgte at afgive tilbud, ikke holdt sig inden for budgettet.I genudbuddet er der tale om Adserballe &amp; Knudsen A/ S, Dansk Boligbyg A/ S, Daurehøj Erhvervsbyg A/ S, H. Skjøde Knudsen A/ S og Byggeselskabet Paulsen A/ S, som har opnået prækvalifikation, oplyser Helle Bjerg, projektleder hos Wissenberg A/ S.Både Dansk Boligbyg og Daurehøj Erhvervsbyg nåede også gennem nåleøjet sidst, hvor 13 anmodede om prækvalifikation. I den nye runde har otte sendt anmodninger af sted, og trods faldet, er der tilfredshed med interessen.- Man vil altid gerne have flere at vælge mellem, men vi ved også, at det er et svært tidspunkt nu, fordi der er godt gang i branchen. Vi er derfor glade for, at vi fik flere end fem, siger Helle Bjerg.Flere forskelle fra sidstHun oplyser, at en af ændringerne fra sidst er, at der i det nye udbud er tale om udbud med forhandling og ikke en omvendt licitation.Hertil kommer, at kravet om DGNB-certificering er fjernet.En ændring, Meik Bille Keller, projektleder hos KAB, der står bag udbuddene, allerede bebudede over for Licitationen -Byggeriets Dagblad tilbage i november 2017, da annulleringen kom på tale.- DGNB er omkostningstungt.Det går vi højst sandsynligt væk fra. Måske bliver det skrevet ind som option, oplyste han dengang.Og netop option er kommet på tale, bekræfter Helle Bjerg.- Vi har fjernet DGNB-certificeringen og lagt den ind som option. Vi måtte erkende, at det blev for dyrt, forklarer hun og påpeger, at man har forsøgt at sikre mere frie rammer.Der er blandt andet løsnet lidt op i forhold til det skitseforslag, som Københavns Kommune har udarbejdet, fortæller hun og fremhæver, at det er sket i tæt samarbejde med kommunen.Derudover er der sket indeksering af budgettet. Sidst arbejdede man med et budget på 72,8 mio. kroner, mens den anslåede pris nu lyder på 77 mio. kroner.Vinder findes til sommerDe fem prækvalificerede skal aflevere tilbud den 22. marts, fortæller Helle Bjerg og oplyser, at der herefter er lagt op til to forhandlingsrunder.- Vi håber, at vi har en betinget kontrakt inden sommerferien, fortsætter hun og supplerer, at kontakten er afhængig af skema b-godkendelse.Opstart på byggeriet forventes til april 2019, og byggeriet ventes færdigt i juni 2020.Der skal fortsat opføres en ny bebyggelse i tre etager med cirka 139 ungdomsboliger, som tænkes udlejet til studerende, idrætsudøvere og kommunalt anviste.Ungdomsboligerne får et samlet areal på cirka 5.500 kvm, og et antal boliger indrettes fortsat som handicapboliger.Vi har fjernet DGNB-certificeringen og lagt den ind som option. Vi måtte erkende, at det blev for dyrt Helle Bjerg, projektleder hos Wissenberg A/ S, som er bygherrerådgiver på sagen.De prækvalificeredeHer ses det nye felt af prækvalificerede: ? Adserballe &amp; Knudsen A/ S ? Dansk Boligbyg A/ S ? Daurehøj Erhvervsbyg A/ S ? H. Skjøde Knudsen A/ S ? Byggeselskabet Paulsen A/ S I første omgang var der tale om team ledet af henholdsvis: ? Dansk Boligbyg A/ S ? Daurehøj Erhversbyg A/ S ? HHM A/ S ? JCN Bolig A/ S ? Jørgen Friis Poulsen A/ S.
Fem får chancen for at byde ind på totalentreprisen på Valby Idrætskollegium. Flere navne går igen fra sidst, hvor udbud endte i annullering.
Nu om dage er det ikke let at finde nye byggegrunde i København, det skulle da lige være i Nordhavnen eller på Refshaleøen. Men tidligere var der rigeligt at tage af.Rundt om byen lå der masser af bondegårde, og de blev løbende inddraget og indlemmet i udviklingen af hovedstaden.For eksempel Valby Vænge i Valby mellem banelinjen og Vigerslev Allé.Valby Vænge blev en af Valbys ikke færre end syv byggeforeninger, der opstod lige omkring forrige århundredeskifte. Valby Vænge kaldes af nogle " Den lille landsby midt i Hovedstaden".Den opstod i 1917 og 1918 og har netop fejret 100-årsjubilæum med blandt andet en meget fin og anbefalelsesværdig bogudgivelse, som mange andre tilsvarende bebyggelser kunne tage ved lære af og gøre efter ved passende lejligheder.For det nære interesserer, og hukommelsen er for mange kort, så det er godt og sundt at få sat tingene historisk på plads. Få år tidligere fejrede nabobyggeforeningen " Lyset" sit 100-årsjubilæum, også med en fin udgivelse.Om Valby Vænge er der det helt særlige at fortælle, at den er bygget af den tidligere hovedbanegårds sten. Den banegård lå, hvor vi i dag har Palads Teatrets biografer liggende.Man rev banegården ned i 1917, bankede stenene af og kørte dem til Valby, til sidst ud over de bare marker.Og her lod den foretagsomme og socialt sindede forretningsmand, grosserer og bygherre Albert Svendsen de mange små, nye huse opføre det næste års tid. Han hyrede den gode arkitekt J. L. Meulengracht.Det blev til 120 fine, små huse med en lille førstesal, næsten alle tvillingehuse eller dobbelthuse med lille have til. Nogle fremstår stadig med de bare mursten, andre er pudsede i forskellige farver.Trækplastret var at komme ud at bo i frisk luftog selv dyrke egne grøntsager og holde høns og kaniner. I stedet for at blive boende i anden eller tredje baggård inde på brokvartererne. Og folk flyttede ud og boede i de fleste af husene meget tæt. Fem-sekssyv beboere var ikke ualmindeligt, men der var fra starten også flere eksempler på, at 8 til 10 og endda hele 11 var stuvet tæt sammen i et af de meget små huse. Et enkelt sted dog en enlig premierløjtnant.Men havde man selv fire til seks børn, kunne man også sagtens leje et lille værelse på første sal ud til en enlig eller en lille familie for at få økonomien til at hænge sammen.Ikke mange danskere kunne bo sådan i dag.Bogen indeholder et fint og interessant register over, hvem der flyttede ind, og hvor mange her boede allerede i 1921. Det var for eksempel en sporvognskonduktør, en maskintrykker, en rådhusbetjent, en murersvend, en tra-fikmesterassistent, en natvægter, en blikkenslager, en støberiarbejder, en portner, en gasværksarbejder (Valby Gasværk lå lige om hjørnet), en bogtrykker, en lagerarbejder og en snedkersvend. Plus en enkelt husmor og en enkefrue med et ægtepar som lejere.Her var manden skræddersvend.Og skulle udflytterne handle, behøvede de ikke gå langt.Ude på Vigerslev Allé lå godt nok HB Brugsen, men i nabobyggeforeningen " Lyset", opført omkring Steins Plads, havde man skam både kolonial, frugt, grønt og viktualiebutik.Plus bager og rulleforretning.Og i selve Valby Vænge sandelig også helt tæt på sin egen købmandsbutik.Husene i Valby Vænge er smukke i udgangspunktet, men rigtig mange har undervejs undergået ikke så få forandringer.Der skulle bygges til, der skulle tættere vinduer i, dem uden sprosser, der skulle vindfang på, skorstenen røg væk med indlæggelse af fjernvarme, og nye, voldsomme, erigerede skorstene kom op senere, alt kunne lade sig gøre, for der var og er stadig ingen restriktioner, og det er rigtig synd. En stram og striks bevarende lokalplan som i nabobyen " Lyset" ville kunne gøre underværker, men den mangler endnu i Valby Vænge. Hvorfor ejere af dobbelt-eller tvillingehusene stort set aldrig kan enes om farven på husene, er mig en gåde. Har de ikke øjne i hovedet? Kan de da ikke se, hvor forkert det ser ud med de uklædelige farvesammenstød mange steder? Men dog kan man heldigvis visse steder finde eksemplarer på de fine dobbelthuse, som er respektfuldt og nænsomt behandlet og ligner sig selv fra starten.Sandt at sige, så det værre ud for bare 10-20 år siden. Det går trods alt flere steder den rigtige vej.Uanset fejl og mangler, så er stemningen i det nu 100 år gamle kvarter ganske indbydende og hyggelig, og fejl og misforståelser vil der undervejs kunne rettes op på, hvis man vil og vejledes rigtigt.Det kunne være mit jubilæumsønske for den fine bebyggelse!.bagsiden@k.dk Fakta: Hus og hus imellemJournalist og forfatter Peter Olesen skriver en gang om måneden om byudvikling, bygningskultur og renoveringer - både de gode og de dårlige - i Kristeligt Dagblad.Peter Olesen har siden 1988 udgivet en lang række bøger om arkitektur. Han er en meget benyttet foredragsholder og en flittig debattør om arkitektur, sorg, savn og livsglæde.
hus og hus imellem Murstenene fra den gamle hovedbanegård i København blev kørt til Valby og anvendt til en ny villaby med ikke færre end 120 huse, de fleste tvillingehuse.
Mens de etablerede gallerier er blevet smidt ud fra Carlsberg og er rykket til Nordvest, er nye kunstnerdrevne steder flyttet til de nedlagte barakker på Grønttorvet på kanten af Valby.Byens grænser udvider sig hele tiden, og den unge kunstscene går foran, når det gælder om at opstøve nye, egnede randområder. Hver gang det sker, er der et øjebliks frirum, et øjebliks følelse af muligheder, før bygherrerne rykker ind og kapitaliserer det hele. Fremtiden står allerede skrevet på store skilte på vej ind mellem murbrokker og grusbunker ved Grønttorvet: »Her bygges nye lejligheder, salget er allerede i gang, interesseret?« Udstillingen ENGROS har været åben en uge, og det første, der møder mine næsebor på det nye kunstnerdrevne sted Pirpa, er en intens stank af fordærv. Først tror jeg, at det simpelthen bare er stedet og rummet, der er gennemmuggent, men opdager så en stor rektangulær firkant på gulvet, hvor karse, broccoli, appelsiner, artiskok og æbler er ved at gå til i varmen, og mange af grøntsagerne er allerede helt grå af mug. Værket af Rune Bosse hedder leben stil leben og ligner et maleri, der er blevet lagt på gulvet og blevet levende, mens det i virkeligheden er ved at forgå. Så stedsspecifikt lægger vi ud: en bunke muggen frugt og grønt på Grønttorvet, nu som skulptur.Udstillingen er organiseret af Skulpturi - et kunstnerdrevet sted for skulpturkunst, der først lå i en tilsvarende forladt bygning tæt ved motorvejstilkørslen i Sydhavnen og senere flyttede til indre by. Skulpturi er blevet inviteret til at skabe den første udstilling i Pirpa (der de næste to år vil lave stedsspecifikke udstillinger på Grønttorvet), og det har de gjort ved at invitere en utrolig livlig blanding af kunstnere, som ingen kurator ville have kunnet komme på - fra de helt nyudklækkede til den mere modne generation af billedhuggere.Udstyret med et kort over området forlader jeg Pirpa og går ud i det åbne terræn, hvor en blanding af jamaicamusik og techno lyder fra nogle af de andre lokaler i området. Fra et nedløbsrør dingler nogle gamle kapsler - som en slags proletarudgave af en drømmefanger - og leder videre på rette vej. Det er Jørgen Carlo Larsens Vedhængs. Fra et tag hænger der nogle store glatte tunger mod jorden og ligner fortættet regnvejr eller tunge badeforhæng - ét i organisk hudfarve, et andet i helt blåt - jeg kan ikke lade være at røre, så lækre ser de ud. Tung i sproget hedder de, og de er lavet i silikone af Charlotte Thrane. Allerede her mærker jeg Den Store Lettelse ved selv at få lov at udforske, se og mærke efter. Ingen fortæller mig, hvad værket handler om, og hvordan jeg absolut skal opleve det. Befriende.I et stort, mørkt og meget højloftet rum - det ligner et sted, hvor et skib kunne overvintre - holder den modne generation af billedhuggere til: Kirsten Justesen, Lone Høyer Hansen, Ellen Hyllemose. Alle med nye værker specifikt til udstillingen, men deres kendetegn fornægter sig ikke: Justesen har klistret et print på væggen, hvor hun står - helt sort - på den ikoniske trækasse, mens Hyllemose har skabt en af sine karakteristiske store sammensyede skulpturer, der ligner store telte.Andre kunstnere kan man også hurtigt genkende, for eksempel Rose Eken og hendes keramikværker, men alligevel er jeg næsten ved at overse dem, fordi de fuldstændig går i ét med omgivelserne. Hun har sat en vask op, sæbemidler, viskestykke, en gulvspand på gulvet og en gul lampe fra loftet, lige dér, hvor der sikkert har været en rigtig vask. Alt sammen i rigtige størrelsesforhold, men her lavet i skæv keramik. Og aldrig har Ekens værker fungeret bedre end lige hér i virkeligheden.Det samme gælder Anders Bonnesens mange skilte, der mimer virkelige vejskilte eller sikkerhedsskilte, bare med små variationer, så der pludselig er et skilt med en grusbunke og en skovl ved siden af byggepladsen, foruden andre absurde tegn.Noget, man ville have svært ved at elske i en traditionel kunstbygning, er pludselig godt her på Grønttorvet.Mest betagende er de værker, der digter direkte videre på muggen, på råheden, på virkeligheden. For eksempel Eva Steen Christensen, der et sted har lagt en række visne rosenblade direkte på det rå betongulv, stykke for stykke, så de danner mønsteret af en rosengren. Så skrøbeligt, så forgængeligt.I et andet rum har hun ordnet al det ragelse, der var i rummet i forvejen - stofrester, skumgummi, søm, møtrikker, værktøj - i fint orkestrerede samlinger, så der opstår små æstetiske rum af den forhåndenværende, men altså også forhenværende, virkelighed.Interessant nok er mange af værkerne svære at fange på mobilkameraet, fordi sanseligheden er umulig at indfange digitalt - for eksempel den rådne stank fra frugterne i Bosses frugtmugværk. Det er egentlig det smukke ved mange af værkerne på ENGROS.De er absolut materielle. Hvilket føles helt herligt i en samtidskunstverden, hvor mange værker og udstillinger efterhånden skabes med affotograferingen og skærmen in mente.Grønttorvets gamle beskidte lokaler giver sin del til eventyret, når kunstnerne kiler sig ind og digter videre på historien, omorganiserer og æstetiserer. Der er noget ved det selvorganiserede, helt uden skarp kurator og store intentioner, der giver en herlig lethed til hele projektet. Man fornemmer noget af den oprindelige tanke bag sammenslutninger, når man oplever den organiske måde, kunstnerne egenhændigt har orkestreret det hele. Selvfølgelig er der nogle, der ikke helt har kunnet styre sig, og værker, der kunne have stået skarpere. Alligevel tilgiver man det overgjorte på stedet, fordi det hele virker meget lidt fortænkt og derfor får lov at vibrere løssluppent og ægte.
Skulptur. På det gamle Grønttorv i Valby kan man selv få lov at udforske kunsten. Gruppeudstillingen ENGROS virker befriende.
Kind på Rigshospitalet for at få indlagt deres drenge, var det med hendes ord »et fucking mareridt«. Et forvarsel om det mørke, der skulle slutte sig endnu tættere rundt om deres lille familie.»Jeg havde det, som om alt lukkede ned i mig. Tanken var frygtelig og helt uoverskuelig.Det var angst. Det var panik. Det var dyb sorg.Og nu er det alt sammen mærkeligt nok begyndt at blive hverdag. Jeg har på en eller anden måde vænnet mig til, at der konstant er noget, vi skal tage os af,« siger hun.På stuen oppe ved loftet er der malet en blå himmelstribe med fugle. Svaner og måger, der frit svæver af sted for at opmuntre de indlagte patienter. Josephine er så forbundet med ledninger og drop til det her liv, at hun først i dag har løftet blikket og lagt mærke til, at fuglene sidder deroppe.»Kom nu, du kan godt.« Den tidligere elitesoldat BS Christiansen forsøger at få hele Danmarks Bubber til at flytte sine grænser ude i naturen. TVet kører baggrundsdistræt i eftermiddagsstilheden på stuen og viser de to svedende mænd på vandretur.»Kom nu, Bubber. Det er nu. Du skal rejse dig op.« »Jamen, jeg kan ikke. Det er hårdt at gå langt,« svarer en klynkende Bubber.Josephine ser op på de midaldrende mænd på skærmen. Hun sukker og kører adspredt hånden igennem håret. Den følelse kender hun alt for godt.Hun har ikke lavet andet de sidste par år end at halse efter et mål, der for hver dag synes at flytte sig og for hver dag har spredt tyngden af træthed ud i hver en celle af hendes krop.Dernede på gulvet er de. Hendes sønner.Noah og Benjamin. De sidder med sutter i munden i deres helt egen tumlinge-verden med et fast greb om det legetøj, personalet herinde på Rigshospitalets afdeling for kræftramte børn har lagt til dem som en tidlig julegave.»Ja, du vil gerne spise ham. Jamen, han ser da også lækker ud. Aj, aj, aj,« siger hun pludrende til dem, da den ene rækker ud efter den anden.Der findes et naturens lotteri, som alle forældre deltager i fra den dag, der er to streger på graviditetstesten. Hvilket lod trækker du? Får du barnet, der sover igennem fra dag ét? Får du barnet, der græder kolik-konstant i den første tid? Får du barnet, der ikke vil spise grød? Føler du dig som vinderen, når du står med spædbarnet i armene? Eller føler du dig som taberen med masser af bristede forventninger? Modtager du det gyldne lod, hvor barnet er helt perfekt? Moderne forældre vil helst ikke tænke på det. De holder det ud i strakt arm med ekstra scanninger, kosttilskud og kurser om smertefri fødsler. Men i bunken ligger der også de lodder, hvor der er noget alvorligt galt med barnet.Josephine Helldin og hendes mand Nathan Bray har trukket flere af de usædvanlige lodder.1. Deres drenge er tvillinger. 2. De har begge Downs syndrom. 3. De har leukæmi.Noah og Benjamin aner det ikke selv. At de er et unikum.En slags naturens kinder-æg med hele tre overraskelser på én gang.I en verden, hvor enhver graviditet er kontrolleret helt til fødslen, er drengene et bevis på, at vi i sidste ende ikke kan styre det. Når vi skaber liv, bliver vi ren og skær natur. Vi er underlagt større og mere tilfældige kræfter, der ikke lader sig begrænse af scanninger, blodprøver og tjek hos lægen.Der hænger balloner på stuen i dag. Det er sidste gang, at deres blodårer skal fyldes med kemo - og det skal fejres. Derefter skal de hjem og holde jul. Noah og Benjamin har været igennem fire kemobehandlinger, utallige indlæggelser med infektioner, adskillige blodtransfusioner og et hav af undersøgelser. Herfra skal det helst blive mere og mere hverdag. I dag er Josephine her alene med drengene, fordi Nathan ordner nogle forretninger i Norge. Det er hende, der går hjemme med Noah og Benjamin.»Nætterne er stadig dårlige. De sover uroligt på grund af medicinen og skal have skiftet ble hver anden time. Det er uvist, hvad der skal ske herfra. Vi skal afvente nogle undersøgelser, men de siger, at prognoserne er rigtige gode for vores drenge,« siger hun og tager Benjamins fødder op til munden for at kysse dem.Fysioterapeuten er kommet ind på stuen og sidder med Noah på gulvet. Hun tvinger hans krop til at stå op og ruller ham rundt.»Har der været gang i den derhjemme?« »Ja, Noah vil ikke stå op. Benjamin er mere vild i det og vil prøve det hele. Han sidder altid på gulvet derhjemme og flakser med hænderne,« siger Josephine.Drengene er helt præcist 15 måneder gamle.En alder, hvor andre børn for længst har overstået kravlestadiet og begynder at rejse sig op.Noah og Benjamin kæmper stadig. De møffer kun rundt. De bruger også str. 74 i tøj. En størrelse, der normalt bliver brugt af ni måneder gamle babyer.Den første gang, Josephine og Nathan trådte D et er lige før det nye år.Mens resten af København pudser glimmeret af til nytårsfest, sidder familien Helldin hjemme i deres fireværelseslejlighed i Valby. Lægerne siger, at Noah og Benjamin ikke længere har kræften siddende i kroppen.Der venter stadig en masse kontrolbesøg forude, og deres tal skal stadig gerne blive en smule bedre, men Josephine og Nathan kan godt trække vejret ned i maven for en kort stund.»De er begyndt at få hår igen,« siger Josephine og stryger Benjamin over det tynde babyhår, der er på hans isse.Nathan begynder henover kaffen at fortælle om dengang, Josephine blev gravid. Dengang, hvor de ligesom alle andre vordende forældre drømte om det perfekte barn.»Det slog os overhovedet ikke, at det kunne foregå på en anden måde. At noget kunne gå galt. Vi troede, at barnet ville blive helt normalt.Vi havde det ligesom andre mennesker, der er forelskede i hinanden og vil have børn: Vi så bare frem til at være en glad familie sammen.« Det var blot en fornemmelse, Josephine havde.At én nok var to. Maven voksede så hurtigt, at begge bedstemødre hurtigt begyndte at lave jokes om, at det nok var tvillinger. Da scanningen bekræftede fornemmelsen, blev de ramt af alvoren.»Jeg så de to kroppe på skærmen og blev overrasket. Det ville blive hårdt arbejde, tænkte jeg. Og det var usædvanligt, at der pludselig var to. Men ikke lige så usædvanligt som alt det andet, der ventede os,« siger han.Maven voksede og voksede. Men inde i Josephine sad der stadig den der underlige fornemmelse.Noget var ikke, som det skulle være.Noget gjorde, at hun med al magt skulle skubbe de bekymrede tanker væk.Scanningerne så fine ud. Josephine husker dog, at en læge på et tidspunkt nævnte, at der var en lille mulighed for, at der kunne være noget med den ene af drengenes hjerte. Ingen læger sagde nogensinde noget om Downs syndrom.Da blodgennemstrømningen begyndte at være dårlig i drengenes hjerter, fødte hun dem to måneder for tidligt ved akut kejsersnit.»Det var surreelt at se børnene komme til verden på den måde. Men jeg synes, at de så smukke ud,« siger Nathan.Efter den første nat på hospitalet kom en læge ind på stuen til drengene for at køre et rutinetjek på dem. Det var Nathan, der tog imod. Josephine lå på en anden stue for at komme til hægterne oven på den hårde fødsel.»Lægen så over på mig og sagde: Jeg tror, vi bliver nødt til at tjekke dem for kromosomsygdomme.Det var nok den sværeste samtale, jeg nogensinde har skullet tage med Josephine.At jeg skulle gå over og fortælle hende, at vores drenge ikke var som alle andre,« siger han.Efter en uge fik de resultatet. Downs syndrom.Igen en livsforandrende besked.»Det var frygteligt, da vi fik beskeden. Jeg kan næsten ikke huske det - det står hen i tåger - jeg var bare ked af det. Jeg havde en overvældende følelse af, at det her kan jeg bare ikke klare. Vi stillede alle de basale spørgsmål: Vil de tale? Vil de kunne komme til at gå? Vil de kunne få et normalt liv? Vi gik fra at have to sunde sønner til at have to drenge med Downs Syndrom,« siger hun.Inde i hovedet blev Nathan nødt til at omarrangere alle de billeder, han allerede havde stillet op af den perfekte familie. Drengene og ham, der skulle spille fodbold sammen. Drengene og ham, der skulle løbe rundt sammen.»Det var, som om nogen havde kastet mig fra stor højde ned i det dybe vand. Det havde stået så klart for mig, hvad drengene og jeg skulle. Og nu var der intet, der længere stod klart frem. Alt var ukendt. Jeg blev nødt til at sætte alle de drømme og visioner på standby.I dag bekymrer jeg mig mindre og har bare ændret lidt i drømmene,« siger Nathan.Dengang kunne Josephine ikke lade være med tænke: »Gid de ikke havde Downs. Gid det ikke var os, der var blevet ramt.« »Da vi kom hjem fra hospitalet, så jeg tilfældigvis et program i fjernsynet om Downs syndrom - og jeg sad i sofaen og bare græd og græd.Jeg græd af lykke - fordi jeg kunne se, at der rent faktisk også var et godt liv med Downs.Man bliver jo hele tiden informeret om, at Downs er noget, der kan fjernes - at man kan få en abort, hvis det viser sig, at dit barn har det. Man når til et punkt, hvor man tænker, at Downs er lig med et frygteligt liv. At det er et liv uden mening. Men det er jo ikke tilfældet.« Imens andre nybagte mødre gik stolte rundt på gaden med deres spædbørn i barnevognen, sad Josephine oppe i lejligheden og var misundelig på dem. I to måneder druknede hun sig selv i negative tanker. En dag besluttede hun sig for at stoppe. Det nyttede alligevel ikke noget at sidde der og tude. Drengene er jo ikke anderledes end så mange andre børn. Sådan siger de til hinanden i dag.»Man må tage sin skæbne på sig og komme videre. I starten græd jeg meget. Alt virkede uoverskueligt. Nu siger jeg højt, at jeg har tvillinger, og de har Downs. Det havde jeg virkelig svært ved i starten. Det tog lang tid, før jeg kunne sige det højt. Det var nok fordi, at jeg havde en stærk følelse af, at de ikke var ligesom alle andre. Jeg var bange, for hvad andre folk ville tænke om dem. At folk ville stirre på dem, når vi gik udenfor.« Stirrer folk på dem i dag? »Ja, fordi de er søde. Fordi de er tvillinger.Vi bliver stoppet af så mange mennesker, når vi er ude at gå tur. Folk hiver mig i ærmet og siger: Nej, se, det er tvillinger,« siger Josephine.Nathan nikker og fortsætter: »Vi havde dem med til Australien i februar måned for at besøge min familie, og vi var på en restaurant, hvor jeg bar Noah på min skulder.En kvinde, der gik bag mig, sagde højt: Ej se, det er den sødeste baby, jeg nogensinde har set. De får en masse opmærksomhed - men af alle de rigtige årsager.« S idste sommer tog de på weekendtur sammen til Sverige.Nathan havde været i Norge og mødtes med Josephine og drengene på en togstation.Da han satte sig ind til Benjamin på bagsædet i bilen, bemærkede han det med det samme. Drengen så ikke godt ud. Han havde små pletter i huden, og hans lille ansigt var malet over med træthed.Bekymringen voksede hen over weekenden.De troede, at det måske var en allergisk reaktion på noget mad. Lige indtil de så ansigtsudtrykket på den læge, der tilså Noah og Benjamin på et lille, lokalt hospital i Sverige.»Jeg vidste, at noget var galt. Han tog en blodprøve med det samme og bad os vente på hospitalet for at få resultatet, selv om det var sent om aftenen. Det var tydeligt, at lægen selv var bange. Da han fik resultatet, sagde han ikke andet end, at vi skulle tage på hospitalet i Danmark med det samme, når vi kom hjem.Dagen efter ringede vi til Hvidovre Hospital.Og derfra gik der ikke lang tid, før vi på Rigshospitalet fik besked om, at de havde leukæmi,« siger Nathan.Set i bakspejlet var der tegn. Noah og Benjamin havde med mellemrum haft små røde pletter på huden. Dengang affejede de det som varmeknopper eller irritation fra bleen. I dag ved de, at det var pletter, der indikerede kræft.»Lægerne var fra starten helt klare omkring, at det var en sygdom, der kunne helbredes.Prognosen var god, fordi drengene har Downs syndrom - som regel responderer de godt, når man behandler denne form for leukæmi. Men de var også ærlige omkring, at det var en hård vej, og at det var en intens behandling.« De første dage på Rigshospitalet tænkte Josephine ikke andet end: »Ti nu stille.« Hun kunne ikke overskue, når lægerne fortalte om, hvilken behandling Noah og Benjamin skulle have. Hun kunne ikke overskue, når sygeplejerskerne i detaljer fortalte dem, hvordan de skulle give medicin, og hvordan de skulle sterilisere alt. Hun kunne ikke overskue følelsen af at være anbragt i et fængsel med sprøjter, drop og tikkende instrumenter.»Det var benhårdt - der var så mange ting, vi skulle lære, og så mange mennesker vi skulle forholde os til. Jeg orkede ikke mere. Om aftenen var jeg nødt til at gå ud for at kunne trække vejret, fordi sygeplejersken blev ved med at give information. Det værste var, når jeg så de syge børn på gangene.« Der var ikke kun lykkelige udgange på afdelingen.Det oplevede de allerede i den første tid på Rigshospitalet. En brutal påmindelse om, hvorfor de var her, og hvad deres opgave var.»Den første tid arbejder man bare. Man skifter bleer, lagener og pyjamas på børnene hver anden time hele døgnet rundt. Man vejer og overvåger dem, hver eneste gang man skifter ble - for at se om de får nok gift ud af kroppen.Man administrerer seks forskellige slags medicin, og der er specielle regler for sterilisation, når man bader dem, skifter dem og giver dem mad.Man mister faktisk lidt fornemmelsen af, hvorfor man er der. Da vi fik de dårlige nyheder om de andre børn på afdelingen, kom det tilbage til mig, at vi var der for at redde vores egne børn. Det satte virkelig det hele i perspektiv,« lyder det fra Nathan.Hvordan forandrer det én at trække flere af svære lodder i lotteriet? Man tager ingenting for givet, fordi alt kan ændre sig time for time, dag for dag. Man bliver stærkere, siger de.Downs syndrom er nærmest blevet et mindre problem for dem. Det betyder ikke så meget længere.»Nu kan jeg næsten ikke forstå, at kræften er ovre. Jeg tror ikke på, at de er raske. Det er skræmmende på en anden måde nu. Før havde vi et mål, vi kunne sigte imod. Kræften var en fjende, vi kunne kæmpe imod. Nu er vi inde i det her store limbo, hvor vi stadig skal have taget prøver hver måned. Bliver de syge igen? Jeg er blevet paranoid omkring infektioner.Jeg tjekker hele tiden drengene og holder øje med forandringer - har de en temperaturstigning? Jeg er hele tiden i alarmberedskab,« sukker Nathan.En normal-ish familie. Det er sådan, han udtrykker det med et grin. Ikke helt normal, men tæt på.»Jeg læste den her historie om en mor, hvis dreng var autist. Hun brugte de første år på at plage sig selv, fordi hun ikke syntes, at hun hjalp drengen nok med at lære alle de specielle teknikker. Jeg har også slået mig selv oven i hovedet med, om jeg gør nok for drengene? Men jeg er ikke læge, fysioterapeut eller sygeplejerske.Damen fortalte i historien, at hun fortrød, at hun havde brugt alle de år på den dårlige samvittighed. I sidste ende faldt alle brikkerne på plads, og hendes søn klarede sig.Det vigtigste er, at man elsker sine børn for dem, de er. At man får lov til at være deres far og elske dem. Jeg glæder mig til bare at være en far,« siger han.D et er på kanten af forår.Noah og Benjamin spirer også. De har fået tykkere hår på hovedet. De har fået øjenbryn. De har fået deller på lårene. De spiser mere alderssvarende med brød og most mad. De er begyndt at kravle på deres egen måde.Nu er de på vej til at ligne det, de er: Små drenge.Josephine kan godt se det. Tegnene på en lysere tid. Men hun er bange for, at angsten har sat sig permanent derinde.»Jeg er allerede sådan en mor, der hele tiden er bekymret for, om de nu falder ned fra noget.Men det må jeg bearbejde - vi skal jo videre.Jeg håber, at det forsvinder med tiden.« Når immunforsvaret er stærkt nok, kan de komme på besøg hos andre, lyder lægernes dom. Hendes fireårige datter Lucca fra et tidligere forhold kan heller ikke have legekammerater med hjem. Al sygdom skal helst holdes på afstand.Tvillingerne er til kontrol hver måned, og indtil videre er alt godt. De er også begyndt at komme i en såkaldt lukket institution i Farum, hvor der kun går 20 børn.»De elsker at lege med de andre børn. Det er tydeligt, at de har savnet det. Jeg kan også bedre se forskellen på dem nu. Benjamin er mere rolig. Han skal altid undersøge sin mad.Noah kaster sig mere ud i tingene. De søger hele tiden hinanden fysisk. De skal sidde tæt, leger med hinanden og holder hinanden i hånden,« siger hun med et blik rettet på de to, der sidder nede på legetæppet. Begge med store, mørke øjne og viftende hænder.Det er tid til middagslur. Drengene bliver lagt ned i tvillingebarnevognen, og Josephine træder ud i den klare luft. Ligesom alle de mødre, der triller rundt i den tidlige eftermiddag for at give deres børn en rolig, lullende søvn.I et kort splitsekund bølger det hen over hendes ansigt: Trætheden. Summen af de mange nætter oppe og de mange bekymringer. Hun gnider sig i øjnene og lader igen distræt hænderne køre gennem håret. På den måde man gør, når man har gået uendeligt langt med sine to uperfekte, perfekte drenge.nao@berlingske.dk Man må tage sin skæbne på sig og komme videre. I starten græd jeg meget.Alt virkede uoverskueligt.Josephine Helldin, mor til Noah og Benjamin Det vigtigste er, at man elsker sine børn for dem, de er. At man får lov til at være deres far og elske dem. Jeg glæder mig til bare at være en far.Nathan Bray, far til Noah og Benjamin.Fakta: FAKTAHvad er Downs syndrom?Downs syndrom er en kromosomafvigelse.Ca. et ud af hver 1.000 levende fødte barn har Downs syndrom.Syndromet har navn efter den engelske læge, John Langdon Down, der i 1866 beskrev en række primært ydre fællestræk for mennesker med Downs syndrom.Allerede kort efter fødslen kan der være forskellige træk ved barnet, der peger på, at barnet har Downs syndrom. Imidlertid fås den endelige diagnose først, når der er foretaget en kromosomundersøgelse på baggrund af en blodprøve fra barnet. Det kan tage op til en uge at få det endelige svar på prøven.Kilde: Landsforeningen Downs syndrom.
Noah og Benjamin er usædvanlige etårige børn. De er tvillinger, har begge Downs syndrom og er i behandling for leukæmi. Mens de har kæmpet med at blive raske, har deres forældre kæmpet med ideen om, hvad det perfekte barn er. Berlingske har fulgt tvillingerne de seneste måneder.
Jeg har de 130 kvadratmeter i stueetagen, og min far har cirka samme areal i sin lejlighed ovenpå. Vi har hver vores lejlighed i huset.Min far går på arbejde, jeg går på arbejde, mine to ældste børn går i skole, og den yngste går i børnehave.Når vi er hjemme, har vi hver vores fritidsinteresser.Men for børnene har det givet noget tryghed at vide, at der ovenpå bor en, de kender.Det var også sådan, jeg selv havde det med min farmor og farfar, da jeg voksede op, og de boede i den ene lejlighed i huset. Jeg vidste jo, at de var der, og der var en tryghed i, at der altid var nogen.Husene her på Overbys Allé i Valby er bygget fra 1901 til 1903, hvor man etablerede et arbejderkvarter her. Historien om vores hus er, at min tipoldemor Johanne Saul købte det, da det blev bygget.Hun flyttede ind i det sammen med sin søn, Edwin. De var blevet forladt af Edwins far, som var emigreret til USA. Min tipoldemor etablerede vaskeri i huset og vaskede for finere folk.Da Edwin blev voksen, købte han huset af min tipoldemor, som blev boende i det, til hun døde. Edwin giftede sig og fik en søn, Børge, som blev min farfar. Da min farfar voksede op her og senere købte huset, blev hans far og mor boende.Sådan har historien gentaget sig. På et tidspunkt købte min far huset, og min farmor og farfar blev boende. Huset er hele tiden blevet solgt fra generation til generation.Mine tre børn er sjette generation i huset, og jeg er femte generation. I dag er huset delt op i ideelle anparter, hvor min far ejer den ene, og jeg ejer den anden.Fælles haveJeg og min eksmand flyttede ind i huset, da min ældste søn var knap et år gammel.Det er 12 år siden til efteråret, og det er fire år siden, jeg blev skilt fra min eksmand, som stadig er min gode ven. Da vi flyttede hertil, var det vigtigt, at min eksmand også gerne ville bo her, under samme tag som sin svigerfar.Jeg vidste jo godt, hvordan det er at bo sådan, for jeg havde jo gjort det med min farmor og farfar. For min eksmand var det nyt, men han ville meget gerne bo her.Selv om vi har hver sin lejlighed, har vi også nogle ting, vi deler. For eksempel vaskemaskine og tørretumbler og også haven, hvor vi helt naturligt og uden at have aftale om det skiftes til at slå græs og gerne hjælper hinanden med at klippe hækken. Vi er enige om, at her ikke skal være en masse bede med prydblomster, som er omstændelige at passe.Min mor døde, da jeg var ti år, så jeg boede i mange år alene med min far og min lillesøster. Jeg tror, at der for min far er en tryghed i, at hvis der skulle ske noget med ham, selv om han er meget frisk og aktiv, så er jeg i huset. Vi er tæt på hinanden. Ingen af os skal pakke en bil og køre langt for at komme, hvis der sker noget.Hver sit privatlivVi blander os ikke i hinandens privatliv.Hvis min far får besøg af nogen, jeg ikke kender, så skal min far nok fortælle mig om det, hvis jeg skal vide noget om det.Jeg spørger ikke, hvem han har haft besøg af.I det hele taget spørger vi ikke hinanden om alting. Jeg skal nok få tingene at vide, hvis det er noget, der involverer mig.Når vi kommer hjem fra arbejde, hænder det tit, at vi lige drikker en kop kaffe sammen, min far og jeg. Og så behøver det ikke at være sådan, at vi bagefter også skal spise aftensmad sammen og snakke en masse sammen. Vi har mange små og mere uformelle møder.Vi har ikke planlagte fælles maddage, men jeg synes, vi er gode til at sige til hinanden: Spiser du ikke med i dag? Også selv om vi bare skal have simpel hverdagsmad.Fordi vi bor sådan her, kan børnene nemt lige være sammen med deres morfar i en halv times tid. Hvis man i stedet bor langt fra hinanden og skal bevæge sig en halv time for at være sammen med sine bedsteforældre, så føler man ligesom, at man skal være sammen med dem i nogen tid. Man kan ikke på samme måde tillade sig at gå efter en halv time, for nu har man lige transporteret sig selv i lang tid for at komme derhen.Vigtigt at være rummeligHvis der er noget, man gerne vil have lavet om eller er bekymret over, må man sige det til hinanden. Man skal sige det højt, og så er det vigtigt, at man ikke tager det for personligt. At man får tænkt det ind som noget konstruktivt, for det her er jo et bofællesskab, vi gerne vil have til at lykkes.Min far og jeg deler holdninger og værdier om de fleste ting, og vi er meget enige i måden, vi gør tingene på. Da jeg var teenager, havde vi selvfølgelig de kontroverser, som man nu engang har med sine forældre i den alder. Men jeg synes ikke, at vi havde så mange, og det er nok vigtigt. Hvis man har haft mange konflikter med sine forældre i sine teenageår, vil man måske også få flere, hvis man senere hen vælger at bo under samme tag.Jeg tror, at meget er indforstået mellem min far og mig. Andre ville måske stille flere spørgsmål til hinanden, hvis de var mere forskellige, end vi er. Og så tror jeg, at det er vigtigt ikke at gå i små sko, hvis der bliver sagt et eller andet, som man kunne tage personligt.Når man bor, som vi gør, er det vigtigt at være rummelig og nogle gange bare sige ' pyt'.dorte.hygum@pol.dk .Vi blander os ikke i hinandens privatliv.Fakta: SÅDAN ER DET at bo iI 6 uger tager Politiken ud i sommerlandet og spørger forskellige mennesker, hvordan det er at bo i campingvogn, husbåd, storkollektiv og andre alternative boformer. Dette er den sjette og sidste artikel i serien.
Maria Theresia Lindhage Sauls familie har på skift boet flere generationer sammen i den samme villa i Valby siden begyndelsen af 1900-tallet. Nu bor hun i en lejlighed i stueetagen med sine tre børn, og hendes far bor i lejligheden på 1. og 2. sal.
Det legendariske haveshowChelsea Flower Show har fået en dansk søster, som hedder Cph Garden. Arrangøren bag er Haveselskabet, som for første gang i år prøver kræfter med at skabe en pendant til det internationale trækplaster for havefolk i London. Stedet er Valby Parken, som forvandles til en grøn oase med otte showhaver på 50 kvm, 12 udstillingshaver, 150 stande med udstillere og taletelt med "garden-talks", "foodtrucks", salg af haveudstyr, arbejdende værksteder, events og aktiviteter som f. eks. en fotokonkurrence, hvor gæsterne kan stemme om det bedste havefoto samt VIP-telt for medlemmer af Haveselskabet.At det kræver noget ekstraordinært at stable et haveshow af denne størrelse på benene i Danmark, kan direktør for Haveselskabet Charlotte Garby bekræfte, som har arbejdet de sidste to år på at skabe et dansk haveshow.»Det har været et planlægnings-og koordineringsarbejde af de helt store at få et så stort haveshow på plads. Men vi er lykkedes med det og glæder os til at vise resultatet frem til inspiration for de fremmødte. Det er Haveselskabets hyldest til havelivet,« siger Charlotte Garby.Uanset om man er erfaren haveejer - eller helt ny på området - giver Cph Garden god mulighed for at blive klogere - om man kommer for at opleve de nyeste tendenser inden for havelivet, eller om man mangler tip til at komme videre med sine drømme om et drivhus eller et orangeri, gerne vil lære at bruge havens frugt og afgrøder til at lave snaps eller syltetøj af eller se hvordan man fletter med pil. Mulighederne er mange, så det er med at vælge ud - uanset om man leder efter nyt arbejdstøj til haven, ergonomiske haveredskaber eller nogle frø eller nye planter. Drømmer man om vand i haven, finder man også en stand, der kan fortælle om vand, pumper og tryk.Åbningsdagen er den 21. juni 2017, men søndag den 25. juni 2017 kan man stadig nå at opleve meget under Cph Garden, og på programmet kan man f. eks. høre følgende foredrag: Kl. 10.00 svarer rosenekspert Peter Ørum Scherg på spørgsmål om roser, kl. 10.30 fortæller Dansk Biavlerforening om at holde bier, kl. 11.30 fortæller Lise Bollhorn og Erik Dal om staudebede for begyndere, kl. 14.30 forklarer Claus Dalby om sit frodige haveliv, kl. 15.30 formidler Poul Petersen sin viden om sameksistensen af græsser og stauder, og til slut kl. 18.00 er der plantelukkesalg, hvor man formentlig kan gøre et kup.Kan du ikke få havestof nok, kan du glæde dig til på Nina Ewalds havesider at læse om konceptet "Åbne Haver", som finder sted landet over fra den 8. juli 2017. Temaet i denne uge er udsalg, og du kan bl. a. læse om, hvad man skal gå efter for at gøre en god handel. Da en aktuel tendens viser, at fremtidens møbler bl. a. er formstøbte, kompakte og funktionelle, er det måske det, du skal gå på jagt efter. God fornøjelse!.bolig@jp.dk 

Få hundrede meter fra Christiansborg har direktøren i Dansk Arbejdsgiverforening, Jacob Holbraad, kontor.Han skænker kaffe, før han sætter sig til rette i en sort læderstol under to PH-lamper. Som det hører sig til for direktørernes direktør, er han iført jakkesæt og slips.Det, han siger, er også helt efter bogen. Vi skal tale om arbejdsgivernes syn på danskernes pensionsalder, og det er ikke første gang, at der fra hans kontor er udgået et opråb til politikerne om at gennemføre en reform, der får folk til at arbejde længere.Men nu håber han at få ørenlyd for sine formaninger.Imens vi sidder her, er regeringen nemlig i alvorlige overvejelser om den pensionsreform, den har bebudet.»Vi mener, at man bør fremrykke tidspunktet, hvor man hæver folkepensionsalderen,« slår Jacob Holbraad fast som noget af det første.Man fornemmer bestræbelserne på at være diplomatisk, da han pakker sine krav om nye stramninger ind i ros af de tidligere reformer, som allerede har ført til udfasning af efterlønsordningen og en stigende pensionsalder.»Der er politisk truffet nogle meget fornuftige beslutninger. Jeg opfordrer sådan set bare til, at man viderefører de beslutninger,« som han siger.Synspunktet er ganske upopulært blandt danskerne, og på en byggeplads i Valby bliver der rullet øjne ad Dansk Arbejdsgiverforening.Dem stiller vi om til om lidt.Levealderen steg og stegMan skal ikke være særlig gammel, før man kan fornemme det ekko, der er i debatten.For de seneste 10 år er der truffet afgørende beslutninger, når det gælder danskernes pensionsalder, og hver gang har ændringerne været omdrejningspunkt for en ophedet samfundsdebat.2006 var året for Velfærdsaftalen. Her besluttede VK-regeringen sammen med Socialdemokratiet, Dansk Folkeparti og De Radikale, at danskerne skulle gå senere på pension, fordi de også lever længere. Hvis det store regnestykke mellem dem, der forsørger, og dem, der bliver forsørget, skulle hænge sammen, måtte folk arbejde længere, lød det.I første omgang skulle pensionsalderen stige fra 65 til 67 år. Men Velfærdsaftalen blev indrettet sådan, at folkepensionsalderen også gradvist skulle stige i takt med den stigende levealder. Ikke helt automatisk dog. Forligspartierne bag aftalen skal hvert femte år sætte sig sammen for at opjustere alderen for fremtidige pensionister. Der skal være et varsel på 15 år, og den kan maksimalt sættes op med ét år ad gangen. Systemet betyder, at der er strikse regler for, hvor meget og hvor ofte alderen kan stige, og det er det, som nu står til at blive udfordret af et nyt reformforslag.I 2011 blev Tilbagetrækningsreformen så føjet til listen. Det var reformen, der først og fremmest udfasede efterlønnen. Dermed tog danskernes samlede tid på arbejdsmarkedet endnu et nøk op.Spørgsmålet er nu, om det var nok. Det mener Socialdemokratiet og DF, at det var.Men i Finansministeriet og regeringen har man egentlig ønsket at justere pensionsalderen igen. Det samme vil De Radikale.For siden 2006 har levealderen udviklet sig markant hurtigere, end man da forudså.Danskerne lever så meget længere, at reformens grundtanke om, at man i gennemsnit kun bør have 14,5 år på folkepension, ikke vil blive nået i dette århundrede. Fordi vi lever sundere, og fordi sundhedsvæsenet er blevet bedre til at behandle os.Da den lille Venstre-regering sidste år præsenterede sin 2025-plan, indgik der et forslag om at øge pensionsalderen med et halvt år fra 2025 - i retning af DA's forslag om et helt års stigning. Men forslaget er ikke populært, og derfor bliver samme model ikke genfremlagt. Spørgsmålet er nu, om regeringen overhovedet vil øge pensionsalderen, når det er så upopulært og politisk ugangbart.Skurvognen5 km fra direktørkontoret hos Dansk Arbejdsgiverforening går et murersjak på 10 mand til formiddagspause i en skurvogn. De pakker hjemmesmurte håndmadder ud af stanniolen og hælder filterkaffen op i krusene, som de gør hver formiddag kl. 9. Den yngste er 34 år, mens to af murerne har rundet 60 år. Men fælles for dem alle er en hovedrysten, når snakken falder på en højere pensionsalder.»Her omkring bordet har alle stort set slid på kroppen, og mange er endda blevet opereret for det. Vi har aldrig set en 70-årig, der står på et stillads og lægger sten på muren. I det her fag er man nedslidt til den tid,« siger den 60-årige Tom Wehner.Han har været murerarbejdsmand i over 40 år og kan se frem til en folkepensionsalder på 67 år, mens hans yngre kollegaer skal runde 70 år, før de kan indløse folkepensionen.Det skyldes netop Velfærdsaftalen, der får effekt løbende.»Hvis politikerne vil hæve pensionsalderen endnu mere, er det fordi, de ikke forstår, hvad det vil sige at have et fysisk arbejde hver dag. Vi vil også have en værdig tid som pensionister. Men det får vi ikke, hvis vi skal slide os halvt ihjel, før vi kan trække os tilbage,« siger Lars Jørgensen på 47 år.Snakken i skurvognen falder på historier om tidligere kollegaer, der i dag er nedslidte.Mændene i murersjakket har været på en byggeplads med en murerske og en balje mørtel, siden de kom i lære som teenagere.De har aldrig lavet andet.»Vi er uddannede murere og har ikke et cv til ret meget andet. Hvis vi er nedslidte som 60-årige, kan vi ikke bare finde et stillesiddende arbejde, hvor vi kan opretholde den løn, der er nødvendig med huslån, bil og familie,« siger den 41-årige Morten Bjørn Larsen.Mangel på arbejdskraftDer tegner sig ikke noget politisk flertal for idéen om at sætte pensionsalderen op tidligere end planlagt. Men i regeringen er der ikke desto mindre blevet nørklet med et forslag til en model, der skulle adressere problemstillingen med, at danskerne lever længere og er længere på pension.Regeringstoppen har udadtil været tavs om, hvad der kommer på bordet, men som tiden har nærmet sig, er ambitionerne blevet nedtonet. Det har hele tiden været klart, at udspillet ikke kom til at afspejle den liberale regerings egentlige holdning. Det skulle files til, så det måske kunne få gang på jord og ikke bare ville blive hældt ned ad brættet af DF og Socialdemokratiet på dag ét.I udgangspunktet har Socialdemokratiet og DF afvist at hæve pensionsalderen, men lige nu venter alle på, om regeringens udspil kommer. Og det er det vindue, Dansk Arbejdsgiverforening øjner til igen at flage kravet om skrappere pensionsregler.Her advarer Jacob Holbraad om, hvad der sker, hvis politikerne undlader at hæve pensionsalderen: Mangel på arbejdskraft og en deraf følgende ond cirkel af faldende produktion og virksomheder, der rykker udenlands, færre job, mindre rigdom.»Det fører til, at vi alle sammen bliver fattigere,« siger han og peger på, at ledigheden nærmer sig det rekordlave niveau fra lige før krisen.Kunne man ikke bare lave frivillige ordninger for dem, der gerne vil arbejde længere så? »Det må man for min skyld meget gerne.Men for at være sikker på, at der kommer en effekt, synes jeg, at vi skal bruge det instrument, som, vi ved, virker. Jeg synes, at man igen skal træffe en fornuftig beslutning om at forhøje folkepensionsalderen med et år mere i 2025 i stedet for at vente til 2030.Det vil give et markant løft af beskæftigelsen og en betydelig vækst på BNP, hvilket vil være godt for de offentlige finanser.« I fagbevægelsen melder man om folk, der har haft et langt og hårdt arbejdsliv, og som ikke kan trække sig tilbage med værdighed, hvis I igen forlænger deres tid på arbejdsmarkedet.Har du ingen forståelse for dem, der synes, at de har slidt og slæbt så rigeligt? »Jeg synes, man skal tage det meget alvorligt.Jeg anerkender fuldstændig, at det er et afgørende element i folks liv, men jeg synes også, vi skal glæde os over, at vi bliver raskere og sundere og lever længere. Når man spørger folk, vurderer 8 af 10 selv, at de har et særdeles godt helbred også op i de høje aldersklasser. Så kan man diskutere med sig selv og som samfund: Skal vi bruge pengene i samfundet på pension til raske, der godt kunne tage et år mere på arbejdsmarkedet, eller skal vi hellere bruge pengene på uddannelse og sygehuse, eller hvad ved jeg?« Ved siden af Jacob Holbraad ligger en tyk, lille pjece, som Dansk Arbejdsgiverforening selv har lavet. Den er fuld af tal og fakta om de længere levende danskere og effekten af de tidligere reformer. Og så understreger han, at de, der er for slidte til at arbejde, skal ikke arbejde. Er man syg, er der andre ordninger, siger han.»Jeg anerkender, at nogen kommer i en situation, hvor de ikke kan arbejde mere.Dem skal vi tage os godt af. Det er vores forpligtelse som samfund. Derfor har vi også et af de mest fintmaskede sikkerhedsnet i hele verden. Vi har fleksjob, sygedagpenge og førtidspension, som skal samle folk op.« Sådan er det på papiret, selv om oplevelsen hos murersjakket og mange andre nok er mere nuanceret.Adspurgt, om man så virkelig skal slæbe sig halvt fordærvet og ende på overførselsindkomst for at kunne trække sig tilbage, påpeger Jacob Holbraad, at mange jo også kan skifte spor.»Vi har omkring 800.000 jobskifter hvert år. Det giver den enkelte mulighed for at skifte spor, hvis man kan se, at ens arbejde ikke er det rigtige om fem år. Man kan skifte undervejs i sin arbejdskarriere over til noget, som måske er mindre fysisk belastende, hvis det er behovet.« Hvor mange murere på 70 år findes der? I Valby er formiddagskaffen overstået, og murerne stiller resten af madpakkerne ind i køleskabet. De har været på den samme byggeplads i to år, men er kun halvvejs med arbejdet. For om to år skal der stå 1.400 nye lejligheder klar.Arbejdet er monotomt, når murerne hver dag lægger de røde mursten uden på betonfundamentet.»Selvom vi måske bliver ældre end vores forældre, slider arbejdet lige meget på os.Bare fordi vi lever længere, fortjener vi også en alderdom, hvor vi kan rejse os fra sengen,« siger Morten Bjørn Larsen.Hvis det står til Dansk Arbejdsgiverforening, skal den 41-årige murer videre - eller i hvert fald arbejde videre - indtil han fylder 72 år. I så fald vil han skulle være på arbejdsmarkedet i 55 år samlet set, hvis man tæller hans læretid med.»Der er en grænse for, hvor lang tid man kan bede os om at knokle på arbejdet. Vi er akkordlønnede, så hvis vi ikke kan arbejde hurtigt mere på grund af slid, mister vi noget indtjening. Og det er meget få murere, der kan stå på stilladset og mure, når de er i slutningen af 60' erne,« siger han.Ingen popularitetskonkurrenceTilbage hos Dansk Arbejdsgiverforening lover Jacob Holdbraad, at vi kan tales ved om 30 år for at se, hvor længe han egentlig selv blev hængende. Han er 48 år og fik sit første fritidsjob som 14-årig. Men han har altid holdt af at arbejde og planlægger intet tidligt otium.Lige nu er hans arbejde at gå forrest i debatten om danskernes arbejdstid. I realiteten bliver der ikke politisk enighed om arbejdsgivernes forslag, ikke mindst fordi de fleste danskere er mere enige i argumenterne fra skurvognen, end de er med Jacob Holbraad.Du får det til at lyde meget enkelt set fra din stol. Men Christiansborg ligger lige derovre.Der er det en meget svær debat.»Ja, jeg læser også aviser. Det er klart, at det ikke er enkelt. Sådan lyder det måske, men det er ikke min mening. Det er da en stor og en svær beslutning, og der er mange danskere, som ikke går og drømmer om det her.Men det ændrer ikke ved, at det - set fra min stol - er det rigtige at gøre. Jeg er også godt klar over, at jeg ikke vinder nogen popularitetskonkurrence, men det ændrer ikke ved, hvad der er det rigtige for virksomhederne.« Samme logik har regeringen ikke.anders.l.jensen@jp.dk marchen@jp.dk Hvis politikerne vil hæve pensionsalderen endnu mere, er det fordi, de ikke forstår, hvad det vil sige at have et fysisk arbejde hver dag.Lars Jørgensen, murer Jeg anerkender, at nogen kommer i en situation, hvor de ikke kan arbejde mere. Dem skal vi tage os godt af. Det er vores forpligtelse som samfund.Jacob Holbraad, direktør i Dansk Arbejdsgiverforening.Fakta: FAKTAStigende levetid Levetiden fortsætter med at stige i Danmark. Det viser nye tal offentliggjort af Danmarks Statistik februar 2017.I løbet af de seneste 20 år er levetiden for 60-årige mænd og kvinder steget med henholdsvis 4,2 år og 3,4 år.Restlevetiden for 60-årige er højere blandt personer med videregående uddannelser end for ufaglærte og faglærte - men alle grupper har oplevet en stigning i levetiden i de seneste 10-15 år.Kilde: Finansministeriet.
Regeringen har været i tænkeboks om sit udspil til en pensionsreform, og nu understreger Dansk Arbejdsgiverforening vigtigheden af at hæve pensionsalderen med et år i 2025. Det er mangel på forståelse for det hårdtarbejdende liv på en byggeplads, lyder modsvaret fra en skurvogn i Valby.
Horserød-Stutthof Foreningen afholder nytårskur lørdag den 20. januar klokken 13: 00 hos 3F Bygge-, Jord-og Miljøarbejdernes Fagforening, i det grå musikhus, Mølle Allé 26 i Valby.Festtale af Thomas Riemenschneider (KP) og musikalsk underholdning af visesangeren Pelle Voigt.Der vil være salg af bøger af Anton Nielsen samt auktion (højstbydende) over et litografiaf Hans Scherfig.Pris for frokost - tre stk. smørrebrød: 50,-kroner. For gæster: 75,-kroner. Øl, vin og vand med mere til rimelige priser.Tilmelding senest 15. januar på: 52487954 eller 21670592 eller mail: 2503benoch@gmail.com Vel mødt! Mølle allé 26, Valby lørdag den 20. januar klokken 13 bemærk: tilmelding senest 15. januar.
VALBY.
Horserød-Stutthof Foreningen afholder nytårskur lørdag den 20. januar klokken 13: 00 hos 3F Bygge-, Jord-og Miljøarbejdernes Fagforening i det grå musikhus, Mølle Allé 26 i Valby.Festtale af Thomas Riemenschneider (KP) og musikalsk underholdning af visesangeren Pelle Voigt.Der vil være salg af bøger af Anton Nielsen samt auktion (højstbydende) over et Hans Scherfig-litografi.Pris for frokost - tre styk smørrebrød: 50,-kroner. For gæster: 75,-kroner. Øl, vin og vand med mere til rimelige priser.Mølle allé 26, valby lørdag den 20. januar klokken 13.
VALBY.
Bekæmp Fattigdom NU indbyder alle interesserede til møde nu på søndag klokken 12 til 15: 30 hos 3F Bygge-, Jord-og Miljøarbejdernes Fagforening, Mølle Allé 26 i Valby.Repræsentanter fra Næstehjælperne, socialrådgiver Mie Backmann og borgerrepræsentant Ulrik Kohl vil være til stede og deltage i en debat om, hvorvidt de civile tiltag for reformramte risikerer at slå modstanden mod de fattigdomsgørende reformer tilbage. Eller er en gruppe som Næstehjælperne tværtimod medvirkende til at styrke modstanden? " Vi skal også tale om, hvordan vi sammen kæmper videre mod fattigdom og ulighed; heriblandt kommende aktioner og happenings," skriver Bekæmp Fattigdom NU - et netværk som arrangerer konferencer og demonstrationer og giver viden om fattigdom og ulighed.Mølle Allé 26, valby søndag den 26. marts klokken 12 - 15: 30.
STORMØDE I VALBY Hvordan styrker vi bedst modstanden mod de fattigdomsgørende reformer? Mød blandt andre Ulrik Kohl og Mie Backmann på søndag.
Valby Kino viser i samarbejde med Casa Latinoamericana og 10 ambassader og konsulater fra Latinamerika en række film i den kommende uge.Første runde af disse " Latinamerikanske filmdage" viser film fra Bolivia, Cuba, Venezuela og Den Dominikanske Republik. Det foregår i den aktivistdrevne Valby Kino på Gl. Jernbanevej 40 - lige ved Valby Station.Den første film bliver vist tirsdag den 4. april klokken 19: " Tambien Lluvia" (Også regnen). Filmen har engelske undertekster. Den er et drama, der udspiller sig i byen Cochabamba omkring år 2000 - en begivenhed, som nærede venstrebølgen i Latinamerika og blev et vendepunkt i Bolivias historie. Bolivias ambassade er vært ved en reception fra klokken 18.Billetter til denne og de øvrige film bestilles på Valby Kinos hjemmeside eller købes på dagen, hvis der er ledige pladser. Bemærk, at filmene vises igen en senere dag.Onsdag den 5. april vises der film fra Venezuela: Zamora - Tierra y hombres libre. Et historisk drama fra Venezuelas fødsel. Zamora er en folkelig frihedshelt. Filmen har engelske undertekster. Fra klokken 18 er Venezuelas ambassade vært ved en reception.Bemærk: Venezuelas ambassade inviterer gratis i biografen. Bestil din billet med en mail til cultura.emvendk@gmail.com eller ring: 33936311.Torsdag den 6. april viser Cubas ambassade filmen Roble de Olor (En duft af eg). Kærlighedsdramaet fra begyndelsen af det 19. århundrede udspiller sig med spansk tale og engelske undertekster. Vi er i tiden før Cubas frihedskamp. En kvinde fra Haiti og en tysk mand mødes..Cubas ambassade serverer en forfriskning før visningen. Kom klokken 18.Fredag den 7. april klokken 19 vises den dominikanske ' Catastrophíco', som udspiller sig på en ensom strand i Den Dominikanske Republik.Til maj og juni genoptages filmdagene med film fra Argentina, Brasilien, Chile, Mexico, Panama og Uruguay.
LATINAMERIKANSKE FILM I VALBY Latinamerikanske filmdage blænder op for film, som du eller ikke ville få mulighed for at se. Og før forestillingerne er der reception med forfriskninger.
SPORARBEJDE I år fornyer Banedanmark S-banesporene på den 10 kilometer lange strækning mellem Valby og Svanemøllen, og her kom en ny, effektiv opmålingsmetode på sporet.Banearbejde har nemlig store konsekvenser for togtrafikken, og derfor er effektiv og tidsbesparende teknologi vigtigt for, at sporene hurtigt kan genåbne.Trimble Gedo Trolley, som det nye værktøj hedder, er en ny tilføjelse til det brede spektrum af landmålingsteknologi, og Geopartner Landinspektører anvender instrumentet til scanning og dokumentation.En præcis scanningPå strækningen mellem Valby og Svanemøllen sikrede det en 100 procent præcis scanning af sporene og væsentlig hurtigere dokumentation af den såkaldte fritrumsprofil omkring skinnerne.- Scanneren bevæger sig fremad langs skinnerne samtidig med, at den indsamler data. Det gør processen væsentlig hurtigere end med den traditionelle, stationære scanning, og vi får samtidig en punktsky, der passer 100 procent på sporene, siger Christian Nielsen, som er kort-og landmålingstekniker i Geopartner.Christian Nielsen mener, at fordelen ved at bruge den nye teknologi desuden er, at startomkostningerne er langt lavere, end hvis arbejdet skulle klares med en opmålingsbil.Scanner 360 graderScanningen kan desuden bruges i flere sammenhænge: - I denne opgave har vi brugt dataene til dokumentation af fritrumsprofiler, men de kan også anvendes til blandt andet volumenberegning af skærver, og da vi scanner 360 grader omkring sporet, får kunden dermed også mulighed for at få en 100 procent afbildning af terrænet, siger han.Sidste etape af sporarbejdet mellem Valby og Svanemøllen er netop blevet færdigt, og S-togstrafikken på strækningen er nu igen åben for rejsende.
Landinspektører bruger nyt og præcist scanningsværktøj til udskiftning af S-banespor ved København.
Skulle mandagens koncert blive legendariske Deep Purples sidste på dansk grund, gik den engelske kvintet ud med swing, overskud og værdighed.Der er ganske mange blandt mine venner med lave medlemsnumre i Deep Purples fanklub. Da en stor del af dem hørte, at den koncert, som meget vel kunne blive de engelske veteraners sidste koncert på dansk grund nogensinde, ville blive afholdt i Valby Hallen, valgte de at investere hele og halve huslejer på at opleve deres favoritband alle andre steder end netop i den bedrøvelige betonklods på indfaldsvejen til Vesterbro.Såre forståeligt. Musikelskere har allerede i flere årtier konsekvent boykottet Valby Hallen, som generelt gennem historien har gjort cirka det samme for begrebet ' god lyd', som Den Sorte Død i Middelalderen gjorde for håbet om et langt og lykkeligt liv.Jeg skal lade være usagt, om koncerten mandag aften så bliver den sidste. Selv om så turnéen hedder ' The Long Goodbye', og medlemmerne er omkring de 70 år.God lyd i Valby Hallen!Efter de første to numre var lyden fra brillante ' Bloodsucker' og frem, hvor den skulle være. Og så kunne man ellers derfra blot nyde disse værdige veteraner dele ud af deres betragtelige musikalske overskud på flotteste facon.Hvad enten det gjaldt klassiske tidløse tordenmanifester som swingende ' Strange Kind Of Woman', legesyge ' Lazy', pragtfulde ' Perfect Strangers' og - ja, ja - den dér med røgudviklingen over gadekæret.Jamen, for fanden da!Eller fire sange fra dette års ' Infi-nite'-album så fornemt turnerede og velspillede, at man tilfreds fem årtier og 20 album inde i Deep Purples karriere konstaterer, at de i høj grad stadig er en musikalsk levende organisme, og at de nyder at være det.Jeg hører ind imellem folk, jeg med største fornøjelse ville kalde det samme som diverse graveredskaber op i deres åbne ansigter, besvære sig over, at 72 årige Ian Gillan ikke længere har den stemme, han er født med, mens de tårevædet mindes hans skrigeri på ' Child In Time' på 47 år gamle ' Deep Purple In Rock'.Ian synger stadig glimrende og modsat andre aldrende sangere, jeg kunne nævne, synger Gillan det, han stadig KAN - i stedet for at prøve på det, han IKKE længere evner.Den ofte så udskældte leadguitarist Steve Morse var aftenens helt store oplevelse. Han leverede samtlige sine soli med forbilledlig feeling og timing. Ja, så godt var det sgu'. Det var en dejlig aften og skulle det blive den sidste af slagsen fra Deep Purple her i landet? Jamen, så siger man tak  og ganger det med 1.000.Læs hele anmeldelsen på bt.dk.steffenjungersen.dk 

TOTALENTREPRISE I starten af 2019 samler Københavns Kommune fem jobcentre under ét, når næsten 1.000 medarbejdere rykker ind i de tidligere Lundbeck-kontorer på Ottiliavej i Valby.Byggefirmaet Bgb A/ S med afdelinger i Ishøj og Skive er valgt som totalentreprenør og tager hul på ombygningen i denne måned sammen med PLH Arkitekter og Midtconsult.- Vi er godt i gang med en lignende totalrenovering af en eksisterende kontorejendom for Nordea Ejendomme på Lautrupvang i Ballerup - et projekt som er noget mindre end dette projekt, men som ellers minder meget om det. Renoveringen af Lundbecks gamle kontorbygninger passer godt ind i vores koncept, siger projektchef og partner Jeppe Mulvad fra Bgb i en pressemeddelelse.Bliver et levende husDe to gamle kontorbygninger har et samlet areal på 33.000 kvm og skal i løbet af det næste års tid ombygges til et levende hus med blandt andet bibliotek, mødelokaler, storrumskontorer, samtalerum, kantine og produktionskøkken.Renoveringen omfatter en udskiftning af alle indvendige installationer, ny indretning over alt samt fornyelse af facader og vinduer.Bygherrer på projektet er Ottilia Project P/ S.
Bgb A/ S skal i en totalentreprise opføre Københavns Kommunes nye jobcenter i tidligere Lundbeck-kontorer.
Nu på lørdag sætter Internationalt Udvalg i 3F Bygge-, Jordog Miljøarbejdernes Fagforening fokus på Grønland.Kom glad og smag duften af Grønland, lyder opfordringen. Der er gratis adgang mellem klokken 14 og 18 i Mølle Allé 26 i Valby.Fire oplægsholdere vil give en 2017-status på Grønland - politisk, miljømæssigt og juridisk: Martin Breum, journalist og forfatter: Grønland, Trump og Thulebasen - hvem har magten i Grønland? Aviaja Helms, advokat: Grønlands selvstyre og selvstændighed.Christian Juhl, medlem af Folketinget for Enhedslisten: Affalds-og miljøproblematikken på de nuværende og efterladte militærbaser.Finn Larsen, fotograf: Dumpene (lossepladserne) på den grønlandske kyst.Efter hvert oplæg er der mulighed for at stille spørgsmål.Indimellem vil der være maskedans og sang udført af grønlandske kunstnere - af skuespillerne Bendo Schmidt og Aviaja Lumholt. Og der er bodsalg af grønlandsk husflid og håndarbejde udført af herboende grønlandske og danske deltagere.Klokken 18: 30 åbnes dørene til spisning af udsøgt grønlandsk moskusokse. Menuprisen er 150 kroner. Efterfølgende er der underholdning med sang og maskedans.Small Time Giants - et af de mest populære grønlandske bands i dag - spiller op til dans.mølle allé 26, valby lørdag den 4. marts klokken 14 - 18 fest (entre: 150 kroner) klokken 18: 30.
OFFENTLIGT MØDE Stort debat-og kulturarrangement hos 3F BJMF i Valby.
Her i juni ville Che Guevara være fyldt 89 år. Men som mange ved, så blev Che dræbt i Bolivia i oktober 1967 - for 50 år siden.Men den revolution, han var med til at skabe, lever i Cuba, og hans ideer lever i hele verden blandt mennesker, der kæmper for frihed, skriver Dansk-Cubansk Forening, som inviterer til Che-marked og -middag.Vi fejrer Che og hans værk i Dank-Cubansk Forening lørdag den 17. juni - og du er velkommen. Tag familie, venner og bekendte med, lyder det i invitationen.Stedet er Casa Latinoamericana, Høffdingsvej 10, Valby.Programmet ser sådan ud: Klokken 16: 00 - åbner Che-marked med T-shirts, Che-postkort og -plakater, bøger, flag, muleposer, nøgleringe og så videre - og der er åbent i Che-cafeen.Klokken 17: 00: Dansk-Cubansk Forening lancerer sin nye genudgivelse af Fidels berømte forsvarsskrift: Historien vil frikende mig; med nyt efterskrift af forfatter og DR-journalist Dines Boertmann.Klokken 18: 00: Velkomst til Che-middag. Klokken 18: 30 serveres middagen af vores argentinske grillmester.19: 30 - Cubas konsul i Danmark Ares Valdes taler om Che Guevaras rolle og betydning i hans liv, (tolkes til dansk). Klokken 20: 20 er der 10 bevægende minutter: Vi lytter til en optagelse af Fidel, der læser Ches afskedsbrev fra 1967.Klokken 20: 30: Che-quiz eller konkurrence med præmier. Fra klokken 21 cubansk hygge i Valby.Klokken 22: - Buenas noche! Middagen koster 100 kroner, 50 kroner for børn og unge. Drikkevarer kan købes.Tilmelding til middagen senest onsdag den 14. juni. E-mail til: post@cubavenner.dk eller ring eller sms til 60692252.Høffdingsvej 10, Valby lørdag den 17. juni klokken 16.
CUBASOLIDARITET Lørdag den 17. juni er der Che-marked og -middag i Valby. Deltagerne får et lidt dybere kig på ikonet Che Guevara. Og så genudgives en historisk bog af Fidel Castro.
Tag nu og find boliger til jeres flygtninge i jeres egen kommune.Så klar er meldingen fra Københavns Kommune til Frederiksberg Kommune i forbindelse med, at Frederiksberg lige nu huser flygtninge i Valby i København, fordi kommunen ikke er i stand til at finde egnede boliger på Frederiksberg.Men nu må det være nok, lyder det fra københavnerne, efter at såvel overborgmester Frank Jensen (S) som beskæftigelses-og integrationsborgmester Anna Mee Allerslev (R) tidligere har kritiseret det, de omtaler som Frederiksberg-finten. Altså at politikerne på Frederiksberg, uden at spørge deres københavske kollegaer først, er begyndt at bruge lejemål i Centerparken i Valby til midlertidig husning af flygtninge.Den nye melding fra København kommer nu, fordi et flertal i Folketinget formentlig senest 1. juli er klar til at vedtage et lovforslag, så kommuner ikke længere må boligplacere flygtninge i andre kommuner, uden at disse først har sagt ja til det.Integrationsminister Inger Støjberg (V) har for nylig skrevet til alle landets kommunalbestyrelser og understreget, at kommunerne ikke behøver at vente på at gøre, som den kommende lov foreskriver.Ifølge københavnerne er det en selvfølge, at kommunerne selv huser de flygtninge, som de har ansvaret for at integrere.»Vi sender et brev til Frederiksberg, så snart loven er vedtaget, og beder dem om at stoppe med at sende flygtninge til Valby. En høflig påmindelse om, hvad loven siger. En lov, der sådan set gør Frederiksberg-finten ulovlig. Det var jo netop uden forudgående aftale, at Frederiksberg valgte at huse flygtninge i vores kommune,« siger Anna Mee Allerslev.Anna Mee Allerslev ser i øvrigt gerne, at København tager imod flere flygtninge end de 290, kommunen i dag står til at skulle modtage i 2017.Men det skal være »fra udsatte kommuner, og det kan man ikke sige, at Frederiksberg er«. Frederiksberg skal efter planen modtage omkring 100 flygtninge i år. Lige nu bor ti af kommunens flygtninge i Centerparken, som kommunen har lejet i yderligere tre år, efter at den tidligere har benyttet lejemålet til såkaldt døgnrehabilitering. Frederiksberg beskriver Valby som »et buffersted« og forventer, at cirka halvdelen af kapaciteten på 96 pladser vil komme i brug de kommende to år.Formand for socialudvalget i Frederiksberg Kommune Pernille Høxbro (K) understreger, at Frederiksberg er i sin gode ret til at leje lokalerne i Valby.»Vi har juridisk intet forkert gjort. Al gældende lovgivning er overholdt. Og vi har brug for den kapacitet, der er i Centerparken.« Ifølge Pernille Høxbro er der på Frederiksberg »et klart ønske om at nedddrosle Centerparken« og »et klart ønske om at bruge midlertidige boliger så lidt som muligt«. Derfor vil det i 2019 være slut med frederiksbergske flygtninge i Valby.»Vi har ingen intentioner om, at politikere og borgere i København skal være sure på os.Vi vil løbende vurdere, om vi har brug for midlertidig indkvartering som den i Centerparken, og det har vi lige nu. Men tingene ændrer sig hurtigt på flygtningeområdet, og i fald vi kan afvikle Centerparken før tid, gør vi det,« understreger hun.Hvorfor ikke bare i første omgang finde de midlertidige boliger på Frederiksberg? »Situationen var en anden tidligere, da vi stod til at skulle modtage langt flere flygtninge, og ud fra en samlet vurdering nåede vi frem til, at Centerparken var den bedste løsning til midlertidig indkvartering,« siger hun.ejs@berlingske.dk Vi har juridisk intet forkert gjort.Pernille Høxbro, formand for Socialudvalget i Frederiksberg Kommune.
Københavns Kommune kommer med fornyet kritik af, at Frederiksberg Kommune lader flygtninge bo midlertidigt i københavnske Valby.
To teenagedrenge kom torsdag aften svært til skade, efter at de ramte en køreledning ved Vigerslev Godsvej i Valby i København.De var sammen med en tredje dreng, da de kravlede op på taget af et godstog.Her har de to, der kravlede op, på en eller anden måde ramt en køreledning og er blevet svært forbrændte, oplyste vagtchefen hos Københavns Politi.Københavns Politi oplyste i går, at de to drenge, der er kommet til skade, er svært forbrændte, men de overlever.- De er stadig i kritisk tilstand, men de er ikke i livsfare, siger vagtchef ved Københavns Politi Thomas Tarpsgaard.De tilskadekomne drenge er 13 og 14 år.Politiet talte torsdag aften med den tredje dreng, der var med, da ulykken skete.Der er tale om en jævnaldrende dreng.Ifølge vagtchefen sker der ikke yderligere undersøgelser fra politiets side i sagen.Det sker jævnligt, at især yngre personer kommer til skade, når de kravler op på taget af tog og kommer til at røre ved køreledninger.Så sent som i november blev en 25-årig kvinde alvorligt forbrændt, da hun kravlede op på et tog samme sted, som torsdagens ulykke skete.

Abrikoser, klementiner, danske kartofler, nødder og oliven.Der findes næppe det stykke frugt eller grønt på hylderne i danske supermarkeder og grønthandlere, som man ikke kan finde hos det gamle Grønttorvet, som i 2015 skiftede den gamle grund i Valby ud med et gigantisk, nyopført anlæg i Taastrup på 67.000 kvadratmeter.Men et navneskift fra Grønttorvet til Copenhagen Markets, nye lokaler og et frasalg af den gamle grund i Valby for omkring 600 millioner kroner er ikke det eneste, der er sket for det historiske andelsmarked, siden direktør Jens Faarup kom til roret i 2012.Dengang var markedet nemlig sat under administration, og behovet for kapital var akut.Men kapitalfonden NREP Logicenters stod klar med en redningsplan.Den tilbød at indgå en bindende købsaftale på ca. en halv milliard kroner til anlægget i Taastrup. Og når anlægget stod færdigt, og driften kørte på skinner, skulle de mange medejere i det nu 63 år gamle andelsprojekt købes ud og i stedet leje sig ind i de nye bygninger.Nu har fonden pr. 1. januar officielt fået overrakt nøglerne og overtaget driften af et »velfungerende anlæg«, der månedligt håndterer omkring 50.000 vare-og lastbiler.»Vi har trænet deres folk, og vi har sørget for, at de børnesygdomme, der var omkring porte og regler i de nye lokaler, er ryddet af vejen. Så det er en velsmurt maskine, de overtager nu,« siger Grønttorvet Københavns direktør, Jens Faarup, som stopper engang i midten af 2018, når de sidste stadeholdere har solgt deres andele.NREP Logicenters ejer i forvejen mere end 60 logistikejendomme i Norden, og med et kundeorienteret fokus og lang erfaring med ejendomsdrift, mener kapitalfonden at kunne styrke forretningen.»Vores fokus er på de lejere, som er derude, og her kan vi bidrage med aktivt ejerskab, erfaringer fra andre ejendomme, en simplere ejerstruktur og mere kapital til udvidelser, hvis det bliver nødvendigt,« siger Mikael Sahlin Olesen, som er ansvarlig for Copenhagen Markets hos NREP Logicenters. Han tilføjer: »Samtidig ser vi også mulighed for på sigt at udvide kundebasen med andre fødevarevirksomheder som eksempelvis kød, så det ikke kun er frugt, grønt, blomster og catering.«.Vemodigt og nødvendigtDet gamle Grønttorvet i København var præget af skadedyr og dårligt ry for lyssky aktiviteter, og en massiv gæld på 300 mio. kroner hang over hovedet på markedet, da Jens Faarup trådte til som direktør.I dag går det godt for forretningen i det nye anlæg i Taastrup, og stemningen er god den morgen i december, hvor Berlingske Business er på rundtur i de gigantiske moderne industrihaller, som gør Copenhagen Markets til det største af sin slags i Nordeuropa.Frugt, grønt og blomster står i store stabler, og selv om klokken kun er ni, er stadeholderne allerede ved at pakke sammen. De skal nemlig være klar til at åbne op igen klokken tre om natten.Stadeholderne joker med den 57-årige Jens Faarup, som får et »ungdommens nu til dags« med på vejen, da han forsøger at kloge sig på en hvid rødbede.De mange andelshavere har da også noget ekstra at glæde sig over, for med salget af den gamle grund i Valby lyder overskuddet på cirka to hundrede millioner. Pengene vil de få udbetalt senere på året, når der er kommet styr på de sidste løse ender. Og der er allerede udbetalt omkring 100 millioner til de andelshavere, der helst ville købes ud med det samme.Men trods den vellykkede redningsaktion er ikke alle stadeholdere tilfredse med, at resterne af det gamle Grønttorv nu kommer på en kapitalfonds hænder: »Selv om de fleste er glade for at få deres penge, er der også mange, som er kede af, at Grønttorvet København ikke kunne fortsætte med at eje det nye torv. Men med det kapitalgrundlag, vi havde, var det simpelthen ikke en mulighed. Og når man ikke kan få det, man vil have, må man tage det, man kan få,« siger Jens Faarup.Ifølge detailhandelseksperten Bruno Christensen er det er et naturligt og nødvendigt skridt, at det gamle andelsprojekt bliver overtaget af en enkelt aktør, som kan sætte en fælles kurs for markedet: »Andelskonstruktionen har gjort det umuligt at få alle med om samme strategi, og de har ganske enkelt ikke haft kapital til den udvikling, der er nødvendig for at fastholde en stærk position som et levende og dynamisk grøntmarked,« siger Bruno Christensen og fortsætter: »Den mulighed opstår nu, hvor der kommer én ejer, hvis eneste formål er at øge værdien ved at gøre brandet til mere og andet end et gammeldags grønttorv.«.skva@berlingske.dk Fakta: GRØNTTORVETS HISTORIE Fra Israels Plads til Valby - og nu TaastrupKøbenhavns Grønttorv blev skabt af 800 visionære gartnere, som i 1954 stiftede Andelsforeningen Københavns Engros Grønttorv og flyttede fra Israels Plads ved Nørreport (i dag huser dette område Torvehallerne) til Valby. Københavns Grønttorv i Valby blev officielt indviet fire år senere. Efter knap 50 år er der brug for mere plads, bedre logistik og moderne faciliteter. I 2006 beslutter bestyrelsen derfor at sælge den 16 hektar store grund i Valby og opføre et »Nyt Grønttorv«. Samme år bliver det besluttet, at det nye hjem skal ligge i Høje Taastrup side om side med Transportcentret. I 2007 bliver der indgået en »pakkeaftale« med et konsortium af Hoffmann Ejendomme og kapitalfonden The Carlyle Group. De nye ejere siger ja til både et salg af Grønttorvet i Valby og projekteringen af »Det Ny Grønttorv« i Høje Taastrup. Da Grønttorvet året efter fylder 50 år, bliver det nye navn Copenhagen Markets offentliggjort.
Nordens største marked for frugt, grønt og blomster, Copenhagen Markets i Taastrup, bliver efter flere end 50 år som andelsprojekt nu overtaget af en kapitalfond - og andelshaverne bliver købt ud for et trecifret millionbeløb.
Bygge-, Jord-og Miljøarbejdernes Fagforening, 3F BJMF's EUudvalg arrangerer i samarbejde med Folkebevægelsen mod EU's Valbyog sydvestkomiteer et fyraftensmøde, et offentligt EU-debatmøde tirsdag den 9. maj klokken 16 til 18 i Valby, Mølle Allé 26 i kælderen.Klokken 16 bydes på en håndmad, debatten starter klokken 16: 30.EU-parlamentariker for Folkebevægelsen mod EU Rina Ronja Kari og næstformand i LO Arne Grevsen lægger op til debat om: En social eller asocial Union? Hvad kommer EU's nye " sociale søjle" til at betyde for os? Den europæiske søjle for sociale problemer i EU. Men Kommissionen vil ikke ændre finanspagten og europluspagten, som bruges til at presse lønningerne ned.EU's sociale søjle søsættes i eurozonen. Andre EU-medlemslande opfordres til at følge trop.Danmark er altså ikke forpligtet til at deltage.- Det er på tide, at EU sætter almindelige menneskers behov og bekymringer i fokus. EU skal med andre ord udvikle sig i en mere social retning - i retning af et lønmodtagernes EU, om man vil, udtaler Arne Grevsen.- Den sociale søjle risikerer at blive en asocial søjle, der bruges til at presse samfundets svageste endnu hårdere, udtaler Rina Ronja Kari.Mølle Allé 26 i kældere, Valby tirsdag den 9. maj klokken 16: 30.
OFFENTLIGT EU-DEBATMØDE I KØBENHAVN Rina Ronja Kari og Arne Grevsen debatterer EU's nye " sociale søjle" i Valby på tirsdag.
UDBUD Et team bestående af Dominia og Vandkunsten har vundet et projekt med 50 almene familieboliger og 14 kollegieboliger på Grønttorvet i Valby.Bygherrer på familieboligerne er Samvirkende Boligselskaber og Boligselskabet AKB København, der opfører 6.450 kvadratmeter, hvoraf 10 procent skal være små billige boliger til max. 3.200 kroner pr. kvadratmeter.Bygherre på kollegieboligerne, der bliver en del af samme bebyggelse, er Forældre Fonden, som opfører cirka 1.260 kvadratmeter.Byggeriet var egentlig planlagt som en totalentreprise, men det oprindelige udbud blev annulleret, og Dominia og Vandkunsten har nu vundet opgaven som totalrådgiver.Det er planen, at byggeriet senere skal udbydes i fagentrepriser.Rådgivningsopgaven er vundet på basis af et miniudbud, og der foreligger på nuværende tidspunkt ikke visualiseringer af det kommende byggeri.
50 familieboliger og 14 kollegieboliger skal nu på tegnebrættet.
Mere militært samarbejde, mere økonomisk samarbejde - der bygges netop nu tættere samarbejde på en række fronter i Bruxelles. Er vi på vej mod Europas Forenede Stater? Kom til åbent debatmøde om, hvor EU er på vej hen! Anders Koustrup Kærgaard, tidligere efterretningsofficer, taler om EU's militære oprustning. Rina Ronja Kari, medlem af EU-parlamentet for Folkebevægelsen mod EU, taler om den politiske unionsopbygning.Og Rasmus Nørlem Sørensen, chefanalytiker i DEO - Demokrati i Europa, taler om den økonomiske union.Det sker nu på lørdag klokken 14 til cirka 16 hos 3F BJMF, Mølle Allé 26 i Valby. Der er kaffe og vand og masser af tid til debat i programmet, lover Folkebevægelsen mod EU, som arrangerer mødet, som er åbent for alle, og der er gratis adgang.Mødet er støttet af Europa-Nævnet.
OFFENTLIGT MØDE I KØBENHAVN Folkebevægelsen mod EU inviterer til et par timers debat hos 3F BJMF i Valby.
REGNSKAB Med den hidtil højeste byggeaktivitet og en omsætning, der for første gang har passeret en milliard kroner, kan FB Gruppen se tilbage på et 2016, som administrerende direktør Hans-Bo Hyldig er særdeles godt tilfreds med.Omsætningen er næsten tredoblet i forhold til 2015, og det samme er resultatet før minoritetsinteresser.- En betydelig del af årets indtjening kommer fra projekter i egen regning, som er karakteriseret ved, at aktiviteter og indtægtsførelse ikke foregår i et parallelt forløb.Herudover har vi frasolgt datterselskaber og projekter med en god avance, så 2016 har været et atypisk godt år på bundlinjen, fortæller Hans-Bo Hyldig i en pressemeddelelse.FB Gruppen, som indtil midten af 2016 hed HN Development, afleverede sidste år 374 boligenheder, hvoraf en del var ejerboliger med en højere risiko end ved salg til for eksempel pensionskasser.Den højere risiko afspejles i en højere indtjening, hvilket har medvirket til fremgangen på bundlinjen.Grønttorv vil øge omsætningen Hans-Bo Hyldig forventer, at resultatet i 2017 bliver lavere end rekordindtjeningen i 2016. Til gengæld vil omsætningen set over de kommende år stige.FB Gruppen står i disse år bag udviklingen af det tidligere grønttorv i Valby, som over en årrække vil vokse med flere end 2.200 blandede boliger fordelt på 19 byggefelter.Det vil bidrage til et fortsat højt aktivitetsniveau i koncernen.- Men netop i år, hvor vi for alvor starter op på Grønttorvet, afleverer vi kun to byggerier, der begge har en relativt lav omsætning og indtjening. Også derfor er det vigtigt at se vores omsætning og indtjening i en tidsramme på flere år. Det stærke resultat i 2016 er resultatet af en række dispositioner, der skal gøre os klar til at igangsætte en række projekter og tiltag, siger Hans-Bo Hyldig.FB Gruppen A/ SMio. kroner 2016 2015 Nettoomsætning 1.025 360 Årets resultat (før minoritetsinteresser) 146,2 47,6 Balancesum 1.011 557,7 Egenkapital 164 80,4 Regnskabsåret blev afsluttet den 31. december 2016.
Omsætning og indtjening sætter ny rekord efter travlt 2016.
Pensionisternes Kulturforening af 1965 er en forening med base i arbejderbevægelsen og venstrefløjen.Det faste mødested er hos 3F Bygge-, Jord-og Miljøarbejdernes Fagforening, Mølle Allé 26 i Valby, og mødetiden er fredag klokken 11: 30 til cirka 14.Nye interesserede medlemmer kan deltage på prøve op til to gange mod en betaling på 20 kroner per gang.Det resterende vinter-og forårsprogram ser sådan ud: Fredag den 2. februar: Forfatteren Klaus Haase fortæller om sin nye bog: Da stress og kærlighed og paparazzi kom til Udkantsdanmark.Fredag den 9. februar: Skipperlabskovs. Pris: 75 kroner - betales til Hanne Frisk ved tilmelding senest en uge før.Fredag den 16. februar: Præsentation af den nye bog Kærlighed i krig og kaos af forfatter og historiker Aksel Carlsen.Fredag den 23. februar: Præsentation af bogen Papirtigeren ved forfatteren Henrik Hedin, formand for DKP.Fredag den 2. marts: Lene Bille spiller op til røde og glade sange.Fredag den 9. marts: Enhedslistens ældrepolitik. Oplæg ved Stine Brix, MF for Enhedslisten.Fredag den 16. marts: Revolutionen og kunsten der gik amok.Om kunstens udvikling i USSR (Sovjetunionen) efter revolutiomølle nen. Oplæg af antropologen Claus Oreskov.Fredag den 23. marts: Forårsafslutning med det store kolde bord.Pris: 100 kroner som betales til Hanne Frisk ved tilmelding seneste en uge før.Yderligere information fås hos formand Anders Kristensen på telefon 23 69 07 80 eller e-mail: a@kristensen. mail.dk eller næstformand Luis Monteiro på telefon 60 45 31 47 eller e-mail: lumont3@gmail.com allé 26, valby fredage klokken 11: 30 - 14.
OFFENTLIGE DEBATMØDER I VALBY Hos 3F BJMF nu på fredag kan du møde forfatter Klaus Haase.
Bygningsarbejdere i Havanna skal have en økonomisk håndsrækning, så de kan hjælpe ofre efter orkanen Irma.Det har medlemmerne af det internationale udvalg hos 3F-fagforeningen BJMF besluttet. Derfor inviterer udvalget til støttefest lørdag den 3. februar fra klokken 17. Stedet er fagforeningens egne festlokaler på Mølle Allé 26 i Valby." Cuba blev i september 2017 ramt af orkanen Irma, som forvoldte store skader", skriver det internationale udvalg i et brev til medlemmer, klubber og sjak. Brevet er en opfordring til at deltage i indsamlingsfesten. Prisen er 200 kroner, og for den skilling får man en tre-retters menu: Fiskeanretning, svinesteg med gemüse og en sød dessert.Der er musik ved et cubansk band, og drikkevarer sælges til indsamlingspriser.Overskuddet bliver overdraget til bygningsarbejderforbundet i Havanna, som deltager i genopbygningsarbejdet, lyder det videre i invitationen.Da præsident Raul Castro talte i Cubas nationalforsamling for en måned siden, berettede han, at skaderne efter orkanen Irma foreløbigt er opgjort til over 10 milliarder dollars.Det er et enormt beløb og rammer Cubas økonomi hårdt.Samtidigt takkede præsidenten venner i hele verden for deres solidariske støtte, som der fortsat er brug for.Baren bliver velforsynet. Firmaet Pernod-Ricard har således doneret 12 flasker Havana-Club rom til festen.Lotteriet vil byde på flotte præmier, blandt andet doneret af Dansk-Cubansk Forening.Billetter købes i receptionen i hos 3F BJMF eller ved henvendelse til Claus Christophersen (Bager), telefon: 61184551.Mølle alle 26, Valby lørdag den 3. februar klokken 17.
SOLIDARITET Lørdag den 3. februar er der indsamlingsfest hos fagforeningen 3F BJMF i Valby. Bygningsarbejdere i Havanna skal have overskuddet, så de kan hjælpe ofre efter orkanen Irma.
De to sociale netværk Jobcentrets Ofre og Næstehjælperne inviterer til kombineret stor-og lyttemøde med politikere fra Beskæftigelses-og Integrationsudvalget i Københavns Borgerrepræsentation herunder den nyudnævnte borgmester for området, Cecilia Lonning Skovgaard (V), samt overborgmester Frank Jensen.Endvidere inviteres interesserede borgere til en aften med oplæg fra fagpersoner og reformramte og efterfølgende debat.HURTIGERE SAGSAFKLARINGDe to bevægelser kæmper for ordentlige og anstændige forhold på de københavnske jobcentre og for, at lovgivningen på området bliver overholdt. Mennesker, der af den ene eller den anden årsag er tilknyttet et jobcenter, bør få en hurtigere sagsafklaring og blive mødt langt mere respektfuldt og humant, end hvad tilfældet er i dag, hvor mange udvikler stress, PTSD-lignende tilstande og generelt nedbrydes i mødet med " systemet"." Vi inviterer til dette møde, fordi det desværre står skidt til med anstændigheden i sagsbehandlingen af syge og udsatte mennesker i København, senest illustreret ved de helt utilstedelige og ulovlige lægeundersøgelser i baglokalet på et københavnsk jobcenter.FLEXJOB OG FØRTIDSPENSIONDerudover halter det også med tilkendelser af førtidspensioner og fleksjob i København sammenlignet med resten af landet. Endvidere er kommunens sagsbehandlere alt for overbebyrdede og har for mange sager til altid at kunne yde en tilpas kvalificeret arbejdsindsats," skriver arrangørerne.DEBAT MED PANELPanelet består af Bjarne Thyregod, formand for Arbejdsmarkeds-, Beskæftigelses-og Integrationsudvalget i Tårnby Kommune, Liva Curdt, ung i reformramt familie, Kim Madsen, reformramt og forperson for Jobcentrets Ofre, Maj Thorsen, privat socialrådgiver og whistleblower, Benny Ehrenreich, praktiserende læge. Ordstyrer er journalist og radiovært Lars Trier Mogensen.Mødet foregår tirsdag den 23. januar klokken 19 til 22 hos 3F Bygge-, Jord-og Miljøarbejdernes Fagforening, i kælderen, Mølle Allé 26 i Valby.Da pladsen er begrænset, skal man tilmelde sig på e-mailadressen: sygafjobcenter@gmail.com.Mølle Allé 26, valby (i kælderen) tirsdag den 23. januar klokken 19 - 22 husk tilmelding!.
OFFENTLIGT DEBATMØDE I VALBY Jobcentrets Ofre og Næstehjælperne indbyder til kombineret stor-og lyttemøde. Tilmelding er påkrævet.
Den ligger i min ene håndflade - og det er den ægte vare.Dimsen.Det blanke, flade messingredskab, som Benny brugte i samtlige Olsen Banden-film, når en låst dør skulle brækkes op, når en automat skulle tømmes, og når en spilleautomat skulle lænses.Ved siden af ligger en anden udgave af dimsen. Den blev for nylig fundet i en af lommerne på Kjelds berømte jordemodertaske, som han slæber rundt på i alle filmene.Dimsen blev så i overført betydning også nøglen til det nye store Olsen Banden-univers, der netop er åbnet hos Nordisk Film i Valby - og dette i Scene 4, som dannede rammen omkring de fleste indendørsoptagelser til Olsen Banden-filmene.Det er ikke den første udstilling om banden og dens gerninger, men det er den til dato mest omfattende.»Det er vores ambition, at udstillingen vil blive set af 100.000 mennesker - det er i hvert fald, hvad jeg har lovet direktionen,« fortæller udstillingsleder hos Nordisk Film, Mica Stoltze Nielsen.Den lille mand mod systemetDer har tidligere været arrangeret Olsenbanden-udstillinger i Rostock i det tidligere DDR, hvor den danske bande var - og stadig er - særdeles populær. I 2016 blev en udstilling om Olsen Banden på Viborg Museum set af omkring 60.000 gæster, og siden åbnede man også hos Nordisk Film i Valby en udstilling, og det er denne, der nu er blevet markant udvidet.Jyllands-Posten blev nogle dage inden åbningen vist rundt i udstillingen af Nicklas Smedegaard Pedersen, der virker som rundviser på Nordisk Film på Mosedalsvej i Valby, hvor der siden 1906 er skrevet det ene vægtige kapitel i dansk filmhistorie efter det andet.Nicklas Smedegaard Pedersen er cand.mag. i film-og medievidenskab fra Københavns Universitet, og hans afslutningsopgave handlede om Olsen Banden som national kulturarv.»Det, der gør Olsen Banden til noget helt specielt, det er, at filmens univers er så typisk dansk. Filmene rummer så mange relationer til hverdagen - masser af nostalgiske tilbageblik - og det meste er genkendeligt for alle,« siger han og fortsætter: »Filmene rummer masser af samfundskritik og handler jo generelt om den lille mands kamp mod systemet. Janteloven spiller en væsentlig rolle i filmenes handling.«.Det siger jeg dig, Egon..I den nye, store udstilling modtages publikum ved indgangen til Scene 4 af Kjeld og Benny, der vifter med deres dannebrogsflag, og herefter åbner genkendelige dele af Olsen Bandens univers sig for publikum, som dels kan deltage i en rundvisning eller gå på opdagelse på egen hånd.Man kan bl. a. dvæle ved rekonstruktionen af Kjeld og Yvonnes berømte stue, der bugner af kitch, og midt i stuen står bordet, hvor Egon Olsen lancerede så mange af sine planer for sine to venner: »Jeg har en plan«. Stuen, hvor Benny så mange gange udbrød sit begejstrede »Skiiiiidegodt!«, Kjeld forknyt forsikrede: »Ja, ja, jeg skal nok«, og Yvonne selvoptaget udbrød: »Det siger jeg dig, Egon. Meget har du budt mig i alle disse år, men nu...«.På bordet står naturligvis de obligatoriske øl, og tegningen over bunker-anlægget, der var målet i "Olsen Banden i Jylland", ligger foldet ud ved siden af en af Bennys røde sprayflasker med dåselatter, som han solgte på gaden i "Olsen Banden på Sporet".Endnu dybere ned i bandens jyske eventyr kan publikum komme i den berømte vandgrav, der i forbindelse med optagelserne i 1971 blev genskabt i studierne i Valby, og som nu - for første gang i 30 år - er åbnet for publikum.Kontoret er ligesom de andre opbygninger i udstillingen en rekonstruktion, og her kan publikum frit bladre lidt i f. eks. de mapper, der ligger fremme på skrivebordet.Mange ting fra private samlingerDe over 100 originale genstande fra optagelserne er for de flestes vedkommende udstillet i glasmontre, og blandt de mange udstillede genstande er naturligvis også både Kjelds ikoniske jordemodertaske, Egon Olsens hat og Yvonnes farvestrålende kjoler og ditto hatte.I forbindelse med opbygningen af udstillingen har Nordisk Film fået aktiv hjælp af en lang række inkarnerede fans over hele landet.»Mange af tingene havde vi liggende i depoter og på lagre, men der er også dukket rigtig meget op undervejs fra private samlere, og der bliver ved med at dukke ting op.Vi er meget glade for at få disse ting til udstillingen, frem for at de sælges blandt private samlere eller på auktioner. Sker det, så vil vi nok aldrig komme i nærheden af dem,« siger Nicklas Smedegaard Pedersen, mens han retter lidt på en af Yvonnes udstillede kjoler.Som et eksempel på ting, der er dukket op i de seneste dage, kan nævnes den Egondukke, der blev brugt, da bandelederen i "Olsen Bandens sidste bedrifter" - støbt fast i en balje med cement - blev sænket ned i Sydhavnen i København. Dukken blev fundet blot en uges tid, inden udstillingens åbning, og den indgår nu sammen med alle de andre genstande.uffe.christensen@jp.dk 
Den til dato største udstilling om Olsen Banden er netop blevet åbnet hos Nordisk Film i Valby. Det sker i forbindelse med fejringen af 50-året for bandens første film, "Olsen Banden".
UDFLETNING Med en pris på 113 millioner kroner bliver det Per Aarsleff A/ S, der skal bygge den niveaufri udfletning mellem Ny Ellebjerg Station og Vigerslev Alle Station i Valby.Totalentreprisekontrakten omfatter byggeriet af en jernbanedæmning samt to nye sporbærende broer, som skal føre Øresundsbanen henover Vigerslev Allé og den nye bane mellem København og Ringsted, der forventes indviet i december 2018.- Vi er meget tilfredse med, at vi nu kan sætte navn på den entreprenør, der skal bygge den niveaufri udfletning ved Ny Ellebjerg. Vi ser frem til at udbygge det gode samarbejde, vi i forvejen har med Per Aarsleff A/ S, der blandt andet har bygget to jernbanetunneller for os i henholdsvis Valby og Hvidovre, fortæller Martin Ipsen, projektchef hos Banedanmark, i en pressemeddelelse.Mindre ventetidMed den niveaufri udfletning undgår Banedanmark, at der opstår unødig ventetid og komplikationer ved krydsninger mellem den eksisterende Øresundsbane og den nye bane mellem København og Ringsted, når den åbner i december 2018.Kontrakten med Per Aarsleff A/ S omfatter byggeriet af en cirka en kilometer lang dobbeltsporet jernbanestrækning, der via en dæmning og to jernbanebroer skal krydse Vigerslev Allé og sporene til den nye bane mellem København og Ringsted.Jernbanedæmningen etableres med spunsvægge og frie skråninger. Jernbanebroen over den nye bane mellem København og Ringsted bliver udført som en 140 meter lang dobbeltsporet jernbanebro i beton, mens den 32 meter lange dobbeltsporede jernbanebro over Vigerslev Allé udføres i stål.Arbejdet går straks i gang Aarsleff er gået i gang med de forberedende arbejder, og vi forventer, at arbejdet er afsluttet i april 2019. Selve konstruktionen henover Den nye bane København-Ringsted forventes dog færdig, så den nye højhastighedsbane kan indvies efter planen i december 2018.Den nye bane København-Ringsted skal, når den er færdig, give en bedre køreplan, mulighed for flere togafgange, kortere rejsetid og færre forsinkelser.
To broer og en dæmning til 113 mio. kroner skal lette trafikken.
Efter fire dage måtte EventyrJul i København lukke for tilgang, fordi man ikke havde plads til flere frivillige juleaften.De frivillige, der nåede at komme igennem, sender efterfølgende en ansøgning, og en frivilliggruppe, som har forstand på jobansøgere, vurderer og vælger ud. For eksempel skal de juleaftensfrivillige være over 18 år og have tålmodighed og overskud.Foreningen EventyrJul blev for cirka tre år siden registreret som en " non profit-organisation", og det er krisecentre, hjælpeorganisationer, kommuner og kirker, der finder de familier, der skal fejre juleaften i Marketenderiet i Valby ved København. I alt 250 gæster, heraf cirka 160 børn, er der plads til.Og de 70 frivillige, der skal lave maden, pakke gaver ind og være bordformænd aftenen igennem, er som sagt fundet.Lindsay Hancock, 38 år, er en af dem, hun er også den person, der leder arbejdet med at finde og fordele de frivillige i forhold til planlægningen.Til daglig er hun ansat som konsulent i Danske Bank." Der er mange detaljer, der skal holdes styr på, og den erfaring har jeg med mig fra mit arbejde i banken," siger Lindsay Hancock, der også var frivillig hjælper juleaften 2015." Jeg har to delebørn på 7 og 10 år, som skal være hos deres far i år, og det var det dilemma, jeg stod med første gang i 2015. Jeg kunne jo fejre jul i England, hvor jeg kommer fra, men for mig handler julen om børnene, og kan jeg ikke være sammen med mine egne, vil jeg gør noget for børn, der har brug for det," siger Lindsay Hancock, der i år har sin kæreste med for første gang. Han arbejder som frivillig køkkenchef på projektet den 24. december. H vert af de 160 børn får en hel sæk med gaver, som er sponsoreret af forskellige virksomheder." Vi spørger gæsterne, hvor mange børn, og hvilke interesser de har, så vi kan målrette gaverne," siger Lindsay Hancock." Men gaverne er kun en del af aftenen, der er også underholdning, men jeg vil ikke sige for meget om, hvad der skal ske, det skal være en overraskelse." Børnene kan også vælge gaver til deres forældre." Vi har en gavebod, hvor de kan vælge en voksengave til far og mor, og vi hjælper dem med at pakke ind. Man kan se på deres ansigter, at det er stort, at de har den mulighed." Julen strækker sig, som det sig hør og bør i eventyr, over tre dage. Den 17. december er store gaveindpakningsdag, lillejuleaften gøres alt klar og så selvfølgelig juleaften, hvor EventyrJul-arrangementet strækker sig over otte timer.winther@k.dk 
Lindsay Hancock, 38 år, giver sammen med 69 andre frivillige udsatte familier i København en julefest.
Den sociale protokol er på dagsordenen på EU's sociale topmøde lørdag 18. november i Göteborg i Sverige.Det kan og vil få indflydelse på din og min hverdag! Derfor indbyder vi til EU-debatmødet om den sociale protokol onsdag 11. oktober klokken 16 til 18 hos 3F BJMF, Bygge-, Jord-og Miljøarbejdernes Fagforening, Mølle Allé 26 i Valby.Kom og få et stykke brød og en kop kaffe fra klokken 15: 30.Indledere: Finn Sørensen, MF Enhedslisten, og John Jakobsen, formand for Stilladsklub og for Byggefagene København.Europæisk LO lægger op til aktionsdag torsdag 16. november i Göteborg.Vi kræver, at der i den sociale protokol skal stå, at det er det enkelte lands faglige og sociale rettigheder, som skal gælde for tilrejsende arbejdskraft - ikke deres hjemlands.- Vi kæmper hver eneste dag med at forsvare vores overenskomster mod dumping fra firmaer, som misbruger kolleger fra udlandet på byggepladser her i landet. Alt for ofte møder vi løndumping. Det skader vores faglige aftaler, og det diskriminerer også de udenlandske kolleger, siger Claus Westergreen, formand for BJMF.Kom og hør, hvad vi kan forvente - og hvad du og vi kan gøre.Mødet er tilrettelagt af BJMF's EU-udvalg og Folkebevægelsen mod EU, Fagligt udvalg samt Valbyog Sydvest-komiteerne i Folkebevægelsen mod EU.
DEBATMØDE I VALBY Hør om EU's sociale protokol, hvad fagbevægelsen kan gøre og om en ny europæisk aktionsdag. Oplæg ved Finn Sørensen og John Jakobsen.
Søndag den 3. december slår Casa Latinoamericana dørene op for årets store Verdensjulemarked.Fra klokken 13 til 19 vil der være boder, hvor gæsterne kan gøre spændende og alternative julegaveindkøb. Og køberne kan glæde sig over, at indtægterne går til organisationer, som står for fred og international solidaritet... Julens sande budskab, kan man vel sige.Der vil være boder med eksotisk mad, og Danmarks bedste Cubabar mixer de populære drinks, en Mojito som ville få Hemmingway til at sukke af fryd.Fra scenen vil der være en håndfuld indslag. Klokken 15 er der latinamerikansk danseshow. Klokken 17 udtrækkes 46 vindere i Dansk-Cubansk Forenings store solidari-tetslotteri. Hovedpræmien er et rejsegavekort til en værdi af 16.000 kroner. Desuden byder præmielisten på både Havana Club-rom og Legendario samt ægte Havanna-cigarer med meget mere.Casa Latinoamericana ligger på Høffdingsvej 10 i Valby - lige ved Vigerslev Allé S-togstation.Når man nærmer sig er stedet, er det nemt at genkende. Gavlen ud til gaden er netop blevet udsmykket med et flot murmaleri udført af to cubanske murmalere i september.Dansk-Cubansk Forening og Casa Latinoamericana byder velkommen til en dejlig dag.Der er gratis adgang.
INTERNATIONAL SOLIDARITET I Valby den 3. december kan du finde alternative julegaver og samtidig støtte organisationer, som står for fred og international solidaritet.
Et champagneglas med kølige bobler måtte der til, da kronprins Frederik i går skulle skåle for årets vindere af Industriens Fonds Iværksætterpris i Marketenderiet i Valby i København.Vinderne fra Rosenby Engineering af prisen på 500.000 kr. har dog ikke udviklet en ny, elegant måde til at slukke halsbrande - men derimod brande i skibscontainere. Det lovende apparatet kalder de Hydro-Pen, som på få sekunder kan bore sig sikkert gennem en containervæg og straks efter slukke ilden.Bevilget tilsammen 153 mio. kr.Årets vindere ved det såkaldte Danish Tech Challenge Award Show er et af de 194 projektforslag fra iværksættervirksomheder, som Industriens Fond har drøftet i 2017. Heraf har 32 nye projekter fået bevilget sammenlagt 153 mio. kr.Prisuddelingen markerede afslutningen på vækstforløbet Danish Tech Challenge 2017, hvor produktudvikling, patenter og teknologi har været centrale omdrejningspunkter for de deltagende iværksættervirksomheder, der kan accelerere deres udvikling af nye, fysiske produkter.baa@bt.dk 

Pensionisternes Kulturforening af 1965 er en forening med base i arbejderbevægelsen og venstrefløjen.Nu på fredag opstarter foreningen sit vinter-og forårsprogram.Det faste mødested i år er hos 3F Bygge-, Jord-og Miljøarbejdernes Fagforening, Mølle Allé 26 i Valby, og mødetiden er klokken 11: 30 til cirka 14.Alle nye interesserede er velkomne.Man har lov at deltage et par gange for at se foreningen an, før man melder sig ind.Programmet for de første møder ser sådan ud: 12. januar: Sæsonstart med nytårskur og summemøde, sange og små historier.19. januar: Velfærd i skred. Oplæg ved Ulla Rosenvold fra Kommunistisk Parti.26. januar: Ordinær generalforsamling.2. februar: Forfatteren Klaus Haase fortæller om sin nye bog: Da stress og kærlighed og paparazzi kom til Udkantsdanmark.9. februar: Skipperlabskovs. Pris: 75 kroner - betales til Hanne Frisk ved tilmelding senest en uge før.
OFFENTLIGE DEBATMØDER I VALBY Starter vinter-og forårssæsonen op 12. januar. Møderne holdes nu hver fredag hos 3F BJMF.

MINE ØKONOMISKE VALG: Adm. 
En lys bil, en stationcar, der muligvis har soltag, er nu politiets bedste spor i mysteriet om den nyfødte pige, der i tirsdags blev fundet efterladt svøbt i et gråt Ikea-tæppe ved navn Polarvide til 24 kr.Hun lå kold, grædende og i livsfare på en bænk på Hammelstrupvej i Valby, hvor en kommunalarbejder fandt hende kl. 8.41.Bilen blev fanget på videoovervågning, da den kort før klokken 7 kørte via Parkstien mod Valbyparken og retur samme vej kort efter.- Det er vigtigt at understrege, at vi ikke kan fastslå, at bilen har noget med det efterladte spædbarn at gøre, men vi vil gerne tale med føreren af bilen, da vedkommende kan være et vigtigt vidne, siger vicepolitiinspektør Brian Belling.- Samtidig søger vi fortsat efter andre vidner, der har været i området tirsdag morgen eller i øvrigt har informationer i sagen, siger vicepolitiinspektør Brian Belling.Tvivl om etnicitetUmiddelbart efter fundet af spædbarnet blev Københavns Politi af sundhedsmyndighederne oplyst om, at barnet havde ' negroide' træk.Nu er der dog tvivl om barnets etniske oprindelse. Barnet er blevet undersøgt, efter det kom ud af krisen, og sundhedsmyndighederne siger nu, at man ikke umiddelbart kan fastslå barnets etniske træk.Den lille pige kan også have mellemøstlige eller asiatiske træk, da det kan være svært at afgøre på et nyfødt barn, siger politiet.Det er vigtigt for politiet at få ryddet misforståelsen af vejen, så vigtige vidner ikke afholder sig fra at melde sig, fordi de tror, at barnet ser ud på en specifik måde.Københavns Politi fortsætter efterforskningen i forsøget på at finde den ulykkelige mor, der følte sig tvunget til at efterlade sin nyfødte datter.js@eb.dk .

SAMARBEJDE Et rådgivningshold med Sweco Danmark A/ S i spidsen har genvundet en rammeaftale, der formentlig strækker sig over fire år, som bygherrerådgiver for Bygningsstyrelsen i hovedstaden, på Færøerne og i Grønland.Den unge rådgivningsvirksomhed V2C med hovedsæde i Valby er nyt medlem på holdet, der desuden består af gengangerne Nord Architects A/ S, P &amp; Partners ApS og MRM Arkitektur fra den seneste rammeaftale.- Sweco kom til os og spurgte, om vi ikke ville være en del af teamet, og det er stor cadeau, som vi er meget stolte af, siger direktør og indehaver Peer Kisbye fra V2C.Folk med rutineAftalen har et årligt rammebudget på 20 mio. kroner og omfatter alt fra store markante nybyggerier til mindre renoverings-og vedligeholdsprojekter. V2C kommer til at stå for bygherrerådgivning, byggeledelse, commissioning, arbejdsmiljøkoordinering, budgetstyring, tidsplansanalyser og styring af claims.- En af vores kernekompetencer er granskning af hovedprojekter, og jeg er overbevist om, at vi kan være med til at give projekterne mere kvalitet og sikre bygbarheden, siger Peer Kisbye.V2C blev etableret i januar 2014 og er siden vokset fra to til 38 medarbejdere, ifølge direktøren, der stiftede virksomheden sammen med Lars Blaaberg. I en artikel i Licitationen -Byggeriets Dagblad fra 2016 nævnede Lars Blaaberg, at gennemsnitsalderen i virksomheden var på 53 år.Vil sikre færre konflikter Og Peer Kisbye mener også, at erfaring er en af de styrker, der gør V2C aktuelle til opgaver som den netop vundne rammeaftale.- Der er alt for mange konflikter på byggeprojekterne i øjeblikket. Et aktuelt eksempel er Niels Bohr Bygningen, som er en skam for branchen.Vi ansætter folk, der kommer med mange års erfaring fra entreprenørmarkedet, og som er vant til at håndtere store totalentrepriser.I vores korte levetid har vi efterhånden været med til at granske 90 projekter, og jeg mener, vi har vist, at vi bidrager til, at der opstår færre konflikter, siger han.Sweco kom til os og spurgte, om vi ikke ville være en del af teamet, og det er selvfølgelig en stor cadeau, som vi er meget stolte af Peer Kisbye, direktør i V2C.
Den store rådgivningsvirksomhed Sweco har genvundet rammeaftale som bygherrerådgiver for Bygningsstyrelsen. Ny på holdet er Valby-rådgiveren V2C.
Pensionisternes Kulturforening af 1965, en forening med rod i arbejderbevægelsen og venstrefløjen, er klar med efterårets program: Torsdag den 21. september: Sæsonstart og summemøde. Bemærk: Mødet holdes i Smedjen hos 3F BJMF, Mølle Alle 26, Valby.Torsdag den 28. september: Fortællingen om forfatteren, oprøreren og krigsmodstanderen Jeppe Aakjær ved Per Aabel, Ken Brun og Morten Hinz ledsaget af sang og fællessang, guitar og harmonika.Torsdag den 5. oktober: Hvad sker der nu i Venezuela? Oplæg ved Sven-Erik Simonsen.Torsdag den 12. oktober: Enhedslistens politik for grøn omstilling og klima-og miljøpolitik ved ordfører Maria Gjerding, MF.Torsdag den 19. oktober: Gule ærter på Cafe Lindevang, Sløjfen 6, Frederiksberg. Tilmelding senest 7 dage før hos Hanne Frisk, men gerne snarest muligt. Bus 9A kører lige til døren. Stå af ved stoppestedet Folkets Alle.Torsdag den 26. oktober: Kommunalvalgmøde.Oplæg fra kandidater til Københavns Borgerrepræsentation fra Liste R ved Anders Sørensen og Liste Ø ved Bente Møller.Mølle allé 26, Valby torsdag den 21. september klokken 11: 30 Læs program: arbejderen.dk/ kalender.
OFFENTLIGE MØDER Summemøde på torsdag hos 3F BJMF i Valby.
Når nytårsklokkerne har ringet 2018 ind, træder det i kraft: en forsøgsordning med medicinsk cannabis for bl. a. sclerosepatienter, som skal vare i fire år. Og den kommende ordning vækker stor glæde hos Klaus Høm, som er administrerende direktør i Scleroseforeningen.»Det er virkelig et gennembrud for os. Det er noget, vi har talt om i ganske mange år. Der er en del udenlandske erfaringer, der viser, at i særdeleshed sclerosepatienter kan have stor gavn af medicinsk cannabis,« siger Klaus Høm som tilføjer, at det er en "stor sejr" for foreningen.Medicinsk cannabis vil ifølge Klaus Høm hjælpe de sclerosepatienter, som har alvorlige smerter, kramper og spasmer. Klaus Høm er uddannet jurist og har gennem sit arbejdsliv primært arbejdet med opgaver inden for den humanitære sektor.Han har bl. a. været ansat som sekretariatschef og viceasylchef i Dansk Røde Kors, og så har han også været chef for Instituttet for Blinde-og Svagsynede.Uvurderlige frivilligeI dag kæmper han for scleroseramtes forhold gennem sit job som administrerende direktør i Scleroseforeningen, og så sidder han i bestyrelsen for både det internationale forskningssamarbejde Progressive MS Alliance og i det Internationale Scleroseforbund.Danmark har en af de højeste forekomster af sclerose i verden, da ca. 15.000 danskere lever med diagnosen.Klaus Høm fremhæver, hvordan særligt de 47 lokale afdelinger er "rygraden" af Scleroseforeningen, som har eksisteret siden 1957.»De frivillige gør en enorm indsats - både for at skabe opmærksom omkring sygdommen og for at danne netværk, som kan støtte patienterne og deres familier.Jeg prioriterer højt at deltage i lokale møder, fordi indsatsen her betyder så meget,« siger direktøren.Klaus Høm er gift med Kirsten, som er journalist, og sammen har de tre børn.Familien bor i Valby, hvor fødselsdagen også bliver holdt.maria.hohnen@jp.dk 
Klaus Høm har i årevis kæmpet for en forsøgsordning med medicinsk cannabis til sclerosepatienter, som nu bliver indført.
Dansk-Cubansk Forening inviterer til rejseinformation og til debat om Cuba i tre byer i den nære fremtid.Det er i aften tirsdag den 28.marts klokken 19 på Høffdingsvej 10 i København. Det er torsdag den 30. marts klokken 19 i KUC, Ågade 27 i Kolding. Og det er tirsdag den 4. april klokken 16 i Ungdomshuset, Nørregade 60 i Odense.I København vil der være særligt fokus på den studie-og ferierejse, som foreningen arrangerer fra 26.september til 12. oktober. Overskriften er " I Che Guevaras fodspor".Anledningen er, at det den 9.oktober er 50 år siden, revolutionshelten Che blev myrdet i Bolivia, oplyser Dansk-Cubansk Forenings rejsegruppe.Rejseruten går fra Havanna over Santa Clara til Sierra Maestra-bjergene.Der er både natur, kultur og et møde med Cuba i dag på programmet.Interesserede inviteres til at høre nærmere om programmet ved mødet tirsdag den 28. marts, hvor der også vil være materiale og oplysninger om en række solidaritetsbrigader til Cuba.I Kolding er der tilsvarende information om den samme håndfuld rejser. Men dertil får deltagerne i mødet torsdag den 30. marts i Ågade 27 et spændende kig ind i Cubas højt berømmede sundhedsarbejde i fattige lande. Cuba har over 50.000 læger og sygeplejersker udsendt til 60 lande. Der bliver vist klip fra en dokumentarfilm om det. Der er gratis adgang, og alle er velkomne, oplyser cubavennerne i Kolding.I Odense vil de, som dukker op til mødet tirsdag den 4. april, få svar på spørgsmål om rejserne og brigaderne.Men mødet i Ungdomshuset, Nørregade 60 sætter fokus på: " Revolutionen og Cubas ungdom".Der bliver oplæg ved den unge dansker Signe Rieland, der lige har været på brigade i Cuba, og ved formand for Dansk-Cubansk Forening Sven-Erik Simonsen. Er Cubas ungdom ved at opgive socialismen? lyder spørgsmålet.Mødet er åbent for alle, og der serveres traditionel cubansk mad ved mødet, som starter klokken 16 og slutter klokken 19.høffdingsvej 10, valby tirsdag den 28. marts klokken 19 Ågade 27, Kolding torsdag den 30. marts klokken 19 nørregade 60, odense tirsdag den 4. april klokken 19.
CUBA-SOLIDARITET: KØBENHAVN, KOLDING, ODENSE Cuba-møder med rejseinformation og debat i aften i Valby Kulturcenter, Høffdingsvej 10, på torsdag den 30. marts hos KUC i Kolding og tirsdag den 4. april i Ungdomshuset i Odense.
Det kan lyde som en lidt tung sag at kaste sig over vores fælles historie.Det anerkender Sigurd Barrett. Men lige så tung, omfattende og lang historien er, lige så lidt kedelig er den.I hvert fald hvis man spørger den 50-årige viborgenser.Vi er taget ud for at møde Sigurd Barrett. På vej mod adressen bliver det hurtigt tydeligt, hvilket hus, der tilhører ham. En stor bjælkehytte kommer til syne, og der, blandt alverdens sjove rekvisitter, bor han med sin familie.Over døren til køkkenet er der et skilt, hvor der står »Sigurds Bjørnesti«, og her inviteres vi indenfor til kaffe og baggrundsjazz. Aftalen er, at vi skal tale om det TV-programmet »Rod i historien«, der lige nu kører på DR Ramasjang.»Rod i historien« er for børn i alderen 3-6 år. Målet er at lære dem danmarkshistorien med afsæt i forskellige tidsperioder. Formatet minder om DRs »Historien om Danmark« med Lars Mikkelsen, men i »Rod i historien« har man skruet tempoet ned, indført grin og leg. Og så har man skiftet Lars Mikkelsen ud med Sigurd Barrett.I déen var oprindelig Sigurd Barretts. Han var allerede i fuld gang med at gøre danmarkshistorien til noget, der, med hans ord, er lige så spændende som historien om Disneykaraktererne Anne og Elsa. Resultatet blev i første omgang en bog, »Sigurd fortæller danmarkshistorien«, og efterfølgende en CD. Nu er turen altså så kommet til TV. Men hvad er målet med det hele? »Jeg vil gerne lave noget for børn, der er lærerigt og underholdende. Og når man har set »Rod i historien« om vikingetiden, skal man gerne have lyst til selv at gå ud at lege med vikingesværd. Det er jo også grundtanken bag DR Ramasjang, at en times fjernsyn skal blive til hundrede timeres leg,« siger Sigurd Barrett.Den ambition hilste man velkommen på DR Ramasjang, så da Sigurd Barrett kontaktede kanalen med ideen, var der ingen tvivl om, at det måtte sættes i produktion. Ikke mindst fordi det faldt sammen med, at DR netop har danmarkshistorien som tema i år. Og så er formatet lige netop, hvad man hos DR Ramasjang konstant er sulten efter.»Der er noget interessant i at formidle danmarkshistorien til vores målgruppe. Den er jo fuld af røverhistorier og eventyr. Når man er i den alder, kan man blive helt bjergtaget af den slags, for det er jo nogle fantastiske historier.Udfordringen er så, at få det formidlet, så børn kan være med. Og det er Sigurd helt fantastisk til, så der var ingen tvivl om, at vi bare måtte lave det her,« siger Pelle Møller, der er redaktør på DR Ramasjang.Sigurd Barrett mener, at det sagtens kan lade sig gøre at fange børnenes interesse, selv når det gælder noget, »der er lidt støvet«. Det handler simpelthen om at gøre det på en måde, så indgangsvinklen ikke er, at »nu skal vi høre om noget gammelt og kedeligt«, men at vi rent faktisk skal høre om noget, der i virkeligheden er »skide spændende«. »Det skal inspirere børnene. Jeg har allerede hørt fra mange, at deres børn pludselig kommer og spørger, om ikke de skal tage på Nationalmuseet for at se Egtvedpigen. Altså, hvornår var det lige det skete sidst?« griner Sigurd Barrett.Med alt respekt for historie, så har det jo som fag ikke ligefrem tradition for at skabe jubel og begejstring hos børn. Hvad er det, du kan, der gør, at børn bliver nysgerrige? »Jamen, der er vi jo inde på min kongstanke om, at formidling er vor tids store udfordring.Vi lever i en tid, der er så fragmenteret og præget af et hurtigt medieliv, som på mange måder udfordrer børns tålmodighed. Hvad gider vi egentlig vente på at få at vide? Alting skal være Snapchat og hurtige beskeder. Det med at gå i dybden, det er sgu efterhånden en mangelvare.« Og den mangelvare vil Sigurd Barrett gerne være med til at frembringe igen. Han fremhæver, at de samme problemer gør sig gældende med emner som klassisk musik, opera og religion.Emner, som han tidligere har kastet sig over med succes.»Jeg tænkte, at hvis jeg kan lykkes med at få børn til at interessere sig for et symfoniorkester, så kan jeg også få dem til at interessere sig for historie. Det gjorde, at jeg fik ideen om en hel dannelseshylde til børn,« siger han.Dannelse. Ordet har sådan en bitter eftersmag.Hvad tænker du om det? »Jeg ser ikke noget problem i begrebet dannelse, som jo i manges ører lyder som noget med løftede pegefingre og den sorte skole, men som jeg faktisk ikke synes, det er. Et dannet menneske er et menneske, der er orienteret og har en global forståelse. Det er et menneske, der interesserer sig for sin omverden.Og det er faktisk vigtigt i vores tid, at vi prøver at gøre vores børn til dannede mennesker.« Hvorfor er det så vigtigt? »Fordi, de på den måde bedre kan agere i verden. Jeg tror faktisk også, at det er det, Danmark skal leve af i fremtiden. Helt tilbage til N. F. S. Grundtvig var det jo også det hele menneske, det handlede om. At vi ikke kun uddanner os, men også danner os. Det er da vigtigt at vide, hvor vi kommer fra, og hvad vi egentlig er rundet af. Der har vi et kæmpe ansvar over for vores børn.« Er det under særlig udfordring lige nu? »Ja, i en lidt egocentreret og narcissistisk tid, hvor vi er os selv nærmest. Hele tanken om, at vi har et samfund og har fundet sammen om noget, bliver udfordret voldsomt. Der er mange, der synes, at vi ikke behøver et samfund, og at vi nok skal klare os selv. At vi har vores egen familie og vores egne netværk, hvorfor vi ikke behøver et samfund. Det synes jeg er trist, for uden det har vi ikke noget fællesskab, og så lever vi i en jeg-tilværelse.« Hvorfor tror du, det er blevet sådan? »Jeg tror, det har noget at gøre med, at vi reagerer mod vores forældres måde at leve på.Det her med at stå på skuldrene af hinanden, og at alle er ligeværdige. Unge i dag, de vil selv.De har ikke oplevet krig, hvilket jeg heller ikke har. Derfor føler de måske ikke så stort et behov for et fællesskab. Og så står de tilbage med behovet for at vise, at de godt kan selv.« Hvordan hænger det sammen med historieformidling? »Jeg spørger egentlig bare, om vi har et fællesskab eller ej? Det synes jeg er interessant. Jeg synes, det er spændende at tale om dét at være dansker og om værdien i det. Er vi overhovedet et folk, og hvem hører vi sammen med? Hører jeg sammen med min familie? Dem i Valby? Sognet henne i kirken? Andre danskere? Andre europæere? Eller er jeg en del af en global befolkning? Hvis det sidste er tilfældet, hvorfor er der så nogen, der ikke må komme ind i landet?« Det lyder lidt politisk! Hvad er svaret så? Hvem hører vi sammen med? »Jamen, jeg føler mig som dansker. Det er ikke et nationalistisk synspunkt om, at vi er bedre end andre. Men jeg er dansker, fordi jeg er vokset op med en kulturtradition, der er bygget på nogle danske værdier, som jeg sætter meget højt. Nemlig at vi har tillid til hinanden og tør spørge en fremmed mand, om ikke han vil tage ens iPhone og aflevere den et sted i tiltro til, at man kan stole på ham.« Hvorfor er det vigtigt at forholde sig til? »Jeg synes, det er vigtigt at tale om, hvorfor man er dansker. For det er jo ikke mængden af stegt flæsk med persillesovs, man indtager, der afgør, om man er dansk. Det er heller ikke fordi, vi er særegne eller har bedre traditioner end andre lande. Men vi har nogle ting til fælles, som eksempelvis vores historie, som er vigtige at værne om.« Hvordan værner vi om de værdier? »Jeg er ikke den, der skal dosere, hvad vi skal gøre. Jeg påpeger bare, at det er vigtigt, vi tager snakken. Og forudsætningen må være, at man kender historien. For hvis man kender den, så har man en baggrund for at kunne tale om de her ting. Og jeg er åben over for enhver konklusion.Nogen vil sige, at vi skal sætte bomme op, at vi skal være en del af Europa og sætte mure op. Andre vil sige, at vi skal åbne grænserne, og at der skal være plads til alle.« Men hvad synes du? »Jeg synes ikke, vi skal lukke os om os selv.Men jeg synes bestemt heller ikke, vi skal gå i den modsatte grøft og sige, at fordi vi ikke skal lukke os om os selv, så må vi heller ikke have nogen værdier længere. Det er faktisk der, jeg synes, vi går galt i byen, for det må vi da i den grad gerne. Vi må gerne sige, at vi har udviklet nogle kulturtraditioner, som vi er stolte af, og som vi gerne vil værne om. Ikke mindst, fordi vi ved, hvorfor de er der. Og det er jo der, historien igen bliver vigtig, fordi vi så har en forudsætning for også at have en holdning til de her spørgsmål,« siger Sigurd Barrett, inden han siger farvel, og vi igen forlader bjælkehytten i Valby.kasl@berlingske.dk »Det er faktisk vigtigt i vores tid, at vi prøver at gøre vores børn til dannede mennesker« Sigurd Barrett.Fakta: »Rod i historien«»Rod i historien« består af 10 afsnit af hver 15 minutter, hvor Sigurd Barrett tager et stykke danmarkshistorie under kærlig behandling sammen med dukken Rune Sten, der stiller de spørgsmål, børnene bag skærmen måtte sidde med. Når historierne skal visualiseres, viser Sigurd en kort film, hvor børnene kan få en fornemmelse af, hvordan der så ud i den pågældende tidsperiode. Det hele foregår i et langsomt tempo med plads til humor og »dumme« spørgsmål. Afsnittene vises lørdag eftermiddage på DR Ramasjang.De kan også ses på dr.dk.
Sigurd Barrett elsker at fortælle danmarkshistorie for børn. Lige nu gør han det i »Rod i historien«. Musikeren og entertaineren kalder formidling for »vor tids store udfordring«.
" I begyndelsen var Ordet, og Ordet var hos Gud, og Ordet var Gud." Skuespiller Ditte Gråbøl står i Jesuskirken i Valby og fremfører prologen fra Johannesevangeliet om, hvordan alt blev til ved Gud.Hun vil af mange være kendt for sit komiske talent.Hun fik sit folkelige gennembrud i DR's satireserie " Den gode, den onde og den virk'li sjove", hvor hendes karakter brovtende sagde: " Jeg synes, det er for dårligt." Hendes karriere vidner om stor spændvidde. Senest har hun spillet " Livsens ondskab" på Nørrebro Teater, og før det medvirkede hun i " Omstigning til Paradis" på Det Kongelige Teater. Nu har hun sat god tid af i kalenderen til at lære sig en række centrale passager fra Det Nye Testamente.Oppe ved orglet sidder organist Sven Verner Olsen.Han er 50 år, og har ikke tal på, hvor mange gange han har lyttet til ordene fra Johannesprologen, men når han hører Ditte Gråbøl fremføre teksten, er det, som om teksten får et andet liv.Ditte Gråbøl ser ud på de fremmødte og siger: " Og Ordet blev kød og tog bolig iblandt os, og vi så hans herlighed, en herlighed, som den Enbårne har den fra Faderen, fuld af nåde og sandhed." Så fyldes kirkerummet af orgelmusik. Sven Verner Olsen spiller Johan Sebastian Bachs " Nun komm, der Heiden Heiland". For en organist er det stykke lyden af advent, men denne forårsaften høres det som en rolig sats, som kan få skuldrene til at sænkes.Nogle af kirkegængerne lukker øjnene, mens han spiller.Fremførelsen er bygget op omkring en række centrale tekster fra Det Nye Testamente.Tekster, som viser, hvorfor Jesus er Kristus.Det var koncertsanger Arne Elkrog og organist Ole Reuss Schmidt, som for godt 10 år siden fik idéen til at kombinere Bibelen og Bach, og de inviterede Sven Verner Olsen i samarbejdet.Arne Elkrog og Sven Verner Olsen præsenterede siden " Bach og Bibelen" i flere kirker. Arne Elkrog blev syg og døde, men Sven Verner Olsen tænkte, at konceptet var for godt til lægge i en skuffe.Siden påske har han fremført det fire gange med Ditte Gråbøl, og til august fortsætter de samarbejdet. Flere kirker har inviteret dem.At en organist spiller Bach undrer vel næppe, men hvordan er samarbejdet med skuespilleren kommet i stand? Det er en længere beretning, som makkerparret folder ud den følgende dag hjemme i Ditte Gråbøls køkken i det indre København.Det er en historie om, hvordan en barnløs kvinde uden søskende skabte sig sin egen familie. Uden lærer Johanne Damsgaard Madsen havde organisten og skuespilleren næppe mødtes.Da Ditte Gråbøls farmor blev enke, fik hun en logerende i sit hjem i Slagelse. Det var lærer Johanne Damsgaard Madsen. Hun blev logerende, længe før Ditte Gråbøl blev født, men da Ditte Gråbøl kom til verden i 1959, var Johanne Damsgaard Madsen så meget en del af Ditte Gråbøls familie, at hun blev gudmor til Ditte Gråbøl." Hun var sådan en, som tog mennesker til sig. Da min farmor døde, blev Johanne ved med at være en del af vores familie, og hun fulgte med i mit liv. Jeg har ikke mødt nogen, som kunne skrive breve som Johanne, og så var både hun og min farmor seriøst troende. Johannes store drøm var at komme ud som missionær med Dansk Santalmission." Sven Verner Olsen er født i Indien som missionærbarn, men han og familien vendte hjem, inden han fyldte tre år.Han havde lært Johanne Damsgaard Madsen at kende gennem Dansk Santalmissionen, allerede inden han i 1991 blev organist i Sct. Peders Kirke i Slagelse, hvor hun var en særdeles aktiv del af kirkelivet. Den første tid måtte han pendle mellem København og Slagelse, og hun tilbød ham husly, og med tiden blev hun en del af hans familie.Sven Verner Olsen: " Min forældre døde tidligt, og Johanne blev den reservebedstemor, som ikke forsømte nogen af børnenes fødselsdage." Ditte Gråbøl: " Vi kendte til hinanden gennem Johanne, for hun havde fortalt mig om Sven og hans familie, men vi mødte hinanden første gang til hendes begravelse i 2007." Sven Verner Olsen: " Johanne havde valgt, at jeg skulle være bobehandler, så jeg bankede på med et brev til Ditte, for som gudmor havde Johanne betænkt hende i testamentet.Da Ditte og jeg havde talt sammen i to minutter, var det, som om vi havde kendt hinanden længe." Ditte Gråbøl: " Sådan et møde mellem Sven og mig tænker man er noget, som hører ungdommen til, men så sker det, når man er midt i 40' erne og for længst har stiftet familie."For omkring et år siden spurgte Sven Verner Olsen, om Ditte Gråbøl kunne have lyst til at samarbejde omkring " Bach og Bibelen".For Ditte Gråbøl var det vigtigt, at hun havde ro i kalenderen til at sætte sig ind i teksterne.For hende er kristendommen sunget ind i de seks år, hun var elev på Lyngby Privatskole.Her blev dagen indledt med 10 minutters morgensang, hvor hun blev fortrolig med såvel Ingemann som Kingo. I forbindelse med forberedelserne til " Bach og Bibelen" har en sognepræst og en teolog hjulpet hende.Hun siger: " Min opgave er at være ydmyg og give teksten en menneskelig stemme, men det kræver, at jeg virkelig ved, hvad der sker i teksten." Overskriften for forestillingen lyder " Bach og Bibelen - bud til tiden". Hvordan vil organisten og skuespilleren forklare, at Bach og Bibelen er et bud til tiden? Ditte Gråbøl henviser til den såkaldte Filipperbrevshymne, som er den sidste tekst i forestillingen." Gør intet af selviskhed og heller ikke af indbildskhed, men sæt i ydmyghed de andre højere end jer selv," hedder det i teksten." Det er virkelig ord til tiden: Gør intet af selviskhed.Sæt de andre højere end jer selv. Jeg synes, det er på tide, at vi får det ind under huden," siger hun.Sven Verner Olsen ser Johan Sebastian Bach (1685-1750) som en slags fødselshjælper for de bibelske tekster.Han siger: " Bach skaber et rum, som vil noget andet. Når man hører Bach, falder tingene på plads. Han er blevet kaldt den femte evangelist, og han er som en tjener for Bibelen.Mange af hans mange værker er nærmest som illustrationer af teksterne." De to taler om, hvordan de ser et behov for et rum, hvor jeget bliver mindre. På en måde er det, hvad der sker, når de lytter til både Bibelen og Bach. Ditte Gråbøl siger: " I vores tid har vi brug for et rum, hvor jeget ikke spiller hovedrollen, hvor man lærer at sætte andre højere end sig selv." Og så er der det kristne håb, som går igen i alle teksterne.Ditte Gråbøl: " Når man er syg, hører man folk sige, at man skal passe godt på sig selv. Jeg kunne godt tænke mig at tro, at der også er nogen uden for mig selv, som passer på mig, om det så er naboen, mine venner eller Gud." Sven Verner Olsen: " Ja, at vi ikke overladt til os selv." Ditte Gråbøl: " Jeg vil så gerne tro, at vi ikke er overladt til os selv, for så synes jeg, at vi er fortabte."TValby. Ditte Gråbøl har sat sig på stolen oppe ved alteret efter at have fremsagt hymnen fra Filipperbrevet, og Sven Verner Olsen spiller et præludium i C-dur af Bach. Der er gået en time, og det er, som om mange rejser sig fra bænkene mere stille, end de kom.Bagerst i kirken er der sat fyldte chokolader frem og skænket bobler til de 75 fremmødte.Organistens og skuespillerens indsats bliver kaldt både fornem og intens. Aftenens største kompliment er måske fra en kvinde, som siger, at hun nu vil gå hjem og læse Bjergprædikenen. J.nygaard@k.dk Fakta: Sven Verner OlsenFødt i 1966 og har virket som organist, siden han var 12 år. I 1992 debuterede han fra Det Kongelige Danske Musikkonservatorium i København. Siden 2012 har han været organist ved Jesuskirken i Valby, og han er desuden timelærer ved Sjællands Kirkemusikskole.Ditte GråbølFødt i 1959 og uddannet på Skuespillerskolen ved Aarhus Teater i 1984. Har stået på scenen i Cirkusrevyen, Tivolirevyen og Hjørring Revyen. I seks år var hun ansat ved Aalborg Teater. I dag er hun bosat i København og har spillet på samtlige københavnske teatre.Rettelse: 06.05.2017Af artiklen "Bibelen, Bach og en begravelse", som blev bragt i avisen i 
går, fremgår det, at organist Sven Verner Olsen kom til Slagelse som 
organist ved Sct. Peders Kirke i 1991. Det er ikke korrekt. Han blev 
ansat ved Nørrevangskirken i Slagelse i 1991. Kristeligt Dagblad 
beklager fejlen. 
Skuespiller Ditte Gråbøl og organist Sven Verner Olsen blev venner, da de mødtes til en fælles vens begravelse. Da de havde talt sammen i to minutter, var det, som om de havde kendt hinanden længe. Venskabet er nu blevet til et professionelt samarbejde.
Der er engang én, der har kaldt hende for en velmenende hattedame. Et skudsmål, det er nemt at hente ammunition til, når man træder ind i Eva Riedels lejlighed i Indre København og ser kunsten på væggene, de ægte tæpper på gulvet og det fint arrangerede nips.Et interiør, der synes adskillige kilometer og løntrin fra det mere rodede liv, de unge hjemløse på værestedet Hellebro i Valby lever.I stifterens øjne har de to adresser én essentiel ting til fælles: »Det handler om, at man hører til et sted.Gadenavnet er ligegyldigt. Man skal som menneske have et sted, der er ens eget. Det er den hjemlige følelse, jeg gerne vil give de unge. De skal have et sted at ånde.« Eva Riedel har haft en lang karriere inden for kommunikation i finansverdenen, har i dag sit eget kommunikationsbureau, er stifter af netværket Businesskvinder her i avisens regi og bruger samtidig en stor del af sin tid på at drive Hellebro, som hun stiftede for tre år siden.Spørger man hende, om det er nemt at være idealistisk i 2017, svarer hun prompte denne decemberdag, at det er ganske vist: De gode intentioner har svære kår.»Der bliver altid sat spørgsmålstegn ved, om man nu er oprigtig i sit ønske om at hjælpe.Det er en stor mangelvare i vores samfund.Vi tør simpelthen ikke sige, at vi har brug for hjælp. Vi er bange for, at folk afviser os, og at de ser, at vi ikke har styr på det. Vi er blevet dårligere til at række hånden ud. Vi skal turde være mere invasive i hinandens liv,« siger hun.De unge hjemløse kan godt tåle at være snavsede. De kan også udholde tæsk og endnu et dårligt måltid mad. Det værste for dem er ifølge Eva Riedel følelsen af isolation. At ingen spørger til dem. At ingen bekymrer sig om, hvor de har sovet.Den ene halvdel af de unge kommer fra udsatte hjem, mens den anden halvdel kommer fra normalt fungerende middelklassehjem.Det er den sidste gruppe, der for Eva Riedel er symbolet på, hvordan vi i Danmark går med skyklapper og bekymrer os mest om vores eget.»Det er knyttet til den tid, vi lever i, hvor alt handler om at tage sig godt ud på sociale medier.Der er et stort fokus på dem, der kan og dem, der ikke kan. De unge tjekker simpelthen ud, og fjerner sig fra deres familie, fordi de begynder at skamme sig over alt det, de ikke formår.«.Vi skal være der for hinandenDen indledende idé med Hellebro var at skabe arbejdsværksteder til unge, der stod uden for samfundet.Eva Riedel blev overrasket over, hvor stort behovet var for at have et sted at bo. Samtidig har hun bevidnet, at det kommunale system er indrettet til en langt tungere målgruppe af hjemløse. Dem, hun selv kalder for hjemløse light, er stadig en ny gruppe.»Forældrene har heller ikke klædt de her unge på til livet. De mestrer ikke hverdagskompetencer.Det går i spænd med lærernes historier om, at børn i indskolingen ikke har de basale kompetencer i forhold til at modtage undervisning.« I den pæne gade, hvor Eva Riedel bor, har der været en familie, hvor børnene blev slået.Hun spurgte alle sine naboer, om de også havde hørt gråden. Det viste sig, at det havde alle. Som den eneste ringede hun til kommunen.»Hvordan kan det være, at en masse mennesker i opgangene her har hørt det ske - uden at reagere? Det forstår jeg simpelthen ikke. Det er den samme undren, jeg har, når jeg hører de unge fortælle. Hvorfor har ingen været der for dem?« Man behøver ikke i Eva Riedels øjne at stille sig an med alle mulige forkromede ungdomsprojekter eller at have en bestemt pædagogisk baggrund for at nå de unge hjemløse. Det begynder alt sammen med, at man sætter sig ned og spørger: »Hvordan har du det?« Hvad har skabt det manglende fællesskab, du ser de unge bære konsekvenserne af? »Jeg vil umiddelbart sige selviscenesættelsen.Da jeg voksede op i Rungsted, blev alt det grimme pakket væk bag hækken. Det gør alle i dag. Vi vil kun vise det pæne frem. Den attitude er blevet accelereret til alle samfundsklasser igennem de sociale medier. Der var masser af hustruvold og børn, der havde det dårligt i Rungsted.Men det skulle se pænt ud udadtil.« Al den glitrende indpakning ændrer os til nogle overfladiske mennesker, der hurtigt dømmer hinanden for, hvad vi ikke kan eller ikke har, lyder det fra Eva Riedel. Der er en banal sandhed, som vi har glemt ordlyden af: Jo mere vi gør for andre mennesker, desto bedre får vi det selv.»Vi giver os ikke tid til at lære hinanden ordentligt at kende og gå ned i detaljen. Vi trænger egentlig til at sidde noget mere i rundkreds og se hinanden i øjnene,« siger hun.Der er mange studerende, der kontakter Hellebro, fordi de gerne vil være frivillige. Igennem årene har Eva Riedel noteret sig, at for mange af dem handler det mest om at få noget på CVet.Hvor de gode intentioner har rod i selviscenesættelsen: Se mig, jeg er et godt menneske.»Jeg er fuldstændig ligeglad med, hvad folks baggrund er. Det, jeg kalder på i dem, er deres voksenhed og overskud. Man skal træde ud af den der mig, mig, mig-tilstand. Man skal stille noget af sig selv til rådighed for andre mennesker.nao@berlingske.dk Vi er blevet dårligere til at række hånden ud.Eva Riedel.Fakta: SERIE De vil redde verdenVi kan opløse og relativere udtrykket i det uendelige: At ville redde verden. Hvorfra går verden, og hvor stor er den? Hvad og hvem skal reddes? Hvordan? For hvis skyld, og vil verden overhovedet reddes? Men hver dag året rundt står mennesker ud af sengen for at gøre lige præcis dét: De vil redde verden. Eller bare gøre den til et bedre sted.
Eva Riedel kommer fra finansverdenen, men har dedikeret en del af sit liv til værestedet Hellebro, hvor unge hjemløse kan få et pusterum. Følelsen af at være isoleret er blevet en grundtilstand i vores samfund, mener hun.
Hjælp Cuba efter orkanen Irma, tag på solidaritetsbrigade til december! Skriv til os nu, eller kom til informationsmøde, lyder det fra Dansk-Cubansk Forening.Cuba er blevet hårdt ramt af den tropiske orkan Irma. Ødelæggelserne er enorme, og udgifterne vil tynge Cubas økonomi, der i forvejen er presset hårdt af USA's blokade.Dansk-Cubansk Forening har sammen med Svensk-Kubansk Forening startet en indsamling. Man kan støtte således: Bidrag kan via netbank overføres til Svensk-Kubanska Foreningen, Tegelviksgatan 40, 11641 Stockholm, Sverige. IBAN SE4695000099604202357150 Swift: NDEASESS. Mærk " Orkanindsamling til Cuba fra Danmark".Men den måske bedste måde at støtte Cuba på nu og fremover er at tage med på den solidaritetsbrigade, som tager til Cuba mellem 17.december og 7. januar... Altså om godt tre måneder.Programmet har tre elementer: Solidaritetsarbejde, indsigt i det cubanske samfund samt musik og dans, strand, natur og kultur.Onsdag den 11. oktober klokken 17 til 20 er der et uforpligtende informationsmøde om brigaden. Det foregår i Casa Latinoamericana, Høffdingsvej 10 i Valby.Det koster 4500 kroner - plus flybilletten - at tage på brigade.Dansk-Cubansk Forening har gennem næsten 50 år sendt hundredevis af danskere på disse brigader, som foreningen betegner som " den bedste måde at hjælpe Cuba og den bedste måde at besøge Cuba".Vi glæder os til at hjælpe dig med at komme med på brigaden. Lad os høre fra dig! Kom til mødet eller skriv til: post@cubavenner. dk, lyder det fra Helene-Marie Sandberg og Thyra Søndergaard i Dansk-Cubansk Forenings brigadegruppe.
DANSK-CUBANSK FORENING Interesserede inviteres med på solidaritetsbrigade til Cuba fra 17. december. Infomøde i Valby 11. oktober.
Alt omkring ham er hårdt og koldt og understøtter illusionen om, at numrene er optaget i en gammel fabrikshal: Her er lyden af en blikplade, der bliver trampet på med en tung støvle. Der er lyden af en hammer, der rammer kanten af en stor metalcylinder med en grønlig væske i.Han selv, den dansk-palæstinensiske rapper fra Aarhus V, Marwan, trækker ordene op fra bunden af sin stemme, udtaler dem med en dyb knirken og knækker dem af, så de får en truende klang og rytmik og hjælper med til at iscenesætte ham som aarhusiansk gangster.Siden han var fjorten, har han dyrket kriminaliteten, lader han os vide i teksten til »Mentalitet«, det første nummer på hans nye plade Blå. Nu omfavner han lovoverskridelserne som en livsfilosofi. Han har indset, at de er et nødvendigt onde, for han er, ligesom på sit foregående album, Partisaner, kommet for at brænde systemerne ned. Han vil gøre op med alt fra samfundets racisme over pladebranchens dårskab til de største korrupte institutioner i samfundet: bankerne. Ja, hvis han kan slippe afsted med det, vil han vist også gerne omvælte staten.Derfor, ifølge pladens egen logik, er han nødt til at indtage denne radikale modposition, og det gør han ganske gennemført med en udgivelse, som får os til at mærke den ørkesløse kulde, der lever i hans hjerte, og den vrede, der samtidig holder ham i gang og sikrer, at han ikke stivner.Stærk stemmeUbehaget går igennem alle detaljer på pladen. Klangene har uhyggen i sig, lyt for eksempel til den synthesizer, der ligger i baggrunden på »Næste Trin«, mens sproget og hans accent tjener de hårde funktioner i musikken, som han vil have det til at tjene.Lyrikken gør det hele ekstra kantet, nogle gange en kende til den gode side. Men det er også igennem lyrikken, at der bliver plads til den vigtige humor, som trods alt opstår i køligheden, og som er nødvendig for at pladen ikke forsumper i det dystre.En humor, der er underspillet, så den ikke underminerer hans stemme, men blot føjer en ekstra dimension til hans modstandskunst.Som når han synger om rappere, der er fanget i systemet, den målrettede rapper, der vil lave »en mil'«, og som svælger i det søde liv, der på komisk vis er defineret ved, at man »spiser spiser masse' rejer.« Hvilket lyder ekstra morsomt på grund af det kantede og hårde i stemmen. På samme måde, som når han synger, at de i pladebranchen ikke laver »en skid«, men bare »piller bussemænd / De har masse' tid.« Den humor er honningen, der får de hårde, tørre og lettere overophobede politiske budskaber til at glide ned. Ellers kunne det nemt være blevet for meget af det, ja, onde. Men tværtimod holder han og hans producer Aksel Toft balancen, og med Blå markerer Marwan sig som en særegen skikkelse i det danske hiphoplandskab.Den liderlige ligegyldighedDen upcoming Valby-rapper NODE, der var nomineret som årets nye danske navn ved Danish Music Awards, placerer sig et markant andet sted.Han er en central figur i bølgen af danske rappere, der er begyndt at dyrke den såkaldte afrobeatstil, og på hans singler, som han har udgivet løbende siden slutningen af sidste år, er der nærmest tropisk varmt.Rytmerne vugger i stil med canadiske Drakes megahit »One Dance«, og synthesizerne danser inciterende i NODE's swimmingpool, mens han synger med popmelodisk tække helt oppe i toppen af sin stemme om at tage alle stikkene hjem i livets største spil.Han efterlader hints om noget hårdt, men han er ikke så meget gangster, som han er en dekadent livsnyder, der uironisk maxer tilværelsens kreditkort helt ud. Han er »Indifférent«, som det hedder på hans nyeste single, hvor Sivas byder ind med vokaler, mens alt omkring ham er glat og fugtigt i heden - ikke mindst de lækre, »brede røve«, som hans »prinsesser« vimser rundt med.NODE bruger også ordenes klanglige og rytmiske egenskaber som vigtige virkemidler. Han synger ikke med klassisk Valby-accent, men tværtimod på et dansk, der er ornamenteret med udpræget eksotiske krummelurer. Som også hjælpes på vej af hans stemme, der har en syntetisk klang og bliver tvunget ud i umulige krøller af en vocoder.Varmen i lyden er først og fremmest designet til at lokke folk til, men den kommer også til at stå i kontrast til den kulde, der trods alt lurer i det dekadente. Og på den måde opstår en kunstnerisk spænding, der leder tankerne hen på en kunstner som canadiske The Weeknd, i hvis univers alle de forstenede hjerter holder sig i gang med hjælp fra stoffer og ukærlig sex.Hvor Marwans album truer med at blive for stift og koldt, truer NODE's sange med at blive for lette, men han balancerer det med sin sans for melodier, hvor der er et lag af melankoli, og med de veludførte produktioner, som holder det spændende på trods af den trygge omgang med de musikalske former. Så selvom det primært er effektiv popmusik, hvor der hverken bliver rusket i tremmer eller i systemer, er der alligevel noget at komme efter hos NODE.emeg@information.dk Hvor Marwans album truer med at blive for stift og koldt, truer NODE's sange med at blive for lette, men han balancerer det med sin sans for melodier.
Når man er fanget i et ondt system, kan man enten brænde lortet ned eller forsøge at blive en vinder på systemets præmisser. Sådan ser det i hvert fald ud, når man lytter til dansk rap, hvor begge positioner er repræsenteret. Meget passende lyder positionerne vidt forskelligt - på Marwans isnende nye plade og NODE's lummervarme singleudgivelser.
Det, der sker, når man sidder på scenen til en privat lapdance, er, at man sveder sådan cirka helt ned til anklerne.Faktisk sveder man næsten på tandkødet. Måske er det bare, fordi man ikke er vant til at sidde på en stol med helt paralyserede, slappe arme, mens en mørk mand med bar mave og pailletslips tager dem, de slappe arme, og placerer dem på sine balder, mens han ryster sit skridt lige i ansigtet på en i et meget imponerende tempo.Inden det kom så vidt på Erotic World -messen i Valby Hallen, har jeg været rundt og tale med folk, der har stande på messen. Peter Wiil sælger f. eks. meget naturtro dukker hos »Date a Doll«, hvis slogan er »no discussion«, og det er da egentlig ret sjovt. For det må klart være en fordel ved at anskaffe sig en dukke til ca. 30.000 kroner (hvis du kan nøjes med en på en meter, kan du få den for ca. 10.000 kroner), at man ikke skal diskutere sig til sex Men kvinder må vente lidt med at få sig en gummimand med bøjelige led, for dukkerne laves i Kina, og deres bud på en lækker mand passer ikke til det danske marked, fortæller Peter Wiil. Til gengæld kan man selv lave sin kvinde, som man vil have hende (hun er jo allerede ude af stand til at tale, så tjek ved den feature) og vælge øjen-og hårfarve, eller (og her er det, at man bliver så glad for at lære nye ting hver dag) om hun skal have en fastsiddende eller udtagelig vagina.»Det er jo mere hygiejnisk, hvis den kan tages ud og blive vasket,« siger Peter Wiil. Hans fætter, som ejer firmaet, Kim Wiil, viser den anden folder, som firmaet har fået trykt. Den henvender sig til bosteder for handicappede, og så får piben pludselig en anden lyd, for man kommer i tanke om, at det ikke er alle, der lige kan gå ud og score sig en at dyrke sex med. Og så kan en dukke måske være den næstbedste løsning.At være på sexmesse for første gang er på en gang interessant og en smule forstemmende. Hollandske drags danser rundt mellem nogle mænd klædt ud som en slags fauner med masker og de der sko, som gør, at man kan springe langt, og så er der en masse piger med kunstige bryster, øjenvipper, negle, læber, og alt deres tøj ser ud som om, det er lavet af materialer, der ikke tåler åben ild i nærheden.Økologisk glidecremeHvor end man vender sig, er der nervøs velour.Også hos Sexlir, som er nogle søde telefonsex-og webcam-piger. Her fortæller ejer og grundlægger Louise, at seksuelle fantasier kan være meget forskellige. Det vidste man jo godt i forvejen, men bliver alligevel overrasket, når hun fortæller, at der f. eks. er en mand, som godt kan lide at ringe ind og tale med pigerne om at kilde andre mennesker, mens en anden er helt syg med at tale om armbåndsure.»Nogle gange vil mændene gerne vise sig frem på webcam, så pigen skal i virkeligheden ikke gøre så meget. Og andre gange er der nogen, der kun vil se pigens fødder eller se hende spise sine bryster.« Spise sine bryster? Ih, hvor kan man dog lære mange nye ting på sådan en messe.Godt, man ikke fulgte sit første indskud og gik ind ved siden af Valby Hallen, hvor Bauhaus havde nogle gode tilbud på altanplanter I stedet møder man så f.eks. tvillingerne Mia og Mille, som har ens tøj på og sælger sexlegetøj og siger, at man skal holde sig til økologisk glidecreme, og at det er bedst at købe sexlegetøj, der kan genoplades, for så er det som regel af god kvalitet.Over alt i hallen er der boder og små aflukker og reklamer for swingerklubber og dæmpet belysning og en lille smule fornemmelse af en lummerhed af den slags, som dræner en for lyst til andet end en kop te og en ostemad.Du kan komme ind og se strip med kvinder, der kan skyde bordtennisbolde ud af sig selv, og der er foredrag om at komme godt i gang med bondage, og der er lesbiske cremeshows og tantra-undervisning Og der er sikkert mange, som synes, det er alle tiders, men for sådan en nybegynder i sexmessesammenhænge, eller måske bare en, hvis idé af noget sexet er lidt mere hen ad et godt Oscar Wilde-citat eller en bleg, hulbrystet engelsk musiker, så er det faktisk en lille smule intimiderende pludselig at sidde på en scene, mens en meget muskuløs mand kravler rundt på én til musik.Bedst som man tror, at det ikke rigtigt kan blive værre (fordi han jo ligesom lige har slikket dig på kinden), laver han nogle sære spjæt, så hans skridt rammer dit kæbeparti. Og bedst som du nu tror, at det ikke kan blive værre, vender han sig om, så hans numse, som er på størrelse med et spædbarns og meget spændstig, vender mod dit ansigt, og tager din hånd, slikker på dine fingre og stikker dem ned i sine bukser.Følelsen kan beskrives lidt som at blive tvunget til at kæle med et barberet marsvin.manj@berlingske.dk Hvor end man vender sig, er der nervøs velour.
Hvor kan man dog lære mange nye ting. Godt, man ikke fulgte sit første indskud og gik ind ved siden af Valby Hallen, hvor Bauhaus havde nogle gode tilbud på altanplanter.
»Jeg skulle åbenbart blive 43 år, før jeg turde stille mig forrest.« Erkendelsen tilhører Henrik Lindstrand. Han har i en årrække været medlem af den populære danske rockgruppe Kashmir, og i en halv snes år har han komponeret musik til film og tv-serier.Nu er han aktuel med sit første soloalbum, der med den svenske titel "Leken" minder os om, at han trods dansk adresse i over 20 år er svenskfødt. Titlerne på lp'ens numre svinger mellem dansk og svensk, og selv om der er tale om instrumentalnumre, har hver eneste skæring en særlig betydning.»"Flora" handler om min datter, "Leken" er navnet på en sø i Sverige, som jeg med nummeret bliver bragt tilbage til, mens "Enghave lys" minder mig om den periode omkring 2005, da jeg efter en svær tid kom ud i lyset igen,« fortæller han.Henrik Lindstrand hælder kaffe i keramikkopperne, og der står også vandglas på bordet.Interviewet foregår i havestuen i hans privatbolig, der ligger lidt skjult på en villavej i Valby, et kvarters cykeltur fra Rådhuspladsen.Det er tidligt på dagen, og resten af familien - kone og tre børn - er kommet godt af sted. Der er ikke efterladt spor af morgentravlhed i den ryddelige villa.Kan høre en stol knirkeNede i kælderen hersker der et organiseret rod af ledninger i et lille lokale, hvor der står et flygel og andre instrumenter.Her har Henrik Lindstrand indspillet en del af sin plade, der i øvrigt er blevet til i hans studie inde i byen, i et større studie i Vanløse og i forældrenes hjem i Ørebro, ikke langt fra Leken.Alle steder har enten klaver eller flygel været arbejdsredskabet, men Henrik Lindstrand har også brugt moderne teknologi til at manipulere og i sidste ende udvide det endelige lydbillede. Men han er aldrig gået efter det renskurede.»Hvis man tager hovedtelefoner på, kan man høre en stol, som knirker, og en hund, der gør, og der er også steder, hvor der er en støj, der nemt kunne være fjernet, men som jeg har beholdt,« konstaterer musikeren.Lige siden, han gik på Rytmisk Musikkonservatorium i København, har han været optaget af at lære nyt og mestre stadig flere svære ting.Men selv om han kan læse noder, skrive musik til et symfoniorkester og har prøvet kræfter med jazzens udfordrende improvisationskultur, valgte han i sidste ende et soloprojekt, hvor han tog en pause fra den perfekte og prestigefyldte præstation: »Jeg skubbede den del af mig, som skal mestre alting, i baggrunden for at gøre musikken mere inderlig og ægte. Og jeg står inde for det hele på pladen: Melodierne, der skal give folk noget at holde fast i, men også de ambiente og stemningsfulde klangflader, de små nørdede eksperimenter og fejlene.« Henrik Lindstrand nævner som inspirationskilder ikoniske skikkelser som svenske Jan Johansson, briten Brian Eno og amerikanske Terry Riley og Philip Glass. De fire komponister har i tidens løb på forskellig vis udfordret de gængse konventioner for blandt andet jazz, rock, klassisk og elektronisk musik.Han betegner sit album som et modstykke til »tidens popmusik, som man får lige i fjæset«. En popsang er så massivt produceret, at den hverken efterlader plads til eftertænksomhed eller indre ro.»Min plade kan noget andet. Den skal gerne bringe lytterne et sted hen, hvor de kan trykke på pause,« siger Henrik Lindstrand.USA lytter medHan er stolt over, at "Enghave lys", pladens første single, allerede har fået pæn opmærksomhed på streamingtjenesterne.Den er blevet streamet omkring 243.000 gange - og 60 pct. af streamingen er sket i USA.»Det har været overrumplende.Det er jo et instrumentalnummer,« siger han.Det virker til gengæld, som om børnene i huset i Valby har brug for at holde en pause fra fars plade: »Da jeg på udgivelsesdagen satte "Leken" på pladespilleren, blev det for meget for min yngste søn: Han smed sig i sofaen og udbrød grædende: Far, hvorfor skal vi nu høre den plade igen!«.peter.schollert@jp.dk Fakta: BLÅ BOG Henrik LindstrandMedlem af den populære danske rockgruppe Kashmir, som siden 2014 har holdt pause.»Om vi igen trykker på play, må tiden vise,« siger Henrik Lindstrand.Har lavet musik til film og serier i en halv snes år. For øjeblikket gælder det et soundtrack til serien "Greyzone", som blandt andet TV 2 er involveret i.Som filmkomponist har han Bent Fabricius-Bjerre som forbillede.»Jeg beundrer hans evne til at skrive gode melodier, og så har han stadig en glæde og passion ved at lave filmmusik.« Henrik Lindstrand spiller torsdag den 12. oktober "Leken" live på Jazzhouse i København.
Henrik Lindstrands instrumentalmusik har fået opmærksomhed i USA.
Her er ingen iPads i teltet. Alligevel sidder fire piger i dyb koncentration rundt om en kasse. I den er der ' vikinge lego'. Det er træklodser, som de bygger snurretoppe og andre legesager af.Duften af den lunefulde danske sommer med røg, bål og regn hviler tungt over teltet i Valbyparken i København søndag eftermiddag, mens lyden af stål mod stål og krydsende klinger bryder idyllen på markedspladsen.Det handler om kulturformidling, når Københavns Middelalder Marked levendegør den europæiske middelalderhistorie gennem vikingeslag, ridderturneringer og markedspladser. Denne pinse er det 11. gang, at Skandinaviens største middelaldermarked slår teltene op i Valby. De har siden 2007 oplevet en stigning i besøgstal med mere end 20.000 gæster sidste år.»Det er mit vikingeregntøj,« siger 33-årige Casper Rasmussen og peger på sin hjemmelavede hjorteskinds læderfrakke, som kaldes en kofte.Vilde med historieSiden fredag aften har han overnattet i teltet på pladsen i Valby sammen med sin seks-årige datter Sigrida. Det er »eksperimental arkæologi«, når han sammen med 1.500 såkaldte ' reenacters', altså aktive deltagere, er med til at få hele markedspladsen til at live op.»Mange af os er vilde med historie, og vikingetiden er jo dybest set Danmarks storhedstid - det var dengang, vi var de store og styrede Europa og verden,« siger Casper Rasmussen og fortæller grinende, hvordan han mødte sin kone Vinga Rasmussen: »Vi mødte hinanden til en træning i vikingekamp på Trelleborg, hvor min kone tævede mig noget så grusomt med sin sabel.«.Trælle, vikinger og riddereVinga Rasmussen er selv bidt af en gal viking, og deres satter Sigrida har været med på vikingemarkeder, siden hun var blot to måneder gammel.»Børnene bliver mere mangfoldige og interesserede i historie og håndarbejde af at være herude. Det åbner en helt ny verden af ting, som ikke handler om en iPad,« siger Vinga Rasmussen.At gå rundt på pladsen er som at træde ind i en tidsmaskine og rejse tilbage til omkring år 1000.En karavane med slaver - eller trælle, som vikingerne kaldte dem - går rundt, bundet med reb, mens et par vikinger forsøger at sælge dem som deres ' varer'. En viking kommer til og inspicerer en af trællene.Han tjekker både tænder, og om alle fingre er der.»Det er vist sidst på sæsonen, hvad,« lyder det kækt, inden han griner og går videre, mens slavekaravanen driver trællene rundt på pladsen.For Dennis Fuller Møller, der er medansvarlig for Københavns Middelalder Marked, handler det om at fortælle historien så korrekt som muligt, så folk får den rette oplevelse.»Den historiske interesse er meget stor, og særligt at bo herude er en helt speciel oplevelse. Det handler om fællesskab, det er familien uden for familien, hvor alle de frivillige mødes her en gang om året - det er ligesom at tage på campingferie med hele familien,« lyder det fra Dennis Fuller Møller: »Når man flytter ind i middelalderen, så har man ikke lyst til at tage hjem igen.«.hanm@bt.dk Fakta: HISTORISK MARKEDKøbenhavns Middelalder Marked fortsætter i dag med vikingeslag, ridderturneringer og markedsplads.1.500 aktive deltagere har siden torsdag levet i vikingetiden og middelalderen i Valbyparken i København.Vikinger har en tredjedel af pladsen, mens resten er afsat til middelalderen.Vikingetiden betegnes som perioden fra år 800 til 1050, mens middelalderen er fra år 1000 frem til 1536.Københavns Middelalder Marked er Skandinaviens største, men sommeren igennem er der flere markeder rundt i landet, bl. a. Ribes Middelalder Marked 10. og 11. juni, mens der i sidste uge var VM i middelalderkampsport ved Spøttrup Middelalderborg.
HISTORISK Middelalderen har indtaget Valbyparken i København og forvandlet de åbne græsplæner til en lille bid af livet, som det så ud for over 1.000 år siden.
Marcel Lychau Hansen, Amagermanden51 år, dømt i 2011 for adskillige forbrydelser blandt andet mordMarcel Lychau Hansen, der blev kendt som Amagermanden, fik i december 2011 livstid for et rovmord, et sexdrab samt seks grove voldtægter - heraf en firedobbelt. Forbrydelserne var begået i perioden fra februar 1987 frem til september 2010.Under retssagen - hvor Amagermanden nægtede sig skyldig - kom det frem, hvordan han havde udtænkt en plan for at fjerne mistanken fra sin person.Her var det planen, at et familiemedlem skulle overfalde en tilfældig person på gaden og i den forbindelse plante dna på offeret i form af af sæd, Amagermanden havde sendt til familiemedlemmet i et kondom.AMAGERMANDENS ' KARRIERE' indledtes med to drab. Det første skete i 1987, hvor den 73-årige enke Edith Louise Andrup blev dræbt i sin lejlighed i Valby. Her bedøvede Amagermanden den 73-årige med æter, hvorefter han dræbte hende ved at strangulere hende med sine bare hænder. Efter mordet stjal han hendes smykker og penge og efterlod et tændt stearinlys samt åbnede for fire gashaner i køkkenet i et forsøg på at sprænge lejligheden.I 1990 dræbte han skolelæreren Lene Rasmussen, der i august var cyklet til Kalvebod Fælled på Amager for at kigge på fugle.Fire dage senere blev liget af skolelæreren fundet voldtaget og kvalt. Efter den brutale gerning stjal Amagermanden offerets sølvring og ur, hvilket han formentlig gjorde som et trofæ.DET VAR SKØDESLØSHED, der fældede en af de værste serieforbydere i nyere dansk retshistorie. Efter sin sidste voldtægt, begået i en haveforening på Vestamager, tabte Amagermanden det brugte kondom på vejen væk. Den dna, politiet fandt i kondomet, matchede dna efterladt af gerningsmanden til en grov voldtægt begået på Amagerkollegiet i 2005 samt dna fra gerningsmanden til det dengang uopklarede mord på Lene Rasmussen på Kalvebod Fælled.Senere kædede diverse fund ved ransagninger hos Amagermanden og hans familie ham sammen med den firedobbelte voldtægt på Ingolfs Allé i 1995 samt rovmordet på Edith Louise Andrup i 1987.Vera Vildmyren skreg for sit liv i mindst ti minutter42 år, norsk stewardesse, myrdet på Hotel Scandinavia i København i 2010 Den norske stewardesse Vera Vildmyren blev tæsket ihjel på et hotelværelse på Radisson Blu-hotellet på Amager i Københavnm i marts 2010 af en rumænsk tyveknægt. Han fik 14 års fængsel og udvisning.Den dengang 59-årige rumæner forklarede under sagen, hvordan han var i København for at stjæle og begå indbrud. Egentlig var det lejligheder på Islands Brygge, der var målet for den dags tyvetogt, men da der der var lys i lejlighederne, tog han i stedet ind på hotellet, hvor han satte sig i baren og fik nogle drinks.Derefter luskede han rundt på hotellets gange, hvor han tog i dørene, og da han nåede til værelse 2025, hvor stewardessen var indlogeret, så han, at stod døren på klem.Under retssagen viste billeder fra adskillige overvågningskameraer rumænerens tur rundt på hotellet.INDE PÅ VÆRELSET blev han overrasket af kvinden, der netop kom ud fra badeværelset.Han overfaldt kvinden, der blev slået med et brækjern og snittet med en hobbykniv. En brutal dødskamp, hvor den skrækslagne kvinde søgte at afværge angriberen og skreg for sit liv.Det tog ham lang tid at dræbe kvinden. Vidner hørte hende skrige for sit liv i mindst ti minutter.Selv om hotelpersonalet forsøgte at finde ud af, hvor skrigene stammede fra, fandt de ikke ud af, hvad der var foregået.DET VISTE SIG, at den rumænske mand tidligere var dømt for drab i sit hjemland. Han.MANER TIL EFTERTÆNKSOMHED: Unge kvinder, tænk jer omSager om voldtægt og sexovergreb har altid været i Anne Birgitte Stürups fokus. I 90' erne var hun i nævningeting med nogle grove voldtægtssager for at få retten til at sætte straffen meget op i disse sager, hvilket herefter blev stadfæstet af Højesteret.Samtidig har hun kontante holdninger i forhold til voldtægtsdebatten, der med jævne mellemrum koger op.- Overfaldsvoldtægter, hvor en gerningsmand overfalder en tilfældig kvinde, kan man ikke gardere sig imod. Men langt de fleste voldtægter sker, hvor parterne kender hinanden i forvejen, forklarer hun.- Og her mener jeg - desværre - at de unge kvinder bør tænke sig om, når de er i festligt lag. Lad være med at gå alene med en fyr hjem for at se hans hundehvalp eller ud for at kigge på stjerner. Sørg altid for at være sammen med en veninde eller på anden måde tage sine forholdsregler.HUN MENER, at kvinder skal gå klædt præcis, som de har lyst til, ligesom en voldtægt aldrig er kvindens skyld! Adfærd og påklædning er aldrig en opfordring, og det skal drenge og mænd forstå.- Det her handler ikke om at at være ufri. Det handler om, at man - desværre - må tage højde for, at unge mænd kan være lystne og ikke altid forstår signalerne. Det gælder mange unge mænd og især mange med indvandrerbaggrund.- Jeg erkender, det er trist, at man skal undervise i dobbeltmoral. Men voldtægt har gruopvækkende konsekvenser for pigen, hvad enten gerningsmanden bliver dømt eller ej. Sexovergreb er svært traumatiserende, mener Stürup.UNDERVEJS I KARRIEREN har hun flere gange holdt oplæg for politibetjente om sexovergreb, og hun vurderer, at de unge betjente ikke altid helt forstår, hvor alvorlige, mentale konsekvenser en kvinde får af et sexovergreb.- Så fortæller jeg dem, at de skal forestille sig, at de bliver fastholdt af to hærdebrede mænd og voldtaget analt. Først der kan jeg se på deres ansigter, at de forstår, hvor slemt det er, siger Anne Birgitte Stürup.slog en cellekamerat - en kritiker af Ceausescu-diktaturet - ihjel i 1985 og fik 20 års fængsel for forbrydelsen. Drabet menes at være bestilt af den rumænske sikkerhedstjeneste Securitate. Han afsonede otte år af den dom, inden rumænerne satte ham på fri fod.Her hjemme vakte det en del opsigt, da den rumænske morder i Ekstra Bladet bad om at afsone hele dommen i et dansk fængsel frem for at blive udvist til Rumænien. Hans bøn skyldtes, at forholdene i danske fængsler er langt bedre end den hverdag, der venter manden hjemme i Rumænien.Antonio Curra dræbt af to fætre på Nørrebro19 år, italiensk rygsækturist, myrdet på gaden i København i 2003 Den 19-årige italienske rygsækturist Antonio Curra blev dræbt på hjørnet af Blågårdsgade og Åboulevarden på Nørrebro i København i august 2003. Gerningsmændende - to fætre - blev efterfølgende dømt for drab og udvisning.Antonio Curra var ankommet til København nogle få timer inden, han blev dræbt.Her var han taget til Nørrebro for at købe noget hash, og i den forbindelse var han rendt på de to fætre, der havde tyrkisk indvandrerbaggrund.MORDET GJORDE mange københavnere ophidsede, den slags meningsløs vold - og så midt i vores hovedstad! Da der blev arrangeret en mindehøjtidelighed på gerningsstedet, mødte 4000 mennesker op - heriblandt Antonio Curras søster og forældre.Sagen vakte stor opsigt i danske medier, da de to fætre, som dengang var hhv. 19 og 17 år gamle, gentagne gange gav udtryk for deres had til Danmark. ' Fucking luderland', blev sætningen, der gik igen i alle medier.I forbindelse med dommen blev fætrene udvist fra Danmark, og efter afsoning blev de sendt til Tyrkiet.I 2009 VAR der kommet ondt blod mellem fætrene, og i oktober kulminerede uvenskabet med, at ældstefætteren dræbte sin to år yngre fætter.Dramaet udspillede sig i den yngste fætters hjem i byen Konya i Tyrkiet. Han blev han ifølge politiet skudt i hovedet i sin entré.Ældstefætteren blev efterfølgende fundet med blod på tøjet, og efter 16 timers forhør indrømmede han at have slået sin fætter ihjel.Anne Birgitte Stürup har været anklager på en række meget voldsomme og opsigtsvækkende straffesager op gennem 00' erne:.

Jeg er 56 år gammel,« siger hun.Der går noget tid. Den tyste stemme løfter sig tøvende.80-årige Inge Pouls er kommet i tanke om noget: »Jeg er 40 år gammel. Min mor er 56 år gammel.« Hver gang den ældre kvinde tager et dybt dyk ned i erindringen, knytter hun hænderne.Det samme gør de syv babyer nede på gulvet, når de vifter med de buttede arme og med store øjne ser på deres mødre.Men Inge Pouls' fingre holder på et langt liv.Momenter som barn, ung, voksen og nu ældre.Vi er til legestue på plejecenteret Langgadehus i Valby. Hver torsdag kommer mødre med deres babyer til rytmik midt i hjertet af de ældres hjem for at skabe et bånd mellem en generation, der mærker alderdommen, og en yngre generation, der endnu ikke har grund til at skænke den en tanke.Lignende forsøg på generationsmøder finder man også i resten af Danmark.Sat i en tid, hvor alderdom er et fænomen, vi holder ud i strakt arm.»Lille Peter edderkop kravlede op af muren.Så kom regnen« Rytmikunderviseren slår akkorderne an på guitaren. Ude i gangen står barnevognene parkeret, mens gangstativer og stokke tøffer forbi.I dag er Inge Pouls den eneste fremmødte beboer. Sidste torsdag var der en 92-årig kvinde, der gerne ville spille »Jeg ved en lærkerede« for de fremmødte babyer og mødre på klaver.Beboerne ønsker engang imellem børnesange, og nogle af dem kommer også op af kørestolen for at vise, at de stadig kan, fortæller rytmikunderviseren.Inge Pouls får en lille gul bold i hånden. Hun ser ned på den klare farve. Hun sidder i kørestolen med et lammeskind i ryggen. Den ældre kvinde giver bolden til en baby, der af sin mor bliver løftet op til hende.Et smil breder sig over ansigtet med rynker.I det moment kan man se det: Før det her plejehjemsliv havde Inge Pouls et liv, hvor hun igennem mange år passede børn.»Det var 20 børn,« siger hun bestemt, når man spørger.Hun ser over på sin plejer. Han er hendes sekundant udi hukommelsen. Han nikker.Det er Kristine Nissens søn, otte måneder gamle Birk, der får Inge Pouls til at erindre.Den unge kvinde bor lige i nærheden og svinger forbi legestuen, når dagsformen er til det.»Det er fedt, at generationerne kan mødes på den her måde. Birks bedsteforældre bor i Sønderjylland, så det er vigtigt for mig, at han får set nogle ældre mennesker. Jeg tænker, at de ældre også får glæde af de små, når de kommer på besøg.«.Masser af livserfaringEnsomhed kan fylde et helt rum ud.Det har Kristine Nissen set. Hun har selv arbejdet på et plejehjem, hvor de ældre blot sad på deres værelser. Den tristhed har hun ikke glemt.»Jeg ved, hvor vigtigt det er, at hverdagen bliver brudt af nogle aktiviteter, der kan skabe livskvalitet og glæde. Jeg har ikke lyst til, at mit eget liv skal ende sådan: På et værelse for mig selv. Vi vil jo helst ikke tænke på, at man selv kan ende på et plejehjem. At alderdommen en dag rammer. Vi lever helst i nuet,« siger Kristine Nissen.»Godmorgen, små ben, har I sovet godt? Kan jeres ben stadig hoppe? Det var flot,« synger underviseren og sætter uforvarende ord på det, de ældre beboere også kæmper med her.Inge Pouls sidder stille i kørestolen og nikker lidt til musikken. Hendes øjne følger de små størrelser, der nu bliver rullet rundt på måtten af mødrene.Børnene på Valby Skole har frikvarter. Man kan se dem her fra plejehjemmet. De hopper.De råber til hinanden. De gynger. Oven på plejecenteret ligger almene lejemål, hvor der bor børnefamilier.Forstander Barbara Lisemose erkender, at Langgadehus har en unik placering midt i Valby, der gør det nemt at åbne huset op mod lokalsamfundet.»Jeg tænker, at det er mere vanskeligt for plejehjem, der ligger i udkanten af en by eller mere ude på landet. Men det er den moderne måde at drive plejehjem på, og jeg tror, at det bliver fremtiden for alle, hvor plejehjemmene inviterer ind til generationsmøder,« siger hun.Der er legestuen hver torsdag. Der er de faste årlige arrangementer med naboerne ovenpå.Der er fælles grillaften, juleklip og fastelavn.I løbet af året kommer skoleklasserne på visit. Erfaringen er, at generationsmøderne kræver ressourcer, en fast tovholder og ekstra penge, som forstanderen har søgt udefra.»Skolebørnene har haft et projekt, hvor de skulle interviewe de ældre om Anden Verdenskrig.Skolebørnene var meget begejstrede over al den viden, de ældre havde. Jeg ved, at nogle af beboerne er blevet hentet af skolebørnene fra deres lejligheder. De synes, det er skægt.Og der opstår nogle meget fine bånd mellem de unge og ældre,« siger Barbara Lisemose.Forandringen er synlig i glimtet i de ældres øjne. Når de får besøg af enten de små børn eller skoleklasserne, begynder de at fortælle levende om deres børnebørn og om deres egen opvækst.»De ældre deltager også gerne i Idrætsdag trods deres handicap og fysiske udfordringer.Det betyder noget for dem at møde andre og få et afbræk fra livet på plejehjemmet. De nyder at blive set og talt med,« siger Barbara Lisemose.Generationsmøderne har været med til at minde de yngre generationer om, at alderdom ikke er lig med et punktum.»Folk ser plejehjem som et sted, hvor man bare venter på, at livet bliver afsluttet. Men sådan er det jo ikke. Vi glemmer al den visdom, de ældre besidder, og at de ældre sagtens kan have noget at give os andre.«.Ældre har brug for livJens Kofod er forsknings-og udviklingskonsulent på Professionshøjskolen Metropol og har forsket i det sociale liv på plejehjem.Han har også set, når stilheden bliver for larmende.»Jeg har lavet meget feltarbejde på plejehjem igennem tiden, og det, der kendetegner stemningen på et plejehjem, er, at der kan være meget stille. De ældre, der i dag kommer på plejehjem, har det værre. De har måske demens og har det fysisk svært. Derfor vil folk udefra også opleve, at der ikke sker så meget. Samtalerne foregår meget lavmælt, og måske har man svært ved at forstå, hvad de ældre vil sige. Men de ældre har brug for at få brudt stilheden. Livet skal ind på plejehjemmene.« Det er en essentiel del af fremtiden for plejehjemmene, mener Jens Kofod.Når de ældre ikke selv har fysikken eller overskuddet til at tage på ture udenfor i samme omfang som tidligere, skal man gøre en indsats for, at der sker noget på plejehjemmet.Generationsmødet er også fundamentalt i et samfund, hvor vi ifølge Jens Kofod har fået et distanceret forhold til det at ældes.»Vi har godt af at blive konfronteret med de ældre, der sidder på plejehjemmene. Mange børn og unge har i dag slet ikke et sandfærdigt billede af, hvad alderdom er, fordi de ikke møder den i deres hverdag. Deres egne forældre holder sig godt og det samme forsøger deres bedsteforældre med motion og sund kost. Men den alderdom, hvor du ikke længere kan selv, vil vi helst ikke se på. Den lever afsondret for sig selv på plejehjemmene. Den møder vi ikke så tit i gadebilledet.« Vi overser ofte livsvisdommen, der bor i det samme rum som den ældre plejehjembeboer, lyder det fra Jens Kofod.Bare fordi de ældre har en svag ryg eller ikke selv kan gå på toilettet længere, er det ikke ensbetydende med, at livserfaringen er væk.»Den har de stadig. De ældre ved, hvordan man bedst kommer gennem livet. Den erfaring går i disse tider tabt. Vi får ikke spurgt vores ældre til råds om kærlighed, børneopdragelse og andre ting, der også betyder noget i det moderne liv.«.Små skridt»Mester Jakob, mester Jakob, sover du? Sover du? Hører du ej klokken?« »Ja, hej,« hvisker Inge Pouls med sin knirkende skrøbelighed fra kørestolen til en lille dreng.Hun ser på ham. Han ser på hende og fortsætter med at lade de buttede fingre møjsomt og ivrigt undersøge ledningerne og knapperne på den ting, der hver dag transporterer hendes svage ben rundt.Med sine stavrende, rystende ben har drengen rejst sig op og er i gang med at tage de små skridt ud i livet, som Inge Pouls allerede har taget.nao@berlingske.dk Den alderdom, hvor du ikke længere kan selv, vil vi helst ikke se på.Jens Kofod, forsknings-og udviklingskonsulent.
Rundt om i landet er ugentlige legestuer skudt op på plejehjemmene. På plejecenteret Langgadehus i Valby har man aktivt åbnet huset op mod lokalsamfundet i en æra, hvor alderdom er noget, vi helst ikke vil kendes ved.
Jeg forstår simpelthen ikke, at der stadigvæk er krig og oprustning -når vi alle sammen er enige om, at vi vil prøve at lære vores børn, at det ikke er godt, og at vi skal prøve at løse tingene uden krig, siger sangeren Uffe Lorenzen.Som kunstner synes han, at det er på høje tid at protestere gennem sange, gennem kunst.Uffe Lorenzen er sangskriver og musiker og kendt fra de to bands Spids Nøgenhat og Baby Woodrose. I efteråret sendte han sit første soloalbum på gaden album på gaden med titlen Galmandsværk.Fornylig optrådte han til Enhedslistens Kulturfestival i Valby og lagde ud med sangen »Dansker« fra dette album. Sangen rusker op i, at vi som danskere ikke skal lade os narre til at tro på »visen« om, at vi er verdens lykkeligste folk.Ved siden af musikken arbejder Uffe Lorenzen som bartender. I begge job møder han mange forskellige mennesker, men sjældent nogen der synes, at det går rigtig godt.- Jeg synes en masse forhold både lokalt og udenrigspolitisk bliver værre og værre. Det handler jo grundlæggende om, hvordan man ser på verden. Jeg er godt klar over, at jeg ikke er enig med alle i, hvordan verden er skruet sammen, siger Uffe Lorenzen, der er dybt bekymret over det billede regeringen ønsker, at vi skal have af verden: - Oprustning er jo en form for vold. Krig er vold. Systemet bruger vold, og politikerne fører en politik, der siger, at alting kan løses med vold.kUnsten soM øjenåbner- Jeg kan ikke forstå, at der ikke er flere kunstnere, der bruger deres talerør, som kunstnere jo har, hvis man skriver sange, laver film eller maler billeder, eller hvad man nu gør. Kunstnere bør råbe op, inden at det er for sent, opfordrer Uffe Lorenzen.Selv er han vokset op med den politiske rock, og begge forældre var Venstresocialister.Moderen er meget aktiv i kvindebevægelsen, og begge forældre har været aktive i anti-atomkraftbevægelsen. Tidligere skrev Uffe Lorenzen mest kærlighedssange, men nu trænger mange andre spørgsmål sig på.verden På hovedetHan er forfærdet over Mette Frederiksens udtalelser om, at ikke-vestlig indvandring er det allerstørste problem, vi har i Danmark. Han kan slet ikke få det til at hænge sammen med, at hun skulle være socialdemokrat. For ham er klimaforandringer er et meget større problem.I det hele taget synes sangeren, at politikerne bruger alt for meget tid og energi på at sparke ned på nogen og ofte ud fra de konflikter og krige, de selv har skabt. Og det bekymrer ham, at folk ikke siger fra, at folk falder for den snigende småracisme og fordomsfuldhed og at pressen ikke er mere kritiske over for al den løgn, den lader sive ud.Derfor lyder hans opfordring til kunstnere om at råbe op.Uffe Lorenzen drager snart ud på forårets koncertturné i både Danmark og Norge. Se mere på Facebook eller badafro.dk.Politikerne fører en politik, der siger, at alting kan løses med vold.Uffe Lorenzen, sangskriver.
MUSIK Uffe Lorenzen, sangskriver og musiker, synes det er på høje tid at protestere overfor det verdensbillede regeringen serverer, når vi samtidig vil lære vores børn at løse problemer uden brug af vold.
50 I DAG. Hvis der mangler lidt stormvejr på debatsiderne i denne avis, vælger redaktionen ofte Sørine Gotfredsen-løsningen. Den går ud på at tilegne det korte Dagens Citat til den revsende præst og borgerlige intellektuelle, der typisk altid lige har skrevet noget, som Politikenlæserne er rygende uenige i. En tekst om tidsånd, tankemæssig slaphed eller malplaceret humanisme.»Hvad fanden bilder I jer egentlig ind«, ringede en ophidset læser ind og spurgte redaktionen, sidst vi anvendte denne metode.Ingen anden debattør i riget kan få de kulturradikale til i samme omfang at hidse sig op, få Johan Bülow-lakridserne galt i halsen og skrive fortørnede læserbreve til redaktionen. Det skudsmål vil ganske givet lune den kontroversielle skribent, tidligere sportsjournalist og nuværende præsts hjerte.EGENTLIG ER DET kærlighedsløse hadkærligheds-forhold mellem de kulturradikale og Sørine Gotfredsen en lidt uforståelig konstruktion. Begge parter vægter dannelse højt; for præsten fra Jesuskirken i Valby er kampen mod åndløsheden endda blevet et livsprojekt.Med bøgerne ' Den åndløse dansker' og ' Løft blikket' har hun med en tidehvervsk hengivenhed til den nære virkelighed, til nationen og til folkets historie forsøgt at kæde nationens moralske overlevelsesmuligheder sammen med et »behov for en uddannet elite, der fra oven skal fastholde en respekt for viden og faglighed som noget, der bør æres højt for alles skyld. Og som rummer en bestemt og uomgængelig mængde viden angående dette steds historie, kultur, litteratur, religion - alt det, der virker identitetsdannende i sig selv«, som hun skrev i en Kronik i, ja, Politiken i 2012.SØRINE GOTFREDSENS angreb på de åndløse danskere gav ekko i Klaus Rifbjergs mund, da forfatteren påstod, at der kun findes 2.000 begavede mennesker i Danmark.Nu er Rifbjerg jo desværre ikke længere mulig at få fat på til en vurdering af, om Sørine Gotfredsen er et af disse mennesker.Måske er svaret heller ikke egnet til et fødselsdagsportræt. Men der hersker på tværs af ståsteder åbenlyst en intellektuel enighed om den pligt, som ethvert menneske har over for sig selv, sin omverden og sin samtid. En pligt til opdragelse, uddannelse og selverkendelse.For Sørine Gotfredsen hænger denne dannelsestanke sammen med kristendommen, for »er man hardcore ateist og afskærer tanken om Gud, mangler man en væsentlig dimension i sit liv. Som udgangspunkt har det religiøse menneske større chancer for at opnå åndelighed«, som hun sagde i et interview i 2011 til, ja, Politiken.ELLERS ER DET ofte i Berlingske, Sørine Gotfredsen deler sine ord og holdninger.Det var også her, Sørine Gotfredsen efter massakren på Utøya i Norge i sommeren 2011 skrev: »Vi ved udmærket, hvor Anders Breiviks had stammer fra, og vi har vidst det længe.Lad os udnytte den norske tragedie til at forstå faren ved det multikulturelle«. Der fik vi godt nok lakridserne galt i de åndløse halse.Og det sker nok snart igen.MADS ZACHO TEGLSKOV.Ingen anden debattør i riget kan få de kulturradikale til i samme omfang at hidse sig op.

Spærret inde i to år. Fra arbejdsværelset og sygesengen lavede han ikke andet end at skrive.Fraværende for sine fem børn og utilnærmelig for sin kæreste, erkender han blankt. Det eneste han så, var bunken af rettelser, der voksede og voksede, men han var fast besluttet: ' Sigurds danmarkshistorie' skulle død og pine blive til virkelighed.»Jeg har været lige ved at knække sammen af det. I en periode kunne jeg ikke sove om natten, tankerne fløj rundt i hovedet på mig. Jeg tænkte: ' Hvad fanden har jeg gang i? Jeg knokler som en sindssyg, mine nærmeste ser mig aldrig, og når jeg er færdig, så står alle klar til at slagte mig for det',« siger Sigurd Barrett og fortsætter: »Alle sagde til mig, at jeg ville få sindssygt mange hug for det her, fordi man kan ikke fortælle danmarkshistorien uden at få fjender.« Han griner, mens ordene rodfæster sig i rummet, og en seriøs mine finder vej hen over ansigtets folder.For projektet var så omfattende, at det næsten kostede ham forstanden.Gennem de seneste to år har Sigurd Barrett, der i januar kunne fejre sin 50-års fødselsdag, arbejdet på at blive færdig med det største formidlingsprojekt til børn i nyere dansk tid. I tæt samarbejde med seks historikere, som har sat flueben ved alt det skrevne materiale, har han læst utallige historiebøger for at producere et bud på en samlet danmarkshistorie, som børn kan forstå.Det er blevet til prestigeprojektet ' Sigurd fortæller danmarkshistorie', som formidles gennem en bog, et musikalbum, et undervisningsmateriale, et bræt-og iPadspil samt 40 film, der passer til kapitlerne i bogen, og som snart er frit tilgængelige på internetportalen ' Sigurds danmarkshistorie' - samt, ikke mindst, en koncertturné.I seng i tre måneder»Jeg har arbejdet dag og nat i to år, jeg har ikke lavet andet, overhovedet.Skæbnen ville, at jeg blev opereret i min ene fod, så jeg havde den i gips i tre måneder, hvor jeg ikke kunne andet end at ligge i en elevationsseng med foden oppe. Jeg kunne jo ingenting, jeg kunne ikke købe ind, støvsuge eller noget som helst.Men jeg kunne skrive, og det gjorde jeg,« fortæller Sigurd Barrett og fortsætter: »Det trak helt urimeligt store veksler på min kæreste, mine børn, mine omgivelser og på mig selv. Det var så hårdt, fordi der var så meget arbejde. Jeg har en halv million kroner ude at flyve, fordi jeg selv har investeret penge i projektet, men sådan er dét.« Det hårde arbejde ser dog ud til at have båret frugt. ' Sigurd fortæller danmarkshistorie' har solgt over 40.000 eksemplarer, og i kalenderen er der 129 koncerter året ud. Jeg møder Sigurd Barrett i hans bjælkehytte i Valby i København. Udefra ligner huset noget fra et eventyr. For mellem patriciervillaer skyder et træhus af sorte bjælker med en lang skorsten op, hvor lyskæder med kulørte lamper hænger lavt under det græsbeklædte tag. I indkørslen holder en sort minibus med et stort logo - ' Sigurds danmarkshistorie', står der. I døråbningen står han.Klædt i en skjorte, der minder om de kulørte lamper rundt om huset - festligt og levende, som man kender ham fra tv i de spraglede og kulørte jakkesæt.Bjørnen i køkkenet»Jeg elsker at improvisere, og hvis jeg får en idé, når jeg optræder, så prøver jeg den af. Det er min drivkraft, og det er nok også derfor, at jeg stadig har benzin på motoren, selvom jeg lige er blevet 50. Jeg fik mit første job, da jeg var 12, og selv nu efter 38 år, så glæder jeg mig stadig til næste gang, jeg skal ud at spille,« fortæller han.For det er på landevejen, på vej ud for at optræde, at Sigurd Barrett trives.Rastløsheden sidder i tøjet, som synes at spejle hans personlighed. I røde snabelsko fra Marokko trisser han rundt i det 300 kvadratmeter store hus. I alle rum hænger, ligger og står instrumenter - en trompet i køkkenet, et keyboard lidt henkastet ved arbejdsværelset og selvfølgelig et sort, blankt Steinway-flygel i stuen. Huset i Valby danner base for Sigurd Barretts familie, og bjørnen Bjørn har også en prominent plads på køkkenbordet ved siden af familiebilleder og en lille transportabel pladespiller. Sigurd Barrett peger på bjørnen Bjørn og griner: »Nogle gange joker jeg og siger, at det er ham, der er stjernen - jeg hænger bare på.« Bjørnen har været ved hans side i de seneste tyve år, men for syv år siden brændte en ny idé sig fast i Sigurd Barretts bevidsthed. Han havde netop udgivet bogen ' Sigurd fortæller bibelhistorier' og kunne se, at den blev taget godt imod.»Folk vil gerne høre historier om danskerne, og hvor vi kommer fra, så jeg tænkte, at jeg vil gerne lave danmarkshistorien, det er jo den største af dem alle sammen - det er historien om os. Så jeg satte mig for, at jeg ville lave det største børneformidlingsprojekt, og jeg ville gøre det, inden jeg fyldte 50.«.Brug for historieHan griner igen, stort og højt. Men han mener også, at vi mere end nogensinde før har brug for at høre vores egen historie.»Det ligger i tiden, fordi vi har svært ved at finde ud af, hvordan vi skal møde resten af verden - skal vi være en del af Europa, hvordan skal vi forholde os til flygtninge, danskhedsdebatten osv. Vi ved ikke rigtigt, hvad det vil sige at være dansk. Og det kan hurtigt blive en glidebane, hvor vi ikke anerkender, hvor vigtig vores historie er,« siger Sigurd Barrett og fortsætter: »Vi står i et historisk vakuum i forhold til selvforståelse. Vi prøver at redefinere os selv, og derfor spørger vi: Er vi et samlet folk? Hvad er det, vi har, som er dansk? Det har vi brug for at definere, og derfor har vi brug for at høre vores historie nu.« En november-morgen i 2015 blev Sigurd Barrett ringet op af en journalist fra Politiken. En liste med Dansk Folkepartis særønsker til finansloven var blevet lækket, og her var ' Sigurds danmarkshistorie' med.»Det må være en meget sen aprilsnar,« tænkte Sigurd Barrett med søvn i øjnene og måtte forklare Politiken, at det vidste han absolut intet om. Han kom på finansloven, men de øremærkede penge til historieformidling endte med at gå til en række museer, og det glæder Sigurd Barrett. At være børne-tv-vært og partipolitisk hører ikke sammen.»Jeg har aldrig ytret mig politisk eller lavet reklamer, og jeg har altid takket nej til at spille til partipolitiske arrangementer. Jeg har forsøgt at skærme mig selv af, fordi jeg er nødt til det. Jeg kommunikerer til børn, og jeg vil ikke påvirke børn politisk. Men jeg vil gerne skabe et grundlag for, at børn kan få en snak med deres forældre derhjemme,« siger han.I Valby hælder den spraglede entertainer, pianist, forfatter og komponist kaffe i store krus. Der er jazz på DAB-radioen i køkkenet, hvor dansk og færøsk kultur synes at kæmpe om udstillingsretten. På væggen hænger kogebøger med færøsk-klingende navne og danske flag hænger side om side med Færøernes hvide flag med det røde og blå kors.Her bor altså også Sigurd Barretts 24 år yngre kæreste, den færøske violinist Heidrun Petersen.Huset i Valby synes på mange måder at indkapsle alt, hvad Sigurd Barrett har lavet gennem de sidste mange år. Med bjørnen Bjørn, Steinway-flygel og en skræddersyet pailletjakke som eksempler på børne-tv-manden, musikeren og entertaineren.Eksistentielt dilemmaOmkring Sigurd Barretts 50 år fødselsdag stod han i et eksistentielt dilemma. Årsdagen for hans halve århundrede markerede 38 år i underholdningsbranchen, mens karakteren ' Sigurd' med Bjørnen Bjørn blev skabt 20 år tidligere og kastede både skygger og lys over den aldrende entertainer. Milepælene talte optræden i ' Hit med sangen', koncerter med ' Sigurd Barrett Trio' og hans ' Pianoshow', men de festlige jakkesæt og Bjørnen Bjørn fra ' Sigurds Bjørnetime' var altoverskyggende.Spørgsmålene hobede sig op, kunne han i virkeligheden have drevet det musikalske til noget mere eller helt andet? For når Sigurd Barrett tager ud for at spille, bliver han mødt af de samme spørgsmål alle steder: Har han nu husket at tage bjørnen Bjørn med? »Kunne jeg være blevet bigbanddirigent, pianist eller jazzmusiker? Det ved jeg ikke, men jeg har nogle gange tænkt: ' Åh, den dér bjørn, skal jeg nu have ham med igen?'.Det er bestemt ikke min grundlæggende følelse, fordi det er en gave at formidle til børn, og bjørnen Bjørn er bestemt ingen hindring, han er en maskot, som følger mig i tykt og tyndt,« siger han og tilføjer: »Selvfølgelig tænker jeg, hvad der ville ske, hvis jeg gik en anden vej, for er jeg dér i livet, hvor jeg gerne vil være?« Er du, hvor du gerne vil være? »Ja, og det kan jeg sige ja til uden at tænke mere over det, fordi jeg har valgt, at jeg hellere vil være stolt af det, jeg har lavet, i stedet for at være utilfreds over det, jeg ikke har nået.At være taknemmelig for det, man har, er en langt kortere vej til lykken end den konstante higen efter at komme hen til det, man ikke har.« Victor Borge og H. C. Andersen Han fortæller historier om pianisten Victor Borge, der var misundelig på de rigtige koncertpianister, fordi det blev han ikke selv. Og forfatteren H. C. Andersen, der var misundelig på dem, som kunne skrive rigtige romaner, mens han selv syntes, at det var underlødigt at skrive eventyr.»Selvom jeg ikke vil sammenligne mig selv med de to, så viser det, at uanset hvor højt du kommer op i folks anseelse, så kan du altid få øje på ting, som du ærgrer dig over, at du ikke selv gjorde,« siger han og fortsætter: »Nu er jeg blevet voksen og må stå ved den, jeg er. Jeg har grundlagt det her formidlingsprojekt, som går skide godt. Det har givet mig ro.« Sigurd Barrett har flere gange luftet idéen om, at dette projekt skulle være det sidste for børn. Men det omfattende projekt har også givet ham historisk blod på tanden, og selvom han allerede pønser på at tage skridtet videre og skrive en bog om verdenshistorien, så skælver han også ved tanken.Hjertet banker helt vildt»Mit hjerte begynder at banke helt vildt bare ved tanken om at skulle i gang med et nyt, stort projekt. Lige nu skal jeg fokusere på at være en god far og en god kæreste, så hun ikke løber sin vej. Men hold nu kæft, hvor har det været fedt at lave det her projekt, jeg fortryder ikke et sekund, men jeg skulle have planlagt det bedre, fordi det er gået ud over mine nærmeste,« siger han.Sidste år trak Sigurd Barrett overskrifter i de kulørte blade. En ny kvinde stod ved hans side, efter at han blev skilt fra sin kone, operasangeren Winnie Merete Barrett, i 2011. Det var 26-årige Heidrun Petersen, der gav anledning til fornyet opmærksomhed.»Jeg træffer ikke mine valg efter, hvad andre folk synes. Jeg planlægger mit liv efter, hvad der føles rigtigt.Jeg var nødt til at spørge mit hjerte og ikke min ' spindoktor', og det gælder både i forhold til min kæreste og min karrierevej,« siger han.Trods de 24 års forskel på de to, så er de lykkelige, bedyrer Sigurd Barrett.»Jeg elsker min kæreste rigtig højt.Og det er dejligt at have fundet en kvinde, som vil bygge og bo med mig, som er god ved mig og mine børn. Og så er det dejligt, at vi kan tage ud at spille sammen.Vi har det godt og elsker hinanden.Og jeg håber, at vi kan få en lang fremtid sammen,« siger han.'' At være taknemmelig for det, man har, er en langt kortere vej til lykken end den konstante higen efter at komme hen til det, man ikke har Sigurd Barrett.
Der er røde tal på kontoen. Han har slidt og slæbt i to år. Alligevel fortryder den 50-årige multikunstner Sigurd Barrett ikke i et sekund, at han kastede sig over sit største projekt til dato: ' Sigurd fortæller danmarkshistorie', der næsten kostede ham forstanden  INTERVIEW.
Tak, fordi det kunne blive herude," siger Anders August og viser op ad trappen til sit kontor på første sal i nordisk Film, Valby. 
Alle kender hans far, filminstruktøren. 
Opvarmning med løbDer er mange måder at forberede sig på juleaftens tunge mængder af steg, sovs og sukkerbrunede kartofler. Som flertallet kan man allerede fra begyndelsen af december opbygge en solid indtagelsesrutine gennem diverse julefrokoster og firmafester. Men fortryder man pludselig den taktik, kan man søge effektiv korporlig tilgivelse for sine synder ved at hoppe med på OOB Lifes sociale juleløbetur.Der er fælles afgang fra Østerbro Stadion kl. 9, og ruten strækker sig omtrent 19 kilometer. Bliver julestængerne for sløje, inden de når helt i mål, er der ingen skam i at hoppe af før tid.Kl. 9, Østerbro Stadion, Gunnar Nu Hansens Plads, Kbh. Ø.Gratis medløb.Disney på stor skærmOven på sådan en løbetur - uanset hvor lang den blev - er det ekstremt nødvendigt at restituere med benene oppe og noget god underholdning på skærmen.Og hvad varmer hjertet og blødgør de møre muskler mere end Jesper Fårekyllings velsignede sangstemme, når han og resten af Disney-disciplene deler ud af deres nostalgiske julehilsner? I Valby Kino vises det klassiske juleshow på det store lærred - og ganske gratis.I Folkehuset Absalon kan man også se Bambi og Stampe på glatis i kirkens tvstue, hvor der også bydes på kaffe, te og juleknas... Så lad dit ønske flyve ud..Kl. 16, Valby Kino, Gammel Jernbanevej 40, Valby Gratis entré WWW valbykino.dk Kl. 16, Absalon, Sønder Boulevard 73, Kbh. V Gratis entré WWW absaloncph.dk.Lad gryderne stå og spis udeVi kalder det ganske vist juleferie, men de fleste har mere travlt end nogensinde.Der skal købes ind; flæsk, kalkun, and, den ene og den anden slags kål, økologiske, men kernefri vindruer til waldorfsalaten... og så de besynderligste ting til knaset - hjortetaksalt, hvor er du? Hvad er du? Der skal røres og smøres, piskes, plejes, skrubbes og gnubbes, og minimum to betroede familiemedlemmer skal afsætte en halv dag til at pille kartoflerne, så de er glatte og fine som babynumser, inden de skal dyppes i karamellen.Meeeen... man kunne jo også droppe det hele, lade gryder blive i skabet og i stedet hoppe en tur ud i byen. Der er nemlig masser af steder, som serverer al den gode julemad, uden at du behøver løfte en finger.Du kan for eksempel tage en tur tæt på de kongelige gemakker, mere præcist Toldbodgade, hvor Salt Bar og Restaurant ligger. Her er den gastronomiske standard hævet til et niveau, hvor de fleste hjemmelavede julemenuer nok ikke kan være helt med. Du har med andre ord chancen for at læne dig tilbage og lade den blide strøm af velkomstdrinks, kulinariske kreationer og udsøgte vine skylle hen over dig.Kl. 18-22, Restaurant Salt, Toldbodgade 24-28, Kbh. K. Menu 895 kr.WWW saltrestaurant.dk.Med dans om træetMå det alligevel godt blive en anelse mere familiært, og ikke helt så langt fra julestuens hyggelige traditioner? Og må der også gerne være plads til julens sange og et pyntet træ, man kan danse om? Så kan det være, turen skal gå til Karens Minde Kulturhus i Sydhavnen, hvor der traditionen tro afholdes juleaften i den hyggelige café med hjælp fra frivillige.Der vil blive serveret klassisk julemad, sunget sange, og måske er der endda mulighed for at finde en lille julegave under træet.Kl. 17-23.30. Karens Minde Kulturhus, Wagnersvej 19, Kbh. SV. Menu 100 kr.WWW karensmindekulturhus. kk.dk.Mandelgave på KaretenI Hollænderdybet på Amager bliver julen også fejret med manér med både skaldyrsterrine, gammeldaws andesteg og en mandelgave til den heldige finder, der får snoet skeen tilpas sirligt igennem risalamanden og den lune kirsebærsauce.Festen foregår på restaurant Kareten, og dørene er åbne fra kl. 17.30.Kl. 17.30-21, Kareten, Hollænderdybet 1, Kbh. S.Menu 389 kr.WWW kareten.dk.Grib julenat med sassy dansValgte du alligevel den sikre sti til familiens skød og nød middagen i hjemmets trygge rammer, står du nu over for aftenens nok største udfordring.Proppet til bristepunktet med julens frås er det unægtelig nemmest at søge frelsen i far og mors chaiselong, mens de sidste lys brænder ud på træet. Men der er vildere veje ud af den brune sovs' julekoma, hvis du formår at hanke op i dig selv.København sover nemlig ikke på Jesus' fødselsdag, så du har rig mulighed for at ryste dig fri af juleflæsket og klemme de sidste sjatter ud af det svindende års visakort.Som en del af finalen på Nørrebrofestivalen 24 Dage Med Kultur lokker spillestedet Stengade med billig bar og juleboogie til den mørke morgen. Der er gratis entré, og når klokken slår midnat, rammer aftenens hiphopcrew, DJ Cars10 og Steen Rock, scenen med et smæk og smider beats til det trængende dansegulv.Kl. 24-04, Spillestedet Stengade, Stengade 18, Kbh. N Gratis entre WWW stengade.dk.Kælent i KødbyenJolene Bar er godt nok en af dem, som var med til at forvandle Kødbyen fra industriområde til et overbesøgt festmekka, men det betyder ikke, at baren er blevet gammel og grå med alderen. Tværtimod er der lagt op til en dryppende sensuel Xmas i den tidligere slagterhal på Flæsketorvet, hvor kødet stadig ryster på dansegulvet.Festen bliver sparket i gang med et kælent lineup bestående af Mads Bjerregaard, Asger Nørregård, DJ Hanstholm, Drosselvejens Helte og TBC.Kl. 24-05, Flæsketorvet 81-85, Kbh. V Gratis entre WWW facebook.com/JoleneBar.Rullepølse på RiesenBliver du for rundtosset af kødbyens forførende natugler, og fik du alligevel ikke klemt tilstrækkeligt ned af de reelle proteiner fra den lykkelige julegris, så byder Vesterbrobaren Riesen på natmad i form af hjemmelavet rullepølse og leverståhej.Den lille hyggelige bar - hvor du i øvrigt har lov til at ryge dine sidste smøger, før nytårsforsættet griber ind - tager 50 kr. i entré, men de går ubeskåret til et uforbeholdent godt formål, nemlig Reden Københavns sociale arbejde med at skabe frirum for kvinder i misbrug og prostitution.Du kan med andre ord nyde din julepilsner og sidevogn med relativt god samvittighed, alt imens de første søvnige morgenbusser triller ud i byen julemorgen.Kl. 24-05, Oehlenschlægersgade 36, Kbh. V. Entre 50 kr.WWW facebook.com/riesenbar.Godnat og sov godt... eller?Ahhh... Bare én mere, hva'? Trænger du alligevel til et sidste festskud på den hellige nat, selv om du dårligt kan mærke fødderne og heller ikke rigtig kan se ud ad dine minimale pupiller, så har du nok brug for et lidt hidsigere tempo end det, de brune morgenværtshuse kan tilbyde.På Gothersgade lever den evige provinsfest, og det gælder også for Natcafeen, som fester ægte igennem julenat, helt frem til dine nevøer står op kl. 06.Du kan heldigvis holde dig vågen med hurtige slikshots og et dansegulv, der lokker med naive 90' er-hits og stive vipper.Kl. 24-06, Gothersgade 13, Kbh. K Gratis entré WWW natcafeen.dk.ibyen@pol.dk 
Er du ikke i humør til at spendere hele juleaften hjemme i familiens trygge skød, har Ibyen hæklet en guide sammen, der rummer både den tidlige opvarmning, den velsignede julemiddag og ikke mindst de steder, hvor man kan feste sig i sænk på helt profan manér.
Når medarbejderne i norske virksomheder i år modtager sine julegaver som tak for deres hårde arbejde i årets løb, så bliver sandsynligheden for, at afsenderadressen er Valby og ikke Nordpolen større. 
Gavefabrikken, der har specialiceret sig i at sælge firmajulegaver til virksomheder, har travlt med at vokse i disse år. 
Sådan én som mig havde tre valg.Enten at blive dræbt, komme i fængsel eller flygte. Jeg valgte det sidste, siger Juan Vega, 74, som kom til Danmark fra Chile den 1. september 1974.Han har stærke socialistiske holdninger. Han sidder i Casa Latinoamericana, et gult beskedent hus et stenkast fra travlheden ved Vigerslev Alle Station, Valby, København.Huset er for alle med tilknytning til Latinamerika.Et vægmaleri pryder husets facade.Det er alt andet end beskedent.Maleriet er farverigt og udstråler stolthed og karisma. Facaden er til ære for det dansk-latinamerikanske samarbejde. I Casa Latinoamericanas bibliotek sidder Alfredo Strange.Også han flygtede fra Chile i 1974 - Jeg var i koncentrationslejr og blev siden eftersøgt. Så jeg tog chancen og flygtede. Nu sidder vi her, siger han med ro i stemmen.DEN CHILENSKE TRIOAlfredo og Juan og mange i huset har stærke socialistiske holdninger.De sidder i husets knudepunkt, biblioteket sammen med Tatiana Jessen, der også er fra Chile. De er alle kommet til Danmark i 1974 som politiske flygtninge. Det fascistiske statskup i Chile 11. september 1973 gjorde, at den eneste udvej for dem var at flygte.Casa Latinoamericana oser af fælleskab og gæstfrihed. Det er lidt som at komme hjem til bedsteforældrene og den hyggelige stemning fylder meget.Men energien i huset må man ikke tage fejl af. Salsa, samba og rytmiske bevægelser er i højsædet inde i det abrikosfarvede multirum, som man hernede kalder for Sala de Fiesta - festsalen.Det spanske sprog fylder meget, men har man ikke dét på plads, er der også spanskundervisning. Arrangementer er her også ved både jule-, påske-, sommer-og vintertid.Hele året rundt.DANSKER ELLER EJ?Føler nogle af de tre chilenere sig danske? - Vi føler os overhovedet ikke som danskere, og vi kommer aldrig til det. Slet ikke, når danskere ikke engang betragter os sådan, siger Alfredo Strange.Tatiana Jessen føler sig som dansker.- Den første gang, jeg fik følelsen af at være dansker, var, da jeg stod i Heathrow lufthavn i London og hørte nogle snakke dansk. Det fik mig til at tænke på mit hjem, siger hun med et smil.Alfredo, Juan og Tatiana savner ikke rigtig Chile. Vennerne, familien og maden savner de, men ellers har de det alle godt i Danmark og her i Casa Latinoamericana.- Jeg føler mig tilpas her, og jeg føler, at det er mit hjem og i Danmark.Jeg føler mig tilpas i min lejlighed og ude i byen, siger hun og tilføjer, at hun dog savner lidt høfligheden og respekten overfor kvinder i Danmark. Dér kunne Danmark lære af Chile, mener Tatiana Jessen.- Man føler sig mere som en kvinde, når man bliver behandlet med respekt, siger hun bestemt.Alfredo kommer i huset, fordi hans venner er her, og fordi mange deler de sammen interesser som ham.- Her er meget venskabeligt, udtrykker han.Casa Latinoamericana blev etableret i 2009, men huset har været der længe. Atmosfæren i huset er meget afslappet. Der bliver både snakket spansk, portugisisk og dansk. Der er cubanere, argentinere, chilenere, mexicanere.De mange nationaliteter samlet på et sted giver en følelse af samhørighed.I biblioteket er der alverdens bøger: geografibøger om Cuba, skakbøger på spansk, historiebøger på spansk, tegneserier på spansk og diskoplader fra de glade 70' ere - på spansk. Et vaskeægte biblioteca.Cafeen er også et roligt og hyggelig sted - i hvert fald så længe salsamusikken ikke brager løs.Men det er vel også en slags afslapning.I cafeen kan du få en Cuba Libre - en cocktail af rom, limesaft og cola - eller en gaseosa/ sodavand eller en cerveza à la dansk Tuborg.DANSKER MED CUBANSK BLODEn mand, der om nogen ved, hvad Latinamerika kan, er 66-årige Sven-Erik Simonsen. Han har været i Cuba 15 gange og besøgt mange andre lande i Latinamerika.Han er journalist og formand for Dansk-Cubansk Forening, hvis hjemmeside hedder cubavenner.dk.- Jeg blev fanget af den politiske stemning i Cuba, siger han.Svend-Erik Simonsen besøgte Cuba for første gang i 1985, og dér blev han opslugt af den politiske problemstilling. Han har set med egne øjne, hvordan USA økonomisk har blokeret for cubanerne og " begået overgreb mod cubanernes rettigheder".- Jeg arrangerer blandt andet rejser til Cuba og laver medlemsblade til foreningen, fortæller han.I forbindelse med præsident Barack Obamas besøg i Cuba, det første besøg af en amerikansk præsident i 88 år, fortalte han DR-programmet Deadline, at der ikke er andre lande i Latinamerika, som har den sociale sikkerhed, som Cuba har. Uddannelse, sundhed, sikkerhed, værdighed og fred. " Det har Cuba i stor grad", slog han fast.FREMTIDENChilenerne Juan Vega, Alfredo Strange og Tatiana kalder højredrejningen i det amerikanske, europæiske og danske politiske landskab for " forfærdeligt og meget bekymrende".Hvem ser de helst ved magten i Danmark? Alle svarer, at intet parti er venstreorienteret nok til deres smag.- Men hvis jeg skulle vælge, er jeg nok mest til Enhedslisten, siger Juan Vega skeptisk.Der skal skæres mere igennem, mener han og de andre.Men ligemeget hvem der har magten, vil latinamerikanerne altid komme på Høffdingsvej 10 i det lille " beskedne" hus med den flotte facade.Her har den latinamerikanske stemme magten.De mange nationaliteter samlet på et sted giver en følelse af samhørighed.FAKTA OM HUSETCasa Latinoamericana - Det latinamerikanske hus - er et social og kulturelt center. Et hus for latinamerikanske aktiviteter i København.Her mødes mennesker med tilknytning til Latinamerika omkring aktiviteter, som afspejler de latinamerikanske kulturers rigdom og mangfoldighed.Huset er åbent for alle med interesse for latinamerikanske forhold.Holder til på Høffdingsvej 10 i Valby Læs mere om arrangementerne og aktiviteterne i huset på casalatinoamericana.dk.
LATINAMERIKA Latinamerikanere, der bor i Danmark, mødes i det lille beskedne hus med den flotte facade på Høffdingsvej i Valby, København. De mange nationaliteter samlet på et sted giver en følelse af samhørighed.
" Nabil har en brand i sit hjerte for, at mennesker med arabisk kultur og sprog i Danmark må lære Jesus Kristus at kende." Sådan beskrives Nabil Astafanos af Henrik Laursen, sognepræst i Vigerslev Kirke i Valby i København.Astafanos er kirkens såkaldte indvandrersekretær.I mere end 20 år har han ledet den arabiske kristne menighed " Greater Love", som han stiftede i en loftslejlighed på Vesterbro i København i 1996." Der er mange arabiske kristne i Danmark, og der kommer kun flere til. Sådan var det også dengang, men problemet var, at de ikke havde en præst, der forstod deres sprog og kultur. Det kan jeg, og derfor vil jeg være deres forkynder," siger han. Få år senere fik menigheden lov at rykke ind i Vigerslev Kirke, hvor Nabil Astafanos en gang om måneden leder en gudstjeneste, der foregår på arabisk.Langt størstedelen af sin energi lægger han dog i sjælesorgsarbejdet.Men selvom hans opgaver ligner en præsts, er det ikke lykkedes Nabil Astafanos, der er født og opvokset i en koptisk kristen familie i Egypten, at blive indstillet til ordination.Han forsøgte med en ansøgning til Kirkeministeriet i 2010, men fik afslag, fordi hans teologiske uddannelse ikke kan dokumenteres i dansk sammenhæng.Det på trods af, at han ikke længere er en del af den koptiske kirke, men er medlem af folkekirken og lutheraner. Til sin ærgrelse måtte han altså nøjes med stillingen som indvandrersekretær, der har til opgave at give arabiske kristne i Danmark en plads i den danske folkekirke.Men det er ifølge sognepræst Henrik Laursen heller ikke nogen uvæsentlig opgave."' Greater Love' er noget helt unikt. Nabil har med sin baggrund en enestående mulighed for at række ud til danske arabere, og de føler sig trygge ved ham. Det tror jeg styrker integrationen og forbedrer livet for den enkelte. Selvom jeg ikke forstår arabisk, opfatter jeg ham som en medrivende forkynder," siger han.Nabil Astafanos kom til Danmark i 1996. Inden da boede han i London og rejste meget, blandt andet til Stockholm, hvor han missionerede i bydelen Rinkeby, der huser mange arabiske indvandrere. Og ligesom dem var han langt væk hjemmefra.Han er vokset op i den egyptiske hovedstad Kairo. Moderen var hjemmegående. Faderen forsørgede familien ved at arbejde på fabrik, men ved siden af arbejdet vandrede han rundt i Kairos kvarterer og hjalp byens kristne med at stifte deres egne menigheder. Og som far, så søn." Min fars arbejde har inspireret mig meget. Ligesom for ham er kærligheden til og fra Jesus Kristus blevet det vigtigste i mit liv," siger Nabil Astafanos.Han har dog måttet indse, at det er betydeligt vanskeligere at være sjælesørger og bønneleder for en bredt, kulturelt sammensat menighed i Valby, end det var for hans far i Kairo, hvor de fleste delte kulturelle værdier. Samtidig er det ikke let at være sjælesørger for traumatiserede flygtninge fra krigshærgede lande. Men Nabil Astafanos bliver ved." Jeg gør det, fordi de gode resultater er tydelige. Jeg kan ikke lade være med at fortsætte, når jeg ser, hvordan mine sjælesorgssamtaler bærer frugt. Unge drenge undgår plettede straffeattester. Ældre mænd, der før var deprimerede og traumatiserede, får venner og arbejde.Og tidligere Isil-krigere bliver døbt efter at have fulgt min dåbsoplæring. Mit arbejde handler lige så meget om integration," siger han.Integration i det danske samfund hører for Nabil Astafanos i høj grad sammen med at forkynde kristendom.Han mener nemlig, at danske, demokratiske værdier bygger på evangeliet. Det skal alle danskere - etniske såvel som ikke-etniske - huske hinanden på." Det bekymrer mig, at så mange danskere vender kristendommen ryggen. Det er det, der er farligt for vores værdier, ikke indvandringen.".yskes@k.dk 
I går fortalte indvandrersekretær Nabil Astafanos til Kristeligt Dagblad, at han ville ønske, folkekirken ville gøre mere for arabiske kristne. Med sin stilling i Vigerslev Kirke i København forsøger han selv at gøre sit portræt.
Druktur med Liva Weel og mellemkrigstidens forfattere 
Middag i den gamle bryggervilla i Valby, en litterær druktur og musik på Rosenborg slot. 
Sig navnene Kjeld, Yvonne og Børge, og danskere i de fleste aldre tænker det samme: Olsenbanden.Men husker du, at der også var en Birger? I anledning af 50-året for den første Olsen-banden-film åbnes i dag på Nordisk Film i Valby en udstilling med diverse rekvisitter fra de 13 film. Udstillingen er åben hver weekend i 2018.I den første film med titlen ' Olsenbanden', der havde premiere i 1968, havde Poul Bundgaards Kjeld og Kirsten Walthers Yvonne tre børn -Birger i konfirmationsalderen, Børge, i tweenalderen, og en baby - allerede i den anden, ' Olsen-banden på spanden', var der kun Børge, spillet af Jes Holtsøe.BT har fundet Asger Clausen, der spillede Børges storebror Birger i ' Olsenbanden'. Og vi har søgt svaret på spørgsmålet: hvorfor røg Birger ud? I forsommeren 1968 var dengang 13-årige Asger elev på Kirsebærhavens Skole i Valby. En dag fik hans klasse besøg af et hold scouter fra Nordisk Film.»Vi skal bruge en meget klog fyr, der kender svaret på alt. Så vendte hele klassen sig om og pegede: ' så er det ham der',« siger Asger Clausen, der i dag arbejder som underviser, med et grin.»Jeg og seks-syv stykker andre fra de andre skoler blev valgt og fik at vide, at vi skulle møde op foran porten ved Nordisk Film på et tidspunkt,« fortsætter han.Clausens forældre var temmelig bekymrede. På det tidspunkt var der en masse debat om pornografi-ens frigivelse (den fulgte i 1969, red.), og danske film eksperimenterede meget med bar hud.Fik rollen foran Pilmark»Den slags skulle jeg I HVERT FALD ikke deltage i - det beroligede dog mine forældre, at det var Nordisk Film,« siger Asger Clausen, der fik rollen. I øvrigt foran Søren Pilmark, der senere får en ganske pæn karriere som skuespiller.Optagelserne begyndte i sommeren 1968. Det var en stor - og indbringende (900 kr.) - oplevelse for Asger, der var tildelt rollen som en slags fornuftens stemme i det gakkede bandemiljø.»De eneste skuespillere, vi havde noget med at gøre, var Ove Sprogøe, Poul Reichhardt og Morten Grunwald.Og Poul Bundgaard, der indimellem skældte os ud, når han ikke mente, at vi spillede godt nok. De andre holdt sig for sig selv. De tre andre var ikke blege for at tale lidt med os i kantinen. Jeg husker især Sprogøe som et rart menneske, der gav sodavand i pauserne. Allerede dengang beundrede jeg Sprogøe, og det blev ikke mindre, efter jeg mødte ham på nært hold,« siger Asger Clausen.En af de store oplevelser under optagelserne var at spille sammen med rigspolitichefen, spillet af Poul Reichhardt. I en scene afhører han Birger så realistisk, at Asger fik dårlig samvittighed.»Jeg blev vist næsten bange for ham. Vi måtte skyde scenen om nogle gange.« Kort efter den første film besluttede ' Olsen-banden's bagmænd, Erik Balling og Henning Bahs at fokusere på Børge, som de tillagde en del af Birgers egenskaber. Den snusfornuftige, den realistiske, der holder vanviddet på en vis afstand.»Jeg havde da nok sagt ja til en rolle i næste film, men miljøet tiltalte mig ikke. Der var for meget, hvad jeg vil kalde ' gøren sig til' overfor Bahs og Balling. Det handlede vel om, at skuespillerne gerne ville have en rolle i andre film. Det var slet ikke mig, selvom jeg bare var 14 på det tidspunkt. Men det var enormt sjovt - og vi fik nogle fantastiske frokoster,« husker Asger Clausen, der hidtil ikke har fortalt om sin tid som Yvonnes glemte søn.»Det er mest mine nærmeste venner og familie, der ved, at jeg var med dengang. Men jeg har set alle filmene, bortset fra de to sidste, adskillige gange,« siger han.Ager Clausen har siden uddannet sig til ingeniør og underviser i dag.jae@bt.dk 
BIRGERS EXIT En ny udstilling om Olsen-banden åbner på Nordisk Film i anledning af bandens 50 års jubilæum.
Enhedslisten inviterede fornylig til kulturfestival.Et spændende program var sat sammen til dagen i Valby Kulturhus, som dog mere havde karakter af en konference end en festival.En flot musikalsk velkomst ved Uffe Lorenzen, sanger og musiker, samt koret Verdens Sirener kunne nok få det gråhvide hår til at rejse sig på hovedet af de mange interesserede og garvede aktivister, der var mødt frem.I sin velkomst sagde kulturordfører Søren Søndergaard, at Enhedslisten vil forstærke sin indsats på det kulturpolitiske område, og at festivalen er det ene skridt og en kulturpakke, det andet.Kulturpakken blev lanceret sidste sommer, som et led at bringe Enhedslisten på kulturbanen igen.saMfUnd i forandring-Vi står som samfund i en udviklingsproces.Vi har aldrig i menneskets historie været under så hastig forandring indenfor teknologi, økonomi, klima, politik og kultur - vi oplever voldsomme rystelser og forandringer, sagde Søren Søndergaard i sin velkomst ved kulturfestivalen.Det kan man kun give ham ret i. Det er tiltrængt at diskutere kulturkamp og kulturpolitik og ikke mindst nu, hvor Danmarks Radio skal spare og public service er under pres og privatisering.Samtidig stiger Danmarks militærbudget faretruende.Krigspropagandaen kunne vel også have været et emne på kulturfestivalen? Kulturfestivalens program tog temperaturen på mange aktuelle emner. " DR og mediesituationen - Er public service sat på udsalg" med journalist Lasse Jensen trak fuld sal og spørgelysten var stor. Lasse Jensen var i mange år vært på programmet " Mennesker og medier i P1".Når nu medieforlig, mediestøtte og public service var på dagsordenen, kan det undre at dagbladet Arbejderen ikke var inviteret som oplægsholder? Alt imens en borgerlig chefredaktør på Mandag Morgen som Lisbeth Knudsen var inviteret til at sige noget om emnet Google, Facebook og Netflix i forholdet til det danske mediebillede.Ved siden af presset på medierne blev presset på kunstnerne taget op i workshoppen, " Øverst på plakaten - nederst på lønningslisten".Andre workshops handlede om den spekulative byplanlægning og copyrightens historie, og sangskriver Karina Willumsen gav tips til satire og sangskrivning.Alt sammen supervigtige emner, når man kigger på kultur idag.støtte tiL kUnstnereEn kulturpakke fra Enhedslisten er det andet skridt i at forstærke kulturindsatsen.Indholdet i denne har fire punkter med det sigte at støtte den skabende kunst, defineret som den der undersøger, udfordrer og inspirerer til eftertanke.Pakkens første punkt er et skattefradrag, hvor de første 100.000 kroner af en kunstners indtægt skal være skattefrie.Inspireret af håndværkerfradraget foreslås et kulturservicefradrag, som kan benyttes, når man for eksempel bestiller musik til en privat fest. Som det tredje skal der være muligheder for videreuddannelse for kunstnere, det kunne være at musikere uddannede sig til musiklærere.Det sidste forslag skal sikre borgere adgang til kunst-og kulturtilbud på institutioner som fængsler, plejehjem, behandlingssteder og hospitaler.Ifølge Søren Søndergard diskuteres pakken for tiden i folketingets kulturudvalg og skal til afstemning i løbet af foråret.Udover de mange workshops bød Kulturfestivalen også på et internationalt musikprogram om aftenen.Søren Søndergaard lovede, at det ikke bliver den sidste festival af sin slags.krigspropagandaen kunne vel også have været et emne på kulturfestivalen?.
REPLIK FESTIVAL I VALBY Verden er i hastig forandring. Det er tiltrængt at diskutere kulturkamp og kulturpolitik. Hvad vil venstrefløjen? Enhedslisten har givet et bud.
I jagten på ny ammunition mod hjernesygdommen skizofreni er det danske medicinalselskab Lundbeck draget over Atlanten og har købt sig adgang til et forskningsprogram, der er udviklet af et amerikansk eliteuniversitet.Helt konkret har Lundbeck indledt et samarbejde med Vanderbilt University, der er et af få universiteter i verden, der går målrettet efter at udvikle nye lægemidler. Det amerikanske universitet har mange år i træk befundet sig i top-50 i verden, når det gælder klinisk forskning inden for sundhedsområdet.Hos Lundbeck ønsker forskningsdirektør Kim Andersen ikke at oplyse, hvor mange penge det danske selskab har lagt på bordet for at sikre sig de eksklusive rettigheder til det amerikanske forskningsprogram, men han slår fast, at der ikke blot er tale om et greb i lommen.»Jeg kan ikke sige specifikt, hvor meget det koster, men det er et betydeligt samarbejde, hvor man er tæt på at have en kandidat, der kan gå i udvikling. Jeg kan sige så meget, at sådan et samarbejde har substantielle omkostninger,« siger Kim Andersen.Lundbecks aftale med det amerikanske universitet er skruet sammen, så det danske selskab står alene med de økonomiske omkostninger i udviklingen af et muligt lægemiddel.Til gengæld kan Lundbeck snuppe langt størstedelen af den økonomiske gevinst, hvis der kommer et medikament ud af anstrengelserne.»Herfra er det os, der tager risikoen. Vanderbilt fortsætter med at udvikle programmet over de næste år, men når deres forskere er helt klar med et stof, som kan gå i klinikken, er det os selv, der kommer til at køre den kliniske udvikling,« siger Kim Andersen.Det amerikanske universitet har testet sine stoffer i mus og er kommet frem til, at molekylerne giver en klar antipsykotisk effekt og samtidig få bivirkninger.Stor usikkerhedDet er meningen, at den mulige nye skizofrenibehandling skal virke ved at reducere frigivelsen af signalstoffet dopamin i hjernen. Hos skizofrene patienter frigiver hjernen ofte for meget dopamin, hvilket kan medføre psykose.Hvis Lundbecks samarbejde med Vanderbilt University bliver en succes, er der mulighed for, at en specifik lægemiddelkandidat kan være klar til afprøvning i mennesker allerede i 2020.Der er dog lang vej endnu, da udvikling af nye medicintyper er forbundet med stor usikkerhed.»I den her fase er det jo sådan, at man sparker på bilens dæk for at se, om det hele holder.Derfor kan der selvfølgelig opstå ting, som vi ikke kan forudsige, men vi har reelt nogle molekyler, som kunne blive til lægemidler,« siger Kim Andersen.Lundbeck har i forvejen to midler i handlen til behandling af skizofreni, som er et sygdomsområde, der globalt set har en værdi på omkring 60 milliarder kroner.Fem års testFor knap to år siden foretog Lundbeck et stort sats på et fremtidigt middel mod skizofreni fra sin egen pipeline, da medicinalselskabet fra Valby sendte et middel med programnavnet Lu AF35700 frem til den afgørende fase III, som er sidste test for en medicinkandidat, før produktet kan blive registreret og ramme markedet.Dengang sagde selskabets koncernforskningsdirektør Anders Gersel Pedersen til Berlingske Business, at Lundbeck nu skulle i gang med en række komplicerede studier, der ville løbe op i flere milliarder kroner.Vurderingen lød dengang, at forsøgene ville have en tidshorisont på omkring fem år.Udover skizofreni satser Lundbeck udelukkende på at udvikle medicin mod depression samt sygdommene Parkinsons og Alzheimers.thmo@berlingske.dk 60 milliarder kroner. Omtrent så meget er det globale marked for lægemidler mod skizofreni værd.FAKTA SkizofreniSkizofreni er en alvorlig psykisk sygdom i hjernen, der kan gøre patienterne ude af stand til at skelne mellem virkelighed og egne forestillinger.I Danmark lever ca. 40.000 mennesker med skizofreni - lidt flere mænd end kvinder.Sygdommen begynder typisk, når man er mellem 15 og 30 år. Risikoen for at udvikle skizofreni er lidt mindre end en procent for befolkningen som helhed.Patienter med skizofreni har en dødelighed, der er tre gange højere end den generelle befolknings.Mellem fem og ti procent af patienter med skizofreni begår selvmord.Omkring 21 millioner mennesker verden over lider af skizofreni.Kilder: Netdotkor. dk, Psykiatrifonden og Verdenssundhedsorganisationen, WHO.
Medicinalselskabet Lundbeck køber forskningsprogram af et amerikansk topuniversitet, der har opfundet molekyler til behandling af skizofreni. Forskningen fra USA er så langt fremme, at en lægemiddelkandidat måske kan afprøves i mennesker allerede i 2020.
På en skaldyrsrestaurant i Skagen sippede slipsefyre og Gucci-piger rosé.Det var den uge om året, hvor turistbyen blev invaderet af folk med særlige alkoholvaner og biler i millionklassen, og de skulle høre noget livemusik. Lina Rafn og Paw Lagermann fra popgruppen Infernal var næsten lige gået på scenen, da strømmen gik midt i åbningsnummeret.De kiggede irriteret på hinanden.»Gæsterne stod der og lignede nogle, der hellere ville høre Sko/Torp. ' Se lige, vi har lækker rosé'. Men det var sådan noget ' I am rosé', som vi kalder lemmingvand.' Fuck jer', tænkte jeg, ' kom i gang!'.De skulle have nogle tæsk, de skulle fandeme have rosé i smasken«, siger Paw Lagermann.På restauranten sad gæsterne ved langborde, som Paw Lagermann i raseri stillede sig op på. I hænderne holdt han en specialbygget kulsyrekanon, som skød kold luft ud på publikum. Han sigtede også efter glassene med rosé og baljerne med isterninger. Bang, bang, bang! Luften var tyk af hvid røg. Isterninger og lyserød væske fløj omkring.»Jeg vendte min frustration til energi«, siger han. »Og folk blev ikke sure. Vi sprøjter jo champagne ud på folk, men alligevel siger de efter vores koncerter: ' Fuuuuck mand, hvor var det vildt!'. Selv hvis folk er sjaskvåde og skal hjem i frostvejr, er de helt oppe at støde. Jeg har én gang oplevet, at folk ville give mig tæsk, da jeg til et Mercedes-arrangement sparkede til deres champagneglas.Men de var så fulde, at de ikke fattede hat af, at vi optrådte«, siger han.Ibyen møder Infernal i Valby, hvor de i en murstensbygning har haft et studie i næsten 10 år. Her er instrumenter, mixerpulte, et lokale med vægspejle til at øve koreografiog et kælderrum, der rummer klenodier fra deres nu 20 år lange karriere. Siden Infernal blev dannet i 1997, har Lina Rafn og Paw Lagermann udgivet håndværkertechno og landeplagende pophits. Singler som ' From Paris To Berlin', ' I Won't Be Crying' og ' Ten Miles' er blevet spredt ud i æteren af landets radiokanaler, mens bandets albummer har solgt så godt, at der som det første i studiet er afsat en hel væg til rammer med guld-eller platinplader.Et vidnesbyrd om, at deres musik er solgt i virkelig mange eksemplarer.Eksempelvis har albummet ' Electric Cabaret' fra 2008 modtaget dobbeltplatin, hvilket udløses af et salg på 40.000 eksemplarer.Ud over at være forsanger i Infernal har Lina Rafn markeret sig som dommer i DR's talentprogram ' X Factor', og begge medlemmer har arbejdet som musikproducere, hvilket der på bandets trofævæg også hænger beviser på. I dag har Lina Rafn og Paw Lagermann rundet 41 og 40 år, og Infernal er ikke kun blevet kendt for deres musik. De er også kendt for deres veltilrettelagte - og ret vanvittige - sceneshow.»Vores koncerter er en rejse. Vi kan jo ikke åbne showet med at fyre vodka i skallen på folk. Det er lidt som fisting - du starter jo ikke med hele hånden«, siger Lina Rafn.Paw Lagermann forsøger at holde latteren tilbage: »Du begynder lige med én finger. Din overskrift kunne være: ' Infernal - ligesom fisting. Du skal starte stille op'«.Et arsenal af virkemidlerFor at koncerterne ikke skal blive kedelige, har Infernal lavet en stram sætliste, som varierer mellem gamle og nye numre.Showet er bygget op som en historiefortælling på et musikalsk plan, hvor sangene kommer i første række, siger Lina Rafn.Men hun fortæller også, at hvis der er svage punkter under en koncert, har de medbragt et væld af virkemidler.T-shirt-kanonen for eksempel. Den ligner en legetøjsbazooka, som kan fyre Infernal-T-shirts ud til publikum. Eller ' Så' det vodkatid!', hvor Paw Lagermann hælder sprut ud over deres banjospiller.Der er også kostumeskift, backingmusikere, dansere, en megafon med skingre sirenelyde, champagnebad og den førnævnte kulsyrekanon, som på en mørk aften i et tætpakket telt kan skyde 12 til 14 meter kolde røglignende søjler af kold luft ud på publikum.Egentlig bliver den kaldt en CO2-kanon, men de er ikke meget for at bruge det navn. Det siger Paw Lagermann, mens han holder kanonen i hånden og trykker på en knap, så små prikker på geværskaftet begynder at blinke blændende.»Vi vil helst kalde den for en freezegun.Hvis vi siger CO2-gun, kigger folk mærkeligt på os. De tror, at den er skadelig for miljøet, men den suger ren luft ind, og puster kold luft ud«, siger han.Præstekostume og nørdelandInfernal kører i dobbelt op på femte gear på scenen. Ingen tvivl om det. Paw Lagermann og Lina Rafn har begge en fortid i en større performancegruppe, hvor de skrev musik til bestemte temaer. Turen kunne så gå til nørdeland, ud i rummet eller til Skotland, som da de optrådte i kilt og fik to sækkepibespillere med på scenen. Og da Infernal blev dannet i 1997, trykkede de ikke ligefrem på pauseknappen for vildskaben.»Til den allerførste Infernal-koncert havde vi kun udgivet ét nummer med sækkepibe og indspillet et par ufærdige demoer. Men hvis man skulle optræde på en natklub, skulle man som minimum fylde 20 minutter ud. Det kunne vi slet ikke. Vi havde derfor fundet en balletdanser fra Det Kongelige Teater, der kunne stå på scenen, og jeg købte et præstekostume og en stor, gammel bog til vores daværende medlem Søren Haahr.Han skulle prædike en hel tale, som jeg havde skrevet. »We are all gathered here today...«, sagde han. Han stod i den ene spot og læste op, mens balletdanseren stod i den anden spot. Vi havde også et princip med, at vi aldrig skulle sige noget til publikum. Musikken skulle tale for sig selv. Når jeg ser tilbage på vores første koncert, virker det plat og kikset«, siger hun.Alligevel var der to ting fra debutkoncerten, der fik lov at leve videre i Infernals liveunivers: de mange mennesker på scenen samt det mildest talt høje ambitionsniveau for antallet af kostumeskift undervejs. Ikke færre end tre tøjskift kunne det blive til på 30 minutter, mens det nu om stunder ender med, at Lina Rafn skifter tøj seks gange i løbet af en time og 40 minutter.At bandet har et væld af kostumer at vælge imellem, vidner kælderrummet i Valby om. Her er et tøjstativ simpelthen knækket sammen, fordi kostumerne til deres turné skabte overvægt. Og på metalhylder ligger supermandsdragter, kongeagtige kåber, kasketter, sportsbh'er, strømper, hår-ekstensions og hotpants.Et friskt bud er, at der i mylderet af plastkasser og stativer med tøj gemmer sig op mod 300 kostumer, men ingen ved det helt præcis.Væk fra popsovsegrydenInfernal har altid sigtet efter at ' maxe' ud, som gruppen kalder deres energiudladning til koncerterne.De leverer en fest - en cocktail blandet op med et rockband og stortrommelyden af ' bmm tss, bmm tss, bmm tss', der konstant buldrer derudaf. Tæppebankermusik og fistpump-vibe, som Lina Rafn beskriver det.»Jeg tror, at vi uden at vide det ville kompensere for en basal følelse af utilstrækkelighed ved at gøre mere end alle andre«, siger Lina hun. »Jøsses, vi har været mange mennesker på scenen, men med tiden har vi fundet ud af, at vores energi og kvalitet ikke lå i alt det, vi havde med på scenen. Vi behøvede ikke alt muligt for at være vilde - det lå jo i os.Selvfølgelig er en T-shirt-kanon og en kulsyrekanon gode våben at have med på scenen, men vi har dem mest med, så vi har noget at tage os til«, siger hun.Energien har altid været der, men i 2012 røg en masse overflødigt ekstraudstyr ud til højre. Der var gået for meget pop og pailletjakke i den. Og den elskeligt bøvede Brian-figur i Infernals identitet var blevet glemt, mener Lina Rafn.»Pop er pissenemt for os at lave. Vi kan hurtigt falde ned i Kylie Minogue-sovsegryden.Men vi er vokset ud af klubmusikken.Vi er født ind i en verden med bands som The Shamen og The KLF for slet ikke at tale om acidhouse i senfirserne.Men vi løj over for os selv. Vi var blevet for poppede, for disco. Der var for lidt fi-re-i-gulvet og for mange pailletter. Vi manglede at være bandet Infernal, vi hed jo ikke Glamouretta«, siger hun.Pailletjakkerne røg i kælderen, og så blev Paw Lagermanns indpiskerrolle skabt. En rolle, hvor han i de sidste små 40 minutter af koncerterne farer rundt og råber ting som »Lad os pluk' nogle fucking æbler!«, »Så gør vi klar til en omgang fistpumping!«, »Hvis man vil danse ind i fremtiden, så er det begge arme! (i vejret, red.)«, »Motherfuckeeeeeeeeeers!« og - naturligvis - »Så' det vodkatid!«. Alligevel er Paw Lagermann ingen »livemand«, siger han.»Det har aldrig interesseret mig at spille. Folk kan sige: ' Uh, jeg skal optræde på Orange Scene på Roskilde Festival', og jeg er sådan: ' Og hvad så?'. Jeg kan sagtens forstå, at det kan være spændende at stå på Orange Scene, fordi det er stort, eller det tekniske kan være vildt, men jeg er pisseligeglad med, hvor vi spiller. For mig handler det om at høre min egen musik pissehøjt på et kæmpeanlæg, uanset om vi står på en festival eller til en julefrokost«, siger han.Klask, klask, klask!At Infernal for fem år siden gentænkte deres måde at optræde på, har betydet, at de nu leverer et mere rendyrket show, mener de.»Vi valgte, at alle sange skulle reproduceres og føres op i det nye gear. De gamle numre som ' Kalinka' og ' Sunrise' blev før spillet live, som om det var rocknumre, men det er sange, der er skabt til klubben.Vi fandt ud af, at vi ikke behøvede et band, der skulle fremføre nogle bestemte numre, så de sange, der blev ødelagt af at blive spillet live, skulle spilles på djmåden«, siger Lina Rafn.Paw Lagermann supplerer: »Jeg føler, at som vi optræder nu, hvor vi går til den og har reproduceret vores numre, lever vi op til vores navn hele vejen«. Nogle folk kommer vel for at høre jeres kendte sange? »Vi har altid givet folk det, de er kommet for. Jeg har været til koncerter, hvor jeg har tænkt: ' Prøv at høre her, søde Christina Aguilera, jeg vil høre ' Dirrty', og så spiller du en eller anden yin-ogyang-akustisk udgave'. Det er superirriterende.Vi laver om i vores sange, men vi bevarer essensen af et nummer«, siger Lina Rafn.Duoens nye jeg på scenen har især hjulpet Paw Lagermann. Som ung var han lidt af en spradebasse. Han var en sød fyr, påpeger han, men oppe i hans hoved var der en masse larm. Hvis bandet inden en koncert talte om, hvad der skulle ske på scenen, koncentrerede han sig ikke. Han hørte ganske enkelt ikke efter.»Du har taget, hvad fanden ved jeg, antennestikket ud af din tv-skærm, og så er der flimmer på skærmen. Men nu er jeg velforberedt. Det er for at ære publikum og showet, men det bliver også mere værd for mig, når jeg kan huske, hvad jeg gjorde. Og når vi optræder, skal man huske på så meget lort, så hvis du fucker op, vælter hele korthuset«, siger han.»Men hvis du har gjort dit forarbejde, er du rolig og kan tale til publikum. Og når vi skyder på folk med en kanon, får de konstant lussinger i hovedet. Klask, klask, klask, siger det. Og bagefter er folk sådan: ' Wow, det var vildt'. Og ja, det var det. Men det var sgu, fordi jeg var forberedt«.Infernal. 22. dec. kl. 20.30, Store Vega, Kbh. V.WWW vega.dk.rasmus.straka@pol.dk Vores koncerter er en rejse. Vi kan jo ikke åbne showet med at fyre vodka i skallen på folk Lina Rafn.
Siden debuten i 1997 har Infernal med Lina Rafn og Paw Lagermann serveret håndværkertechno og landeplagende pophits. Nu fejrer gruppen 20-års jubilæum med en turné, der er én stor energiudladning. I aften spiller de i Store Vega, hvor publikum sikkert vil blive overhældt med champagne og beskudt af en kulsyrekanon. Det lyder som rent kaos, men showet er minutiøst planlagt.
For halvandet år siden kom Fødevarekontrollen på et af sine jævnlige besøg i ' Timm Vladimirs Køkken' i Valby. Det var et helt almindeligt rutinebesøg, hvor virksomhedens elitesmiley skulle fornys. Troede de.»Men der lå et æble under en af køkkenvaskene,« fortæller Timm Vladimir med en sørgelig mine.Kontrollanterne var nødt til at hive elitesmileyen ned fra væggen.»To timer efter ringede Ekstra Bladet... Så kan man mærke, at hajerne flokkes.« I dag griner han ad historien, der ikke var større, end at avisen droppede den.Men bagefter gik Timm Vladimir i gang med at lære af fejlen. Det er nemlig det eneste, man kan bruge fejl til - at blive klogere.»Jeg skærpede reglerne endnu mere. For jeg vil simpelthen ikke havne på den forside.«.En travl tidTimm Vladimir har gang i meget. Èt er, at han netop har åbnet en ny filial af ' Timm Vladimirs køkken' i Aarhus.Noget andet, at han for femte år i træk er vært på DR's seermagnet ' Den store bagedyst'. Slutteligt lever han - igen - i et lykkeligt parforhold efter at have været omkring en næsten-skilsmisse fra sin kone sidste sommer. Der er nok at se til, og nu går det godt.Han tager imod på sit beskedne kontor i Valby. Kigger op over læsebrillen og undskylder: ' Jeg skal liiiige', mens han hamrer i tastaturet for at få sendt en mail. Kort efter insisterer han på en rundvisning i det mere end 400 kvadratmeter store hovedkvarter, hvor ' Timm Vladimirs køkken' holder kurser, madskole og events for både firmaer og private.Siden stedet åbnede i 2012, har selskaber, herreklubber og alle andre kunnet dukke op til en festlig aften, hvor de selv laver mad. Det er madskoler med fokus på at have det hyggeligt undervejs.Men man kan kun skabe en succes ved at fejle. Det ved Timm Vladimir bedre end nogen.756 billetterHan er stadig berømt for at have været den ene halvdel af duoen ' Timm og Gordon', som først og fremmest var populær i 90erne, men som også brillerede ved at lave danmarkshistoriens dårligst sælgende film ' Stjerner uden hjerner'.756 billetter solgte den. Han griner højt, inden ansigtet igen bliver alvorligt.»Det var sgu ikke sjovt at stå i offentlighedens søgelys, mens det stod på. Jeg vidste godt, at den film var en fiasko - allerede inden premieren. Vi var gået med til det, fordi vi tænkte, at det var skide sjovt. Men vi vidste jo intet om at lave film, og vi så ikke faresignalerne. Det skulle bare være billigt, men de folk, der var med, anede ikke, hvad de lavede,« husker Timm Vladimir.Da han så den første screening sammen med Peter Aalbæk, sagde han, at han ikke ville møde op til premieren.»Det var det værste lort, jeg nogensinde har set. Men på det tidspunkt var det jo allerede for sent. Vi havde stor succes i forvejen, og det var sgu nok fint, at vi fik et dask i nakken og lærte, at træerne ikke gror ind i himlen.I dag er det bare sjovt, at jeg har været med til at lave den dårligst sælgende film i danmarkshistorien. Selv om jeg ikke tror, det er rigtigt. Der er mange film, der har solgt endnu dårligere, men historien bliver bare bedre af, at det var os, der lavede den.« I 1990erne var duoen det hotteste og sjoveste, man kunne opdrive i det københavnske byliv.»Den der hysteriske ungdomssucces, hvor folk græder, når de ser en  Det var skægt.« Han har selv lige oplevet det igen på tætteste hold - men denne gang med nogle andre i fokus.»Jeg var vært på en festival, hvor ' Gulddreng' og ' Page Four' optrådte.Der var skrig og gråd, og pludselig kunne jeg huske dengang, det var mig.« I dag er der ikke så meget skrig og skrål.Det gør ham ikke så meget at blive mindet om filmen, men at hans navn stadig hænger så uløseligt sammen med en anden komikers kan godt undre ham.»Folk tænker jo stadig på mig som Timm fra Timm og Gordon. Det er altså 25 år siden. Men det må da virkelig have betydet noget for en hel generation og fyldt noget i deres ungdom.Jeg er selv ganske stolt af den periode i mit liv, men for mig var det et andet liv, og jeg kan godt se, at uanset hvad jeg gør, så får jeg aldrig en større succes end ' Timm og Gordon'.«.Ikke god nokOprindeligt er han uddannet skuespiller, men mens han havde stor succes med Timm og Gordon, var der aldrig riftom ham som klassisk skuespiller. Det måtte han erkende, da stormen om makkerparret havde lagt sig. Han måtte se i øjnene, at han faktisk ikke var skuespiller mere.»Jeg har taget en fire år lang uddannelse, men hvor meget skuespil var det lige, jeg lavede? Det var ikke meget. Jeg havde ellers fået chancen, men måske var jeg bare ikke god nok?« Mange skuespillere, der ikke har noget at lave, kan ikke se sig selv som andet end skuespillere.»Når man ikke får sit gennembrud, bliver man let bitter. Men man må sgu ikke rende rundt og være bitter over, at Nikolaj Coster-Waldau tager alle rollerne. Og det er heller ikke Mads Mikkelsens skyld, at andre skuespillere ikke har noget at lave.« Timm Vladimir måtte konstatere, at telefonen med de gode tilbud om roller bare ikke ringede ret meget hjemme hos ham. Da han havde haftsin sidste store rolle - som medicinaldirektøren i DR's tv-serie ' Lykke' - tog han konsekvensen og meldte sig ud af skuespillerforbundet.»Jeg sagde til mig selv: ' Nu gider jeg ikke mere'. Og det var faktisk en befrielse.« Fra den dag genopfandt han sig selv. Som mad-mand, virksomhedsejer, tv-vært og alt det andet, som indtil da kun havde været en parentes ved siden af jobbet som skuespiller.Indtil da havde han tre dage om ugen lavet ' Lykke' og to dage om ugen optaget ' Masterchef'.»Når jeg skulle lave ' Lykke', var jeg glad. Når jeg skulle lave ' Masterchef', var jeg vild og blodig,« husker han.For klart at markere en skillevej mellem at være skuespiller og nu være ' noget andet' fik Timm Vladimir sin første tatovering. I en moden alder.»Jeg havde altid drømt om at have tatoveringer, men det fungerede ikke som skuespiller.« Efter at have fået tatoveret sin familie på underarmen, tog det fart. I dag pryder bl. a. ankre, overskæg, et barberblad og en enorm bronzefennikel - Timm Vladimirs yndlingskrydderi - armene.Forklaringen på at det blev mad, mad og mad, der blev Timm Vladimirs nye lidenskab, skal findes i barndommen. Han voksede op i Albertslund som et ganske højtråbende barn af en mor, der var pædagog, og en far, der ' vistnok var maskinmester', men som mest af alt syntes, at det var sjovt at lave medarbejderrevyer på Carlsberg.Timm Vladimir var ikke bange for at stikke ud. Så når andre drenge spillede fodbold, gik han til husgerning.»Jeg havde også maddage. Det var dengang, lasagne var ' The shit', men derudover fyldte mad ikke ret meget i vores bevidsthed.« Derfor spekulerede han heller ikke over, at han kunne blive kok, hvilket han i dag synes, at han burde have været: For han er ' god til at råbe højt og elsker at lave mad'.Bearnaise og cyklerMan skal ikke fejle - med vilje. Men som Timm Vladimir vender tilbage til flere gange, så er det faktisk dér, man lærer mest. Det er, når man fejler, at man opper sig.»Når bearnaisen skiller for gæsterne i køkkenet, siger jeg altid: ' Det er godt, at det skete'. Vi lærer jo kun af vores fejl. Det er i modgang og hårde tider, man reflekterer. Det er der, man tænker: ' Hvordan undgår jeg dét en anden gang'.« At trangen til at undgå at gentage en fejl får én til at gøre sig umage. Dét ved han fra privaten. På flere planer.»Min søn er otte år og er først lige begyndt at cykle. Han har simpelthen ikke villet før, fordi han var bange for at falde og slå sig. Så står jeg der og siger: ' Hop så op på den cykel og lær at cykle, så du IKKE falder'.« Efterhånden er det småt med fejlene i ' Timm Vladimirs køkken'. For selv om det er o. k., at gæsternes bearnaise skiller, så er Timm Vladimir meget på vagt over for fejl i virksomheden.»Jeg vil ikke havne på forsiden under overskriften: ' Jeg har kvajet mig'.«.Lykkelig igenSidste år trak han overskrifter af den private slags, da Timm Vladimir og hans kone Katrine Engberg meldte ud, at de ville gå hver til sit.Parret ville flytte fra hinanden og dele forældreskabet over sønnen Cassius. Tre år tidligere var Katrine Engbergs far død, og dét havde kastet hende ud i en livskrise. Den eneste udvej, parret kunne få øje på, var skilsmisse. En beslutning, de meldte de ud på Instagram. I dag har Timm Vladimir ikke lyst til at grave i, hvad der skete mellem dem.»Travlheden var en stor faktor.Derudover havde Katrine nogle issues i forhold til sin fars død,« siger han og lyder for første gang en smule kort for hovedet.Kun en måned senere kunne flere medier offentliggøre, at selvom intentionerne havde været en fredelig skilsmisse, var parret nu genforenet.Alt var igen idyl i lejligheden på Østerbro. Cassius havde ikke engang bemærket, hvad der var foregået.Om den periode i sit liv siger Timm Vladimir: ' Et parforhold er ligesom ens business. Der er perioder, hvor det ikke kører. Man er i kulkælderen, men uanset hvordan man kommer op, så er man stærkere - både i business og i parforhold - når man kommer op igen,« forklarer han.Ligesom han har forsøgt at lære sin søn, at man bliver bedre til at cykle, når man anstrenger sig for at lære det, så har bruddet også hærdet ægteparret.»Ligesom jeg blev stærkere efter ' Stjerner uden hjerner', var jeg også stærkere efter bruddet med Katrine.Det var ligesom at falde på cykel. Vi fik renset ud. Nu anstrenger jeg mig lidt mere for ikke at falde igen, og vi er begge to bevidste om, at det ikke må ske igen.« I hjemmet på Østerbro fylder historien faktisk ikke længere så meget.»Der er ingen ' hard feelings' mere.Det er ikke noget, vi spekulerer over.« For at cementere parforholdet gik både Katrine Engberg og Timm Vladimir bagefter ud og fik lavet tatoveringer - til hinanden. Vel at mærke uden at de havde talt med hinanden om det.Da krisen var overstået, fik hun tatoveret hans navn. Mens Timm Vladimir fik et rødt hjerte med et ' K' i.»Det er min eneste tatovering med farve på. Men til at begynde med lignede det faktisk mest af alt et sår,« griner han.»Katrine havde også lagt mærke til det, men nænnede ikke at sige det. Så fik jeg tatoveret en ramme om hjertet, men så kom det sgu til at ligne en iPad.« Til sidst fik han ændret det til to spillekort, hvor hjertet står i det ene.Så nu tænker gæsterne ikke på sår, og Katrine Engberg tænker ikke på en iPad, når hun ser sin mands arm. Sådan lærer han stadig af sine fejl.Han rykker uroligt på sig i sofaen.Det er ikke nemt for ham at sidde stille og tale om sig selv. Selv om det også handler om små og store succeser.På væggen bag Tim Vladimir hænger en af dem - i form af en elitesmiley.»Ja, den har vi fået igen. Myndighederne har været her tre gange siden æblet - uden at finde fejl.«.btweekend@bt.dk Vi havde stor succes i forvejen, og det var sgu nok fint, at vi fik et dask i nakken og lærte, at træerne ikke gror ind i himlen. I dag er det bare sjovt, at jeg har været med til at lave den dårligst sælgende film i danmarkshistorien Om filmfloppet ' Stjerner uden hjerner' Et parforhold er som ens business. Der er perioder, hvor det ikke kører. Man er i kulkælderen, men uanset hvordan man kommer op, så er man stærkere - både i business og i parforhold - når man kommer op igen.Fakta: Timm Vladimir49 år.Uddannet skuespiller.I mange år den ene halvdel af komikerduoen ' Timm og Gordon' sammen med Gordon Kennedy.Indehaver af ' Timm Vladimirs køkken', der har filialer i Valby og Aarhus.Vært på ' Den store bagedyst'.Gift med forfatter Katrine Engberg.Far til den otteårige søn Cassius.
Timm Vladimir har både overlevet voldsomme nederlag og redet på ryggen af store succeser. Også i ægteskabet er det gået op og ned. I dag ved altmuligmanden, at det er i krise, at han lærer nyt.
Han er blød som en bamse og tung som en bjørn. Danmarks stærkeste mand har en mission.»Jeg vil vinde danmarksmesterskaberne 10 år i træk. Og blive blandt de 10 stærkeste i verden,« siger 29-årige Mikkel Leicht, der er blevet kåret til Danmarks stærkeste mand tre år i træk.»Og det er ikke for at prale. I Danmark er der langt ned til nummer to.« Hans arbejde, hans enorme kost, træning, søvn, fritid og livet med kæresten, han bor sammen med i København, er fuldstændig tilrettelagt.På en typisk hverdag står han op klokken seks om morgenen, spiser, tager på job, kører hjem, spiser, sover, spiser. I alt indtager han op til et kilo kød om dagen og mellem otte til 12 æg. I alt bliver det 6.000 til 7.000 kalorier. Så endelig, når aftenen melder sig, træner han tre timer i et fitnesscenter.Oprindeligt er Mikkel Leicht fra Nordjylland, hvor han voksede op på Mors ved Limfjorden i den lille landsby Flade med 200 indbyggere.Selvom indlednings-citaterne viser ambition og selvtillid, ja, selvom han er bred som en bornholmsk bison og kunne slå de fleste til plukfisk, udstråler han ægte jysk sindighed. Han taler roligt og uden de store armbevægelser, da BT møder den 145 kilo tunge mand i løst hængende arbejdsuniform og sandaler ved indgangen til Amager Hospital, hvor han til daglig arbejder som bioanalytiker.' Min egen bamsefar'»Jeg ved ikke, hvorfor I skal registrere jer her på gæstelisten, det har man aldrig skullet,« siger Mikkel Leicht henslængt bag ved skranken til biokemisk afdeling.»Jo, det har man altid skullet, Mikkel,« siger en af sekretærerne grinende og overbærende.»Nå, okay,« svarer Mikkel Leicht og viser BT rundt i afdelingen og ind i et lokale, hvor de med maskiner scanner blodprøver og sikrer, at resultaterne så vidt muligt er korrekte. Pop FM spiller skrattende fra en lille DAB-radio i det hvide lokale. Mikkel Leicht ruller rundt på en kontorstol og tager et par handsker på. Både uniform og handsker er bestilt til ham i maxistørrelse.»Og jeg kan godt have svært ved at håndtere alle maskiner,« smågriner han om sin egen vægt.»Hvorfor interviewer de dig,« spørger en ung kvinde.»Det må du spørge dem om,« svarer Mikkel Leicht.»Fordi han er speciel,« svarer fotografen.»Her er han bare Mikkel,« svarer hun. Hun fortæller, at der engang hang en artikel i frokostlokalet om ham. Nu er den taget ned.»Patienterne kan godt blive lidt overvældede, når de ser ham, fordi han er så stor,« siger hun.»Fortæller du så patienterne, at han er Danmarks stærkeste mand,« spørger journalisten.»Nej, det har jeg kun gjort en gang.« Her er Mikkel Leicht rigtigt nok bare Mikkel og ikke den elitesportsudøver, der to gange har kæmpet om at blive verdens stærkeste mand, og som rejser til stævner i indland og udland året rundt.»Jeg kalder ham for min egen bamsefar,« siger en anden af Mikkel Leichts kolleger, han har aftenvagt med, og som omtaler ham som en dejlig og rund person. Mikkel Leicht bliver lettere forlegen.Stærk mand på fuldtidAt Danmarks stærkeste mand bare er Mikkel svarer meget godt til den manglende opmærksomhed, han får i samfundet. En hurtig søgning på Mikkel Leicht vil vise, at han og stærkmandskonkurrencer ikke er den mest omtalte sport.Han er ikke engang nævnt i den danske udgave af online-leksikonet Wikipedia. Han er endda nødt til at arbejde ved siden af træningen og sit meget disciplinerede liv. Og bruge sine ferier på stævner.»Den største udfordring for mig er at tjene penge. Mange af de andre stærkmænd i udlandet kan leve af deres sport, og på den måde konkurrerer vi på ulige vilkår. Jeg var den absolut eneste med et fuldtidsarbejde til VM. Eddie Hall, der vandt verdensmesterskaberne sidste år, bruger fire-fem timer hver dag på massage,« siger Mikkel Leicht over en chili con carne i hospitalets kantine.I dag har han ikke mad med hjemmefra, men spiser af hospitalkøkkenets udbud. Han ville gerne kunne leve af det, men det kan man ikke herhjemme. Når der for eksempel ikke er ret meget tv-dækning, er det svært at skaffe sponsorer.»Jeg kommer snart til at arbejde 30 timer frem for 37 timer, og det er jeg glad for. Jeg vil meget gerne bidrage til det danske samfund, som jeg gør nu, men det er klart, at arbejdet tager tid fra træning,« fortæller han. I år har han døjet med et mavesår på grund af stress, og det har gjort, at han har droslet ned til træningen og ikke har kunnet præstere maksimalt til verdensmesterskaberne.Han forlader kantinen.Der skal arbejdes til klokken 15.Fra boldbanen til jernhulenEfter arbejde tilbyder den stærke, at køre journalisten hjem og undskylder, at der roder i bilen. Han er klædt i civilt. I joggingbukser, kondisko og T-shirt. De kører fra Amager, forbi Rådhuspladsen og Hovedbanegården og ned ad Istedgade, indtil de når Valby. Han kommer ind på sin opvækst med to brødre og en computer.»Jeg havde ikke så mange venner i klassen.Jeg ville helst bare være mig selv, tage hjem og spille computer. Altså, hvis der var nogen, der blev mobbet, var det mig, fordi jeg ikke var med i fællesskabet. Af og til endte det i slåskamp.Engang i 7. klasse bankede jeg fire drenge fra 9.klasse,« siger han.Det lå i kortene, at han skulle bruge sin krop.»Jeg spillede fodbold, indtil jeg blev 17. Jeg vil vove at påstå, at hvis ikke jeg var kommet til udlandet, havde jeg som minimum spillet superligafodbold,« siger den tidligere målmand, der dengang vejede 75 kilo og en dag - ved et tilfælde - faldt for vægtene i det lokale træningscenter.»Det var meget amatøragtigt at spille fodbold, vi trænede kun to gange om ugen, så jeg blev træt af det. Med vægtene kunne jeg selv tage ansvar. Jeg kan godt lide individualiteten,« fortæller han.Computernørden byttede med tiden musen ud med vægten. Hans søskende træner ikke og har nok aldrig forstået Mikkel Leichts prioriteringer.Det samme gælder hans forældre.»De accepterer det, men mine forældre var i hvert fald kede af, at jeg stoppede til fodbold,« siger han.Enspænderen Mikkel LeichtMålmænd er skøre, siger man. De er i hvert fald enspændere. Hvem stiller sig frivilligt ned alene mand som skydeskive? Og tager alle tæskene fra medspillerne, når bolden går ind? Det gør originaler, og man skal også være original for at drømme om at blive en af de stærkeste. Mikkel Leicht ville være stor som Arnold Schwarzenegger.Han så blandt andet Pumping Iron-filmene, som Arnold Schwarzenegger blev kendt for i 1970erne og frem. Det skabte en romantik for jernhuler med tunge vægte i grå haller. Mikkel Leicht trænede i den danske entertainer og wrestler Asbjørn Riis' træningscenter på Mors, Bjørns Wrestling og Træningscenter. Tanken om at blive Danmarks stærkeste mand kom, da Asbjørn Riis for 10 år siden opfordrede ham til at deltage i DM. Selve ambitionen kom vægtløftfor vægtløft.Det var ikke kun målmandsposten, der viste, at han var en enspænder, siger hans kæreste, Kristine Castance, da vi kommer hjem i lejligheden.»Jeg tror, at historien om Mikkel er, at han altid har været trodsig. Når nogen siger, han skal gøre noget, så går han i en helt anden retning.« Hun sidder i træningstøj og ser forelsket op på Mikkel Leicht.»I gymnasiet blev jeg smidt ud på grund af for meget fravær. Jeg er den, der bedst ved, hvordan jeg lærer. Hvorfor skal de blande sig i, hvordan jeg gør tingene? Det er min eksamen, det går ud over. Ikke deres,« siger Mikkel Leicht og hidser sig lettere op.»Jamen, jeg synes, det er noget fis. Jeg havde masser af fravær, da jeg tog uddannelsen som bioanalytiker, men gennemførte alligevel.« »Hvis Mikkel gad skolen, ville han være dygtig.Men han gider det bare ikke,« siger Kristine Castance.De store fordommeDeres lejlighed er ikke den mest fyldte. En sofa, et lille sofabord. Et spisebord. Fire stole. En lille kasse med to teoribøger og nogle hylder. Så er der en fladskærm med løs ledning. Det har aldrig været tændt. Som om intet unødigt skal forstyrre Mikkel Leichts mål.Kristine Castance mødte ham på datingappen Tinder. Dengang for tre år siden, vidste hun, hvem han var, fordi han var et kendt navn i bodybuildermiljøet. Hun boede i Hvidovre, og snart flyttede Mikkel Leicht fra Jylland til København. Hun fortæller, at der er mange fordomme, og at hun selv havde dem i begyndelsen.»En kvinde vidste ikke, hvad hun skulle gøre af sig selv, en dag Mikkel Leicht løftede kurven i et supermarked for en ældre dame. Det så ud som om, hun tænkte, at han bare var stor og ulækker. Der er fordomme. Jeg har selv tænkt engang, at jeg ikke kan være sammen med en type som ham. Han var sikkert bare et grødhoved, der stod nede i træningscentret hele dagen.«.Træt som MetusalemMikkel har lagt sig i sofaen. Han har hverken fået den mad eller den søvn, han skal have.»Jeg kunne lægge mig om på siden og begynde at snorke om et minuts tid,« siger han.Udover selve træningen er den rette kost, den rette hvile, udstrækninger og søvn ekstremt vigtigt.»Træningen er den sjove del. Folk siger, at de skal kæmpe for motivation, men det kender jeg ikke til. Jeg får et kick ud af den, og det er overstået ret hurtigt. Jeg hader til gengæld at løbe.Der kommer jeg meget, meget hurtigt til at kede mig.« Det hårdeste er det mentale. Han visualiserer og tænker hele tiden over, hvordan han kan blive bedre. Selve styrketræningen er den sjove dele, for de kan alligevel ikke træne mere end tre timer om dagen, fortæller han. Mikkel Leicht siger ofte »vi«. Med »vi« mener han ham og Kristine Castance. Hun tager med til alle stævner verden rundt og styrer hans kalender.Fester gør de sig ikke i.»Jeg kan ikke huske, hvornår vi sidst har været til en fest,« siger Mikkel Leicht.»Nytårsaften, forrige år,« siger hans kæreste og griner.»Jeg kan godt lide en Somersby Cider eller en Guinness af og til,« siger Mikkel Leicht og tilføjer, at mange af hans udenlandske konkurrenter, og venner drikker godt igennem.»Men det er ikke særlig tit, jeg ser venner. Rigtig tætte venner tager også tid. Vi har tit aftaler, som bliver udskudt.« »Vi er ret gode til at tage ud og spise sammen eller tage i biografen. Men jeg savner overskuddet til, at vi spontant kan besøge venner og familie,« siger hans kæreste.Vikingen Mikkel Leicht?Han har ikke sat sig en stopdato for sin karriere, og dermed en normal tilværelse. Og kæresten går med ham hele vejen, siger hun. Fremtiden derefter? Den er uvis. De næste mange år skal bruges på at blive en af verdens bedste. Det kræver blandt andet, at Mikkel Leicht skaber sig et navn. For showet er en stor del af sporten.»Vi står og råber og skriger, og det skal jeg blive bedre til. Jeg fokuserer for meget på det sportslige.« »Når folk møder ham og råber, det er Mikkel, siger han hurtigt hej og går videre,« siger Kristine Castance, som står for de sociale medier og for at opbygge hans identitet.»Det er ikke for at være arrogant, men nogle gange må folk slappe af. Jeg vil bare gerne være mig selv, når jeg er ude med Kristine,« siger han.»Men showet er så stor en del af sporten.Det handler om storytelling og om at skabe en identitet,« siger hun.Som Asbjørn Riis, der er wrestler og entertainer.Som Arnold Schwarzenegger. Eller den danske stuntmand Sven-Ole Thorsen. Med det røde fuldskæg kunne Mikkel Leicht blive viking, men det er ikke det, han vil kendes for.Privat vil han helst være sig selv, og til konkurrencer er han så koncentreret om at løfte kilo, at han af og til glemmer at brøle ekstra højt og vise muskler til publikum. Og det sker ikke, selvom han stræber efter at give noget til publikum, fordi hans gamle idoler også har været showmen.»Det er nok mest til de store konkurrencer, at jeg savner, han gør lidt mere ud af sin profil. Det er han for dårlig til. Han er mere tilbageholden deog introvert,« siger hun.Han jerner ud af banen, lige efter han har løftet vægte til stævner fremfor at vinke til publikum.»Det skal jeg også øve mig på, men jeg har ikke lyst til at blive en persona og stå på Fisketorvet med en bandana,« siger han.Så er vi tilbage ved den jyske sindighed. Og Mikkel Leicht skal nok blive bedre. Der er nok år at tage af. NU rumler maven, Kristine Castance ringer efter thaimad, inden Mikkel Leicht skal i træningscentret.MIKKEL LEICHT.»Jeg havde ikke så mange venner i klassen.Jeg ville helst bare være mig selv, tage hjem og spille computer. Altså, hvis der var nogen, der blev mobbet, var det mig, fordi jeg ikke var med i fællesskabet« »Det er ikke for at være arrogant, men nogle gange må folk slappe af. Jeg vil bare gerne være mig selv, når jeg er ude med Kristine«.Fakta: MIKKEL LEICHTStærkmand Kåret til Danmarks stærkeste mand 2014, 2015 og 2016 Har deltaget i verdensmesterskaberne, 2016 og 2017 Uddannet bioanalytiker, UniversityCollege Århus Danske rekorder under turneringer: Dødløft: 400 kilo i 2016 ved Ultimate Strongman World Championships i Newcastle, England Log lift: 192,5 kilo i 2013 ved Loaded Cup, Ringsted, Danmark, Personlige rekorder: Ved dødløft: 400 kilo Ved squat: 370 kilo Ved logpres: 210 kilo Ved bænkpres: 250 kilo.
REPORTAGE: Danmarks stærkeste mand lever med en vægtig mission om at blive blandt verdens stærkeste. Men det er en udfordring som bioanalytiker på fuldtid. BT besøgte stærkmanden på arbejde og hjemme i privaten med sin kæreste.
To døde i Københavns Havn lørdag aften.Turister i en eldrevet udlejningsbåd en dejlig forårsaften.Jeg filmede tilfældigvis gruppen af vanvidssejlere, otte vandscootere. Både da de indtog havnen sydfra ved Sydhavnens sluseområde, og da de åbenbart i vild flugt forlod havnen.Havnens uskyld er røget, anarkiet sejrede.SIDEN 2014 har det været forbudt for vandscootere at sejle i havnen, bl. a. efter en kampagne mod vanvidssejlads, som Bådklubben Valby stod for. Politikere, politi, By og Havn. Sejlere dannede front mod vanvidssejladsen, og et forbud mod scooterne blev fornuftigvis indført og indskrevet i havnereglementet.Desværre er det myndighedernes eneste initiativ mod hurtigsejlads i havnen.Kun et par diminutive anagrammer med rød streg over en vandscooter er sat op.Sejlads med op til 125 km/t. er ofte hverdagskost i sejlsæsonen fra april til oktober.6 knob, 12 km/t., er den officielle fartgrænse.Det er indlysende, at farttosser på vandscootere og hurtige speedbåde er farlige og bør passiviseres.Men myndighederne er magtesløse med en havn som motorvej og fri åbning i begge ender, ved Lynetteløbet og Kronløbet i nord og Stigbordene i syd. Ingen eller magtesløs kontrol og nul sanktionsmuligheder.Myndighederne kan ikke fange fartbøllerne på grund af den åbne havn og mangel på beredskab og egnet materiel.Som formand for en kajakklub er jeg hunderæd på mine medlemmers vegne og konfronterer ofte vanvidssejlerne med tilråb og eder i ren frustration og magtesløshed. Og jeg føler mig til grin, ligesom myndighederne, velsagtens.Vi vil helt sikkert opleve flere ulykker, hvis ikke myndigheder og sejlere strammer op. Min bådklub har utallige gange råbt op, deltaget i den offentlige debat, gjort vanvidssejlerne til hadeobjekter og arrangeret møder med de ansvarlige myndigheder. Men ingenting er sket.Nu skete det ultimativt forfærdelige, at to blev dræbt og flere såret.Min opfordring er, at alle ansvarlige sætter sig sammen og forsøger at finde løsninger på at bekæmpe vanvidssejladsen.Der er uprøvede muligheder, som min bådklub allerede i 2014 påpegede over for både politikere og politi. I modsat fald vil anarkiet fortsat råde, og de stærke sejlere vil tyrannisere de svage.Havnens image og miljø står på spil.Myndighederne bør have røde ører.Det er indlysende, at farttosser på vandscootere og hurtige speedbåde er farlige.
SEJLADS I HAVNEN Så skete det, vi har forudset i årevis: En vanvidssejler har slået mennesker ihjel.
Da Palle Sørensen den 18.september 1965 på en nattemørk vej på Amager resolut bremsede den stjålne hvide Simca, steg ud af bilen og i løbet af få minutter affyrede i alt 15 skud, gik han med ét fra at være kriminel indbrudstyv og forsikringssvindler til at blive firedobbelt politimorder. Koldblodigt likviderede han fire unge og ubevæbnede politibetjente, som jagtede ham efter en indbrudsturné. Det firedobbelt politidrab sendte chokbølger gennem både politikorpset og befolkningen, og Palle Sørensen skrev sig efterfølgende ind i moderne dansk politihistorie som den mest forhadte morder og dén, der har siddet fængslet længst tid, nemlig i alt 46 år, heraf de 33 år for det firedobbelte politidrab.Tragisk milepælTorsdag døde Palle Sørensen i sin ældrebolig i Valby, 90 år.Ifølge historiker og museumsleder for Politimuseet Frederik Strand var Palle Sørensens fire likvideringer af de unge politifolk en tragisk milepæl i politiets historie og fik afgørende betydning for resten af korpset.Drabene på de 24-28-årige betjente førte nemlig til en generel bevæbning af politiet, da det i 1965 blev besluttet, at alle betjente i tjeneste skulle bære våben.»Det var et markant skifte i dansk politis historie, der brød med tanken om, at eftersom politiet havde med befolkningen at gøre - og ikke en ydre fjende - skulle betjentene være ubevæbnet.Også tidligere havde man ganske vist oplevet drab på politibetjente herhjemme, men det var antallet af drab og måden, de blev begået på, som fik betydning i denne sag. De fire betjente blev ikke dræbt i ildkamp, drabene var så meningsløse, og betjentene havde ikke en chance for at forsvare sig. Det var et kæmpechok for alle,« siger Frederik Strand.Efter en intens menneskejagt meldte Palle Sørensen sig selv hos politiet dagen efter drabene. Han blev i 1966 idømt fængsel på livstid.Diskuterede benådningMen også hele efterspillet omkring Palle Sørensens fængsling blev markant og medførte i årtier vedvarende diskussioner i offentligheden, påpeger Frederik Strand.Normalt kan livstidsfanger søge om benådning efter 12 års fængsel, men Palle Sørensens gentagne ansøgninger om at komme på fri fod blev afslået gang på gang. De første mange år sad han i isolationsfængslet i Vridsløse Statsfængsel, senere blev han overført til Nyborg Statsfængsel og til sidst det åbne fængsel i Sdr. Omme. Da han i maj 1998 blev benådet, havde han siddet i fængsel uafbrudt i næsten 33 år.»Varigheden af hans fængsling førte gentagne gange til debat, som var med til hele tiden at aktualisere sagen. Palle Sørensen-skikkelsen og hele sagen har derfor fået en særlig bevidsthed hos befolkningen.Man diskuterede hans farlighed og rimeligheden i, at han skulle sidde så længe i fængsel.Der var diskussioner af de retspsykiatriske undersøgelser af ham, og det særlige ved ham var jo, at han ingen voldshistorik havde, før han pludselig slog fire politibetjente ihjel,« beretter Frederik Strand.Palle Sørensen voksede op i lejlighed på Amager med en far, der var politibetjent, og en mor, der arbejdede som rengøringsdame. Hans kriminelle løbebane begyndte med småtyverier og indbrud, som første gang sendte ham i fængsel som 19-årig.Senere begik han bl. a. indbrud hos to københavnske skattekontorer og en sygekasse, ligesom han sprængte et pengeskab i luften hos Arbejdsmændenes Arbejdsløshedskasse.tea.krogh@jp.dk 
Palle Sørensen, der i 1965 skød og dræbte fire unge politibetjente, er død. Hans ugerninger førte bl. a. til beslutning om, at politibetjente skal bære våben.
På mange af folkeskolerne i Københavns Kommune er der så mange tosprogede elever, at det risikerer at gå ud over såvel fagligheden som elevsammensætningen.Således fremgår det af en ny opgørelse udarbejdet af kommunen for Berlingske, at der på 16 ud af 70 folkeskoler og specialskoler er mere end 40 procent tosprogede elever, hvilket af eksperter og politikere beskriver som en slags smertegrænse for, hvor mange tosprogede elever, der bør være i forhold til antallet af dansksprogede elever.Hvis der er mere end 40 pct., går det nemlig ud fagligheden i den enkelte klasse, som professor og folkeskoleekspert på Aarhus Universitet Niels Egelund beskriver det.»Man når den magiske grænse omkring 40 pct., og kommer man op på 50 pct. eller derover, opstår der for alvor det, man kalder den manglende positive kammerateffekt. Man lærer nemlig ikke bare af det, der kommer ud af munden på læreren. Dialogen i klassen betyder også noget, og det er ikke mindst de fagligt stærke danske elever, der bidrager til den dialog,« forklarer professoren.Tingbjerg Skole er den københavnske skole, som med 89,9 pct. har flest tosprogede elever.Mange af eleverne kommer fra boligområdet Tingbjerg, hvor de fleste af beboerne er indvandrere eller efterkommere af indvandrere fra ikke-vestlige lande. Andre skoler med mange tosprogede elever er Tagensbo Skole med 69,1 pct., Rådmandsgades Skole med 53,2 pct., og Korsager Skole med 48,8 pct. En skole som European School Copenhagen - eller Europaskolen - har også med 76,8 pct. mange tosprogede elever, men den har en profil som international skole. Yderligere et par skoler har meget tæt på 40 pct. tosprogede. Med blot 4,5 pct. er specialskolen Skolen i Peter Vedels Gade den skole, som har færrest tosprogede elever.Niels Egelund understreger, at PISA-undersøgelserne gentagne gange har påvist, at smertegrænsen for andelen af tosprogede elever er omkring de 40 pct. En anden ekspert, forsknings-og udviklingschef på VIA University College Andreas Rasch-Christensen, tilføjer, at »når man begynder at nærme sig omkring 40 pct., så sker der det, at etnisk danske forældre begynder at trække deres børn ud«. »Men man kan ikke sige, at når en skole har 40 pct. tosprogede, så er den pr. definition dårlig,« tilføjer han.Niels Egelund forklarer, at de mange folkeskoler med mange topsprogede elever ikke alene kan forklares med, at der er mange indvandrere og efterkommere i København. De kan også forklares med, at mange danske forældre vælger at melde deres børn ind i de mere end 50 fri-og privatskoler i kommunen.»Hvis de elever gik i folkeskolen, ville problemet ikke være så stort,« vurderer han.Klarer sig ofte dårligere i skolenPå en skole som Rådmandsgades Skole fik de topsprogede elever til de obligatoriske 9. klassesprøver i 2015 i snit karakteren 4,2. To år tidligere var det 5,5. Snittet i 2015 for alle elever i København uanset etnicitet og baggrund lå på 6,7. Blot 73 pct. af eleverne på Rådmandsgades Skole opnåede et snit på minimum 2 i dansk og matematik, hvilket er en forudsætning for at kunne komme videre på eksempelvis teknisk skole.Omvendt forholder det sig med en skole som Sankt Annæ Gymnasiums Grundskole, hvor hver tiende elev er tosproget, og hvor snittet for dem ved de bundne 9. klasssesprøver i 2015 var 7,8. Alle elever på Sankt Annæ Gymnasiums Grundskole fik 2 eller derover i matematik og dansk.Generelt får tosprogede elever og tosprogede drenge i særdeleshed dårligere karakterer.Sidste år havde disse drenge i København et snit ved de bundne prøver på 5,5, hvilket dog er noget bedre end snittet i 2013, som lå på 4,8. Gennemsnittet for alle elever i København var sidste år 6,8 mod et landsgennemsnit på 7.Børne-og ungdomsborgmester Pia Allerslev (V) understreger, at »det ikke er sådan, at er man tosproget, så klarer man sig pr. automatik dårligt«. »Men,« tilføjer hun, »desværre er det ofte det billede, vi ser.« Ifølge Pia Allerslev er 11 skoler med bl. a.mange tosprogede elever lige nu i gang med en såkaldt faglig handleplan. Dertil kommer, at tosprogede elever og elever fra hjem med socioøkonomiske udfordringer udløser særlige tilskud til skolerne.»Det handler om en mere fokuseret, faglig indsats. Mere struktur i undervisningen og mere fokus på sprog allerede i de små klasser.Allerede fra fjerde eller femte klasse får man udfordringer i matematik, hvis man ikke er god til dansk. Man skal faktisk kunne læse for at kunne følge med i faget,« siger hun.Ifølge børne-og ungdomsborgmesteren »er 40 pct. en fin målsætning«, men »det må ikke blive det eneste mål«, som hun siger.»Vi forsøger at lave skoledistrikter, så vi tager hensyn til de 40 pct., men vi kan ikke bare lave et skoledistrikt som Tingbjerg om. Noget andet er, at ændrer vi skoledistrikter, vil der også være forældre, der bliver sure,« siger hun.Hvad med i højere grad at fordele de topsprogede elever? »Det har vi gjort, men det har ikke den ønskede effekt. Det har ikke virket her i København, og jeg tror ikke mere på det her med at busse eleverne rundt,« siger hun: »Jeg vil langt hellere sætte mere ind ude på skolerne og være med til at sikre, at medarbejderne er så dygtige, at de kan løfte børnene.« For to år siden - i 2015 - var der ifølge skolernes egne kvalitetsrapporter 20 ud af 70 skoler med en andel på 40 pct. eller flere topsprogede elever i København Kommune. At antallet er faldet fra 20 til i dag 16, skyldes ifølge borgmesteren en særlig indsats fra lærere og skolelederes side.»De etnisk danske forældre tilvælger den københavnske folkeskole i langt højere grad end tidligere, og det skyldes blandt andet, at vores lærere og skoleledere er blevet bedre til at fortælle, hvad det er, man lykkes med i folkeskolen,« siger borgmesteren og tilføjer, at mindre justeringer af skoledistrikterne også har spillet en lille rolle.Professor Niels Egelund mener, at »noget af det eneste, man kan gøre, er at sprede de topsprogede elever mere«. Det sker bl. a. i Aarhus for de sprogligt svageste børns vedkommende, ligesom der i en kommune som Holstebro højst må være 18 pct. topsprogede elever i en klasse. Han tvivler på, at det for alvor kan lade sig gøre at lave om på skoledistrikter eller ligefrem lukke skoler.»Det, man også umiddelbart kan gøre, er arbejde med lavere klassekvotienter og bedre normering og dermed styrke undervisningen på de pågældende skoler,« siger han.Valby-skole har vendt udviklingenPå Ålholm Skole i Valby kan skoleleder Michael Olesen notere sig ikke så lidt af en omvæltning, når det gælder elevsammensætning og skolens ry som et sted for bander og bøller, og hvor alle eleverne kom fra den belastede Akacieparken.Da han kom til skolen for omkring ni år siden, var cirka hver anden elev topsproget. I dag er det hver femte. I 2009 indskrev han 34 elever af alle etniciteter, i dag er der 100 elever i fire børnehaveklasser, og til sommer starter 83 nye elever i børnehaveklasse.På samme måde er optagelsesprocenten fra det lokale skoledistrikt mere end fordoblet og er i dag omkring 70.Skolelederen vurderer, at andelen af tosprogede i de mindste klasser er cirka 15 pct.»Der er sket to ting. Beboersammensætning er ændret i Akacieparken. Takket være en stor boligsocial indsats er der tyndet ud i antallet af tosprogede. Vores problem var egentlig ikke de topsprogede elever, men at de etnisk danske familier valgte os fra. De første, der forsvandt, var de ressourcestærke danske forældre, så hev de ressourcestærke tosprogede deres børn ud, og på den måde opstod der en selvforstærkende negativ spiral,« siger Michael Olesen: »Vi havde klasser, der var 100 pct. tosprogede, og at vores 9. klasse i dag er 80 pct. tosproget vidner om, hvordan holdningen var til os.« Ud over demografien har skolen selv gjort »en kæmpe indsats«, som Michael Olesen siger.Han taler om »års hårdt arbejde« med charmeoffensiv og PR i børnehaver og lokalområdet samt via gode historier i Valby Bladet. Michael Olesen vurderer ikke, at småjusteringer af skoledistrikterne i området har haft »den store betydning«. Skolelederen tilføjer, at Ålholm Skole på andet år har en faglig handleplan, og at den også bidrager til den positive udvikling.Så har smertegrænsen ved 40 pct. tosprogede reel betydning for en skole? »Man kan godt have en god skole, selv om tosprogsprocenten er høj. Jeg vil mene, at smertegrænsen skal højere op. Det er vigtigt at huske på, at de udenlandske også forandrer sig. De er nogle helt andre end for ti, måske 20 år siden,« siger han.ejs@berlingske.dk Det handler om en mere fokuseret, faglig indsats.Mere struktur i undervisningen og mere fokus på sprog allerede i de små klasser.Pia Allerslev (V), Børne-og ungdomsborgmester i København.Fakta: FAKTATop og bund i KøbenhavnFem skoler med mange tosprogede børn (i procent): Tagensbo Skole: 69,1 Ellebjerg Skole: 64,9 Rådmandsgades Skole: 53,2 Lykkebo Skole: 45,8 Tingbjerg Skole: 89,9 Fem skoler med få tosprogede børn (i procent): Skolen ved Sundet: 7,4 Skolen på Islands Brygge: 9 Den Classenske Legatskole: 9,3 Frejaskolen: 8,3 Gasværksvejens Skole: 9,2 Kilde: Københavns Kommune, 3. marts 2017.
Mange folkeskoler i København har stadig så stor en andel af tosprogede elever, at det går ud over fagligheden, lyder det fra eksperter. Borgmester understeger, at kommunen sætter ind med målrettet støtte til de mest udfordrede skoler. Det virker, er meldingen fra Ålholm Skole.
Det er næsten ikke til at tro det, men 2018 markerer halvtredsåret for danskernes første møde med Egon, Benny, Kjeld, Yvonne og Olsen-bandens finurlige planer om at snuppe millioner fra samfundets top og økonomiske forbrydere. 
Det er 50 år siden, Olsen-bandens første film havde premiere. 
Frederik er klar til at blive konge, lyder budskabet i den ny portrætbog Under Bjælken, som forfatter Jens Andersen har skrevet om kronprinsen.Spørgsmålet er, om han også er kongelig. Det kan man godt blive i tvivl om, hvis man først en gang er stødt på ægte kongelighed. Det gjorde jeg, da jeg for en del år siden var på besøg på kunstmuseet Louisiana nord for København.Det moderne museums nu afdøde grundlægger, Knud W. Jensen, var til stede i salen. Endog meget til stede. Min eks og jeg sad lige ved siden af ham. Hende i en lys sommerkjole, jeg i et eller andet sort. Jeg kan ikke huske, hvem der holdt foredraget eller den efterfølgende debat. Vi var begge lige begyndt på Kunstakademiets Arkitektskole, og i museets afsmittende rus af kunst og kreativitet, kunne vi dårligt nok hviske til hinanden i benovelse over herren på stolen ved siden af. Knud W.derimod var i sit es i sit kulturradikale kongerige. Han sad yderst på stolesædet, og flere gange tabte han sin letvægtslæsebrille ned på kokostæppet. Den store sal i Louisiana er den skålformede, der skråner i generøse trappetrin på to af siderne. Rummet udstråler den der modernistiske fremtidstro, som arkitekturen havde, dengang før den byggede verden gik af lave i skimmelsvamp, betonelementer og ensretning. Min eks i sommerkjolen samlede pligtskyldigt, men velvilligt brillen op og rakte den ærbødigt tilbage til ejermanden.Han takkede. Godt kik til kavalergangen - selv uden læsebrille. Det skete igen - brillen ned på gulvet, pigen i sommerkjolen bukker sig ned og samler op. En gang til for prins Knud.Demens, senilitet eller dårlig motorik? Nej - et menneske med selvtillid og i en position til at gøre lige, hvad der passer ham. Ikke uforskammet eller som klassens bølle. Underspillet og elegant. En mand, der griber de gaver, livet byder ham, og ikke forklejner sin rolle.Man kan stadig se ham i dag.Man kan faktisk ikke undgå det.Rigmor Mydtskovs billede i fuld figur hænger lige inden for døren.Der, hvor man køber billet eller flasher medlemskortet. Dobbeltradet jakkesæt og godt med luft over hovedet. Man siger, at professionelle fotografer portrætterer folk med meget på hjerte med godt med luft over hovedet. Så er der plads til de store tanker. Knud W. ligner en konge.På forsidefotoet på Jens Andersens nye portrætbog er toppen af kronprins Frederiks hoved meget sigende skåret af.Kongen og dronningenI sensommeren var jeg forbi igen.Til litteraturfestivalen deroppe.Kongen og dronningen var der for at tale om deres seneste frembringelser.Ikke Margrethe og pensionistprinsen, men den amerikanske forfatter Paul Auster og hans skrivende hustru, Siri Hustvedt.Parret udstråler en aura, som er de færreste forundt. Den kommer af at have bidraget med noget væsentligt.At have skabt og sagt noget, de færreste er i stand til, men som kan modtages af de fleste overalt på kloden. Den uendelige historie om at befinde sig i verden, alene og i fællesskab med andre.De to sidder på hver deres klapstol i teltet på græsplænen og taler om flyvende giraffer, som var det en dagligdagsbegivenhed. De taler om at bygge verdener op, som er ekstremt langt væk fra virkeligheden, men som enhver, der bruger nogle få timer af livet til at læse, alligevel accepterer og hopper ind i med samlede ben.Det er det, kunstnere i den vægtklasse kan. Fjerne sig fra virkeligheden og bygge universer op, der er særlige, men fremstår universelle.Læseren tror på det, de siger, skriver og skaber.Hybriden taber luftHvordan står det til med kongeligheden i vores eget lille kongerige? Sæt to fuldstændigt modsatrettede ord sammen. Prøv at skrive ' christianiacykel-kronprins' i din browser, og se hvad der sker. Der popper en hel del billeder op af vores kronprins Frederik i en trehjuler med lad. På flere af billederne sidder de to ældste børn, Christian og Isabella.Hvor skal de hen, spørger man sig selv. I skole med børnene gennem et grønt område i forstaden? Sådan ser det ud på stien. Der er opsmøgede skjorteærmer. Den kommende konge og kronprins in spe. En spiralerende snobben nedad og higen efter en drøm, der ligner et rækkehus i Valby.For at foregive en så klichénormal situation, må man simpelthen have noget mere på bogen.For at træde ind i sådan et billede, skal man træde ud ad et andet.En større historie. At kunne gennemføre en ironman eller løbe et maratonløb, som så mange andre mellemledertyper, kvalificerer ikke til andet end netop det. Når man ser på billederne af Frederik på cyklen, får man uvægerligt den tanke, at Monarch er noget, man kører forbi på motorvejen - ' Royal Class' er det, der står på turistbusserne.Inden kronprins Frederik når at blive udråbt til konge, skylder han at signalere helt tydeligt, på hvilken side af den blafrende politiafspærring han står. Det dér lange plastikbånd med røde striber, der adskiller parnasset fra mængden, når der er optræk til store nationale begivenheder som et kongeligt bryllup eller en dåb.Som regent bliver han nemlig ikke bare en kransekagefigur uden egentlig magt. Der skal uddeles ordner og inviteres til selskaber, som størstedelen af det danske erhvervsliv vil give højre hånd for at blive en del af.Regenten har en plads i Statsrådet, som ganske vist er ren formalia, men pladsen giver mulighed for at komme tæt på de mest indflydelsesrige politikere. Mange mennesker lytter til ordene, der kommer ud af en regents mund.Derfor kræves det af en sådan, at han eller hun magter at træde ind i rollen.KlovnekongenÉn person i kongehuset har i mange år været bevist om sin plads.Han har endda gjort sig den ulejlighed at stræbe efter mere. Den sørgeligt nok demenserklærede prins Henrik har opført sig som en konge og stræbt efter titlen. Hans adelsmærke har aldrig været en søgen efter en normalitet, der er svær at definere.Ifølge en meningsmåling lavet af TNS Gallup før diagnosen, ville tre ud af fire danskere skære betragteligt i hans apanage. Nu er han desværre dømt ude. På en trist baggrund beholder prinsen apanagen mod ikke at skeje ud.Klovnen, der ville være konge, bliver ikke skudt, men annulleret i historien som en offside-scoring.Kongehuset nyder bred opbakning i befolkningen. Paradokset er, at det øjeblik en kongelig begynder at opføre sig som en konge, stopper sympatien. Vi vil ikke være ved, at regenten har magt.Nej, de kongelige må ikke have et projekt eller dagsorden. Der skal være ro på rækkerne.Kongehusets kongelighed accepteres ikke af befolkningen.Kongelighed er noget, borgerligt fødte personer langt væk fra kongehuset kan opnå gennem en ekstraordinær livslang indsats.Rasmus Graakjær er arkitekt og forfatter til romanen ' X'et - en roman om arvefølge'.kronik@information.dk Paradokset er, at det øjeblik en kongelig begynder at opføre sig som en konge, stopper sympatien.Vi vil ikke være ved, at regenten har magt.
Folkets sympati stopper, så snart et medlem af kongefamilien begynder at opføre sig kongeligt. Derfor ligner kronprinsen mest af alt en rækkehusdrøm i Valby. Kongelighed kan alene opnås af borgerligt fødte, der yder livslang og ekstraordinær indsats.
Den 16-årige Avedøre-pige Jeannette La Cour havde netop forladt folkeskolen i 1980, uden at ane hvad hun ville med sit liv.Men kort efter befandt hun sig pludselig for første gang i livet i en flyvemaskine på vej mod Nairobi, Kenya.Formålet var en fotosession for In Wear, en model-konkurrence, hendes mor havde set i avisen og opfordret datteren til at søge.Senere skulle Jeanettes søster Sussi komme til at forfølge en helt anden form for modelkarriere under navnet Katja Kean. Det er en anden og kendt historie.Jeannette lærte hurtigt den dengang ukendte Gitte Nielsen at kende.D en kendte ' model-mutter' Thrise Thomsen, Copenhagen Models, tog de glade unge piger under vingerne, og så kom der ellers fart på.Model-job væltede ind i Tyskland og Paris.»Jeg blev kastet ind i en helt anden og totalt ukendt verden på et splitsekund og kom til at arbejde med de største fotografer. Da jeg mødte Gitte, var det som en leg for os begge to. Det var det rene eventyr. Vi var meget unge, friske og grønne, og vi holdt os overhovedet ikke tilbage,« siger Jeannette La Cour.Naturlig skandinavisk smukJeanette blev castet som den klassisk, naturligt smukke, skandinaviske sportspige. Som 19-årig levede hun dør om dør med rockstjernen Joan Jett på Manhattan, uden at ane hvem ' Miss I Love Rock'n'Roll' var.Jeannette vadede rundt mellem pop-, musik-og filmstjerner, spillede på alle tangenter. Hun havde fripas på de bonede gulve, oplevede luksus, rejser og natteliv som det, vi andre må læse om i blade og på nettet.Hun optrådte på alverdens forsider, magasiner og billboards. Nåede blandt andet at pryde Time Magazines forside i selskab med sin ven og samarbejdspartner Giorgio Armani.»Jeg blev forelsket i Tito fra Schweiz, som var 20 år ældre end mig, og flyttede med ham til New York. Han er forblevet min tætte soulmate og har lært mig alt, både om den glamourøse verden, men også om sundhed, livsstil og den indre rejse,« siger Jeannette.»Det var en utrolig spændende tid, hvor vi levede det dyre liv, og hvor jeg mødte en masse inspirerende mennesker inden for mode, fotogra-fi, kunst og musik. En make-upartist, der var en af mine rigtigt gode venner, var f. eks. hende, der skabte Madonnas look i den periode i begyndelsen af 80erne. Som model i New York kom man gratis ind på de dyre klubber og fik dyre drinks over alt. Jeg har været på de vildeste steder, klubber, lejligheder og paladser, helt fra tidligt i Paris, til New York og i mange andre lande og byer.« Men en dag i 90erne, efter et årtilangt eventyr, kom hjemveen. Helt konkret førte den Jeannette til Valby.Til samme lejlighed som Jeannette nu bor i 26 år senere.Via kæresten Tito mødte den unge Avedøre-pige yoga-instruktøren Dharma, som dengang som nu blev frekventeret af diverse filmstjerner.Han inspirerede Jeannette til en livsstil baseret på sundhed, som fortsat stråler ud af de smukke, blå, nu 53-årige øjne. Med godt med skillinger på kistebunden fortsatte hun det dyre liv på restauranter og i haute couture-butikker. Stadig i tæt kontakt med flere fra jetset-tiden.Men pludselig en dag kunne Jeannette ane kistebunden. Pengene røg hurtigere ud, end de kom ind -og hvad nu? Udover den brændende interesse for sindets indre, mode og fotografiog musik, var mad en anden bærende passion.Tilkaldevikar i kantinenSå i dag arbejder hun på tiende år som tilkaldevikar i kantiner og andet godt, fra kl. syv om morgenen.En anelse mindre glamourøst end at posere på 5th Avenue, men som Jeannette siger: »Som model har jeg været vant til at rejse og stille op til job, når de meldte sig. For derefter at rykke ud og altid være parat til at møde og samarbejde med nye mennesker.Det her er på mange måder det samme, en rytme og livsstil, jeg altid har været vant til og har det godt med.« Det er et helt andet liv, du lever i dag, hvorfor forsøgte du ikke at holde fast i jetset-tilværelsen? »Modeverdenen er på mange måder overfladisk, men den tiltrækker også mange spændende og søgende mennesker, som også er meget spirituelle.Det blev afsæt for min videre rejse.« Bliver du i kantinen, eller har du drømme om at komme tilbage til dit gamle liv, måske i en anden position, hvor din erfaring kan komme dig til gode? »Med alderen er kommet der meget i balance med at tage livet, som det kommer, og være åben over for, hvad det måtte bringe. Og selvom jeg fik brugt de mange penge, kunne jeg fortsætte en ret luksuriøs livsstil i nærmest ti år efter, jeg stoppede som model. Men den spirituelle ro har medført, at jeg, så at sige, kan leve på en sten i dag. Men jeg har aldrig mistet interessen for tøj, mode og fotografi, og tager selv en masse billeder. Og hvis muligheden byder sig for, at mine evner og min indsigt i den verden, der har præget meget store dele af dit liv, kan bruges, vil jeg da elske det,« siger Jeannette La Cour.Men foreløbig er det op på arbejde kl. syv.bt@bt.dk '' Det her er på mange måder det samme, en rytme og livsstil, jeg altid har været vant til og har det godt med '' Jeg blev forelsket i Tito fra Schweiz, som var 20 år ældre end mig, og flyttede med ham til New York. Han er forblevet min tætte soulmate, og har lært mig alt.Fakta: Vidste du, at Jeanette La Cour har..indspillet adskillige reklamefilm og optrådt på store billboard-reklamer på bl. a. de store avenuer i Milano og i metroen i Paris.fået ægteskabstilbud fra flere steder, blandt anden fra en arabisk sultan på George V i Paris. Hun sagde pænt nej tak, men fik perler og diamanter, der ville få statsbudgettet til at blegne. Kæresten Tito fra New York var også nede på knæ, også uden held med sit forehavende, men er forblevet Jeannettes læremester og soulmate på livstid. var shopaholic i den helt dyre liga, før begrebet blev opfundet. Favoritten var Patricia Fields i New York.arbejdet med modeller og fotografer som Isabella Rossellini, Renée ToftSimonsen, Carol Alt, Michel Comte og Patrick Demarchelier. boet i Giorgio Armanis palads i Milano. Han var en lidt genert mand, der ikke talte et ord engelsk.Og hun har medvirket i ' Luksusfælden' på TV3 som netop Sussi La Cours søster.
KARRIERE Jeannette La Cour levede det internationale, glamourøse liv fra 16 års alderen og ti år frem. I dag er hun kantinedame. BT mødte hende til en snak om sin rejse fra jetsetlivet til en lille lejlighed i Valby.
Den hårdtprøvede ordstyrer forsøger at dæmpe tilråb og klapsalver fra tilhørerne.»Vi skal passe på med det der klapperi hele tiden. Vi risikerer, at det ender som en cirkusforestilling,« siger han. Folk klapper igen kort og en enkelt istemmer: »Hørt.« En kvinde siger stille, at hun måtte tage tre beroligende piller for at kunne deltage i mødet.Der er propfyldt i kælderen i Valby.De fleste kommer fra foreningerne Næstehjælperne og Jobcentrets Ofre, der har inviteret til dialogmøde med Københavns beskæftigelsesborgmester, Anna Mee Allerslev (R), torsdag aften.Som Information har beskrevet hen over sommeren, kæmper foreningerne for at få ændret de københavnske jobcentres praksis og få anerkendt syge menneskers ret til førtidspension.Advokat Mads Pramming fra Advokatkontoret Ehmer Pramming får ordet. Han fører til daglig principielle sager om tildelingen af førtidspension på vegne af udsatte borgere.Mads Pramming gengiver Informations historie om den prostituerede Susanne på 57 år, der efter ti års kamp og en retssag fik tildelt førtidspension.Pramming læser højt fra lægens journal.»Patienten ligner det, hun er: En miserepræget narkoluder. Hendes vægt er under middel. Hun har ikke en eneste tand tilbage i munden.Hun har ingen rest af erhvervsevne  Selv som luder er hun udtjent og har kun én til to barmhjertighedskunder dagligt.« Tilhørerne sukker forarget. Et halvt år forinden havde samme læge konstateret, at »det ikke er realistisk, at Susanne rehabiliteres eller arbejdsprøves«. Og at en tildeling af førtidspension ville være en værdig udgang på sagen.Seks år og stribevis af arbejdsafprøvninger senere modtog Susanne et svar, som advokaten gengiver: »Der findes mulighed for behandling af misbruget, stod der på afslaget.« Det er aftenens foreløbigt sjette personhistorie. Alle handler om en borger med meget svære lidelser, der er fanget et eller andet sted i systemet.Tilhørerne nikker genkendende.' Helt åbenlyst'Der er stor forskel på antallet af førtidspensioner, der tilkendes i de forskellige kommuner.København er en af de kommuner, der tilkender færrest. Til sammenligning tildeler Aarhus Kommune på trods af sin befolkningsstørrelse omkring dobbelt så mange førtidspensioner årligt. For Odense Kommune er tallet endnu større.»Jeg mener ikke, at der er noget i vejen med lovgivningens ånd. Men der er behov for en lovændring, fordi loven er så elastisk. Der er altså meget plads til fortolkning i den. Skønnet, som kommunerne skal foretage, er for frit. For hvornår er det helt åbenbart, at borgeren ikke kan vende tilbage til arbejdsmarkedet,« spørger Mads Pramming, som Information taler med efter hans oplæg.Advokaten oplever, at der i den ene ende af skalaen findes kommuner som for eksempel København, hvor ordlyden helt åbenlyst betyder, at borgeren først kan tildeles førtidspension, når alle tænkelige muligheder for at vende tilbage på arbejdsmarkedet er udtømte - som med sagen om Susanne.I den anden ende af skalaen findes kommuner, der mener, at mulighederne er udtømte, hvis praktiserende læger og andre fagpersoner vurderer det. Erkendelsen betyder i praksis, at danskere ikke oplever lighed for loven, mener advokaten.Ankestyrelsen har i tre principafgørelser vurderet, hvor grænsen går for, hvem der kan tildeles førtidspension.I en af afgørelserne blev det vurderet, at en borger med en effektiv arbejdstid på 13,3 minutter om dagen var egnet til arbejde.Det er afgørelser som denne, Københavns Kommune læner sig op ad, og som Anna Mee Allerslev gentagne gange nævner. Ankestyrelsens praksis har tidligere fået beskæftigelsesborgmesteren til at konstatere, at man skal være mere død end levende for at få tildelt førtidspension.Dialog om dialogenTil mødet får Anders Beich, praktiserende læge på Nørrebro og formand for Dansk Selskab for Almen Medicin, mikrofonen for at dele ud af sine mangeårige erfaringer med sagsbehandlingen i hovedstaden.Beich har involveret sig i flere af sine patienters sager. Han mener, problemerne med langstrakte og uigennemskuelige sagsbehandlingsforløb i hovedstaden begyndte længe før førtidspensionsreformen.»Jeg tror ikke, at der findes onde sagsbehandlere eller politikere, der ikke vil borgeren det bedste. Men jeg tror, at i København er der blevet opbygget en forvaltningskultur, som ikke fungerer, og som resulterer i en umenneskelig behandling af mennesker, der har brug for hjælp,« siger han.Efter over en times kritik får beskæftigelsesborgmesteren ordet.Hun bliver hurtigt afbrudt.Der breder sig en diskussion på tværs af bordene, hvor tilhørerne diskuterer, om borgmesteren skal have lov til at svare på kritikken fra aftenens talere. Det ender med, at hun får fem minutter. En af tilhørerne kigger på sit ur og annoncerer hver gang, der er gået et minut.Anna Mee Allerslev begynder at tale.I kælderen spreder frustrationen sig.Borgmesteren fastslår, at alle, hvis arbejdsparathed skal vurderes i et ressourceforløb, skal følges af én sagsbehandler gennem hele forløbet.Salen bryder ud i en åben latter.»Selvfølgelig kan der være nogle, der skifter job eller afdeling « siger hun så - og mødes på ny af hånlig latter.Handler om menneskerOver for Information anerkender borgmesteren, at Københavns Kommune fortolker reglerne anerledes end andre kommuner. Hun siger, at hun ikke kan ændre praksis, da det ville underkende hendes juristers faglighed.»Hvis vi vil det her til livs, så må folketingspolitikerne sørge for, at der ikke er rum for, at vores jurister og Ankestyrelsen fortolker loven, som de gør. Når vi kan konstatere, at landets kommuner fortolker loven forskelligt, hvorfor så ikke ændre reformen, så vi kan få klarhed over juraen og skabe klarhed?« For mange af de fremmødte handler det ikke om jura, men om menneskers ret til et værdigt liv.»Vi er ikke kvoter og statistikker.Vi er rigtige mennesker,« siger en tilhører, der præsenterer sig som Connie Bjørn, til borgmesteren.Salen råber taktfast: »Sammen er vi stærkere.« Den 15. august mødes Anna Mee Allerslev med beskæftigelsesminister Troels Lund Poulsen (V) for at diskutere førtidspensionsreformen.mathiasmencke@information.dk 
Kommunerne fortolker loven for førtidspension vidt forskelligt. Københavns Kommune er blandt dem, der tildeler færrest. Der er for meget plads til fortolkning, siger advokat ved ophedet dialogmøde mellem utilfredse borgere og kommunens beskæftigelsesborgmester.
Det er midt i spisefrikvarteret på Sankt Annæ Gymnasium i Valby. Mellem madpakker, Macbooks og hormoner møder Berlingske 20-årige Maria Louise Bendixen og 19-årige Maya Dyval Bayraktar til en snak om shopping. Årsagen? De er begge født i den sidste del af millennial-æraen og er i den gruppe af forbrugere, som virksomhederne drømmer om at forstå.Pigerne er enige om, at det kan være besværligt at shoppe i de fysiske butikker.»Det er tit lidt anstrengende med ekspedienter, der følger efter - det er ligesom at være hos frisøren, hvor de vil smalltalke, men man vil egentlig helst bare have lov til at sidde selv,« siger Maya.Millennials er selvstændige shoppere. Et eksempel på det er, at de er den generation, der er mindst tilbøjelige til at benytte sig af kundeservice. I en ny undersøgelse fra konsulentfirmaet Accenture fortæller 34 procent, at de aldrig lader firmaet vide, hvis der er problemer med et køb.Foretrækker digital rådgivningDet er ikke, fordi pigerne ikke vil have hjælp under jagten på det rigtige par jeans. Men i stedet for en ekspedient, der står uden for prøve rummet og giver velmenende råd, foretrækker de rådgivning i digital form.»Jeg sender ret tit billeder på Snapchat til folk, så de kan se, hvad jeg har på, og svare, hvad de synes,« siger Maria.Ud over Snapchat og netbutikkernes egne hjemmesider er der også en række andre digitale muligheder. Maria følger en genbrugs butik på Instagram, så tøjet kommer ind i hendes personlige feed af selfies, feriefoto og madbilleder.Prisskiltet spiller også en rolle i venindernes forbrug: Hverken Maya eller Maria følger modebloggere, fordi det ofte er meget dyre ting, de lægger op.»Jeg prøver at undgå at blive alt for grebet af et eller andet, som andre har, for tit kan det være umuligt at få fat på,« siger Maya.Selv om de godt kan blive revet med af tanken om et par sko, har hverken Maya eller Maria ligget i kø til dyre sneakers eller det nyeste designsamarbejde fra H&amp;M. Men de kan godt forstå, hvorfor andre i deres vennegruppe kan finde campingstolene frem, hvis der står Kenzo i nakken på en trøje: Der opstår et ræs, særligt når tøjet produceres i en begrænset mængde.»Tit tror jeg faktisk ikke, at det handler så meget om selve skoene, men mere om kampen for at få dem,« siger Maya.Det bestemte mærke fylder heller ikke så meget - tværtimod.»Jeg går bevidst efter mærker, der ikke flasher sig selv. Jeg har ikke lyst til at være en reklame,« siger Maya.Lacoste-krokodillen, Ralph Lauren-hesten eller Burberry-ternene er altså ikke vigtige.Men det er stadig et no-go at gå i kopitøj, og de rigtige Adidas-sko er federe end dem med to streger på siden, er veninderne enige om.»Hvis man har det nu, så er det med en ironisk distance. I min vennegruppe kunne folk godt have Calvin Klein-underbukser på, hvis der stod Claus Klein eller sådan noget,« siger Maya.Miljøhensyn og skabsplads er afgørende I stedet for at blive lokket af bestemte logoer er der særlige butikker, som pigerne foretrækker at gå ind i. Det afgørende er oplevelsen af at handle.»Nogle steder er det mere et koncept end bare en tøjbutik, og så er det nok hele konceptet omkring tøjet, som jeg godt kan lide,« siger Maria.Millennial-generationen er den første generation, der er vokset op med computere, og det digitale er en stor del af deres DNA.Også som forbrugere. De kan lynhurtigt sammenligne tøjet på nettet, og det gør både Maya og Maria tit, inden de prøver tøjet i de fysiske butikker. Så undgår de også fejlkøb.Og hvor mange penge bruger Maya og Maria så på tøj om måneden? De er ikke helt sikre.»Jeg skal lige tænke over, hvor mange penge jeg har til rådighed om måneden,« siger Maria.Mens hun tænker efter, byder Maya ind. Hun shopper ikke lige så meget, som hun gjorde tidligere: »Det lyder måske fjollet, men det handler også om pladsmangel... Og så tænker jeg på miljøet, og her er det et meget håndgribeligt sted at skære ned.« I stedet for at købe fire T-shirts i forskellige farver, fordi det er svært at vælge, køber Maya nu kun den, der passer.Generelt viser flere undersøgelser, at miljørigtige brands står stærkere hos millennialgenerationen.Maya vurderer, at hun i hvert fald bruger 500 kroner på tøj om måneden. Maria har regnet efter.»Jeg bruger nok 700 kroner om måneden.Men det er også fordi, der er galla snart...« siger hun og griner.asmr@berlingske.dk Jeg sender ret tit billeder på Snapchat til folk, så de kan se, hvad jeg har på, og svare hvad de synes.Maria Louise Bendixen.Fakta: MILLENNIALGENERATIONEN Veluddannede og digitale.Er født mellem 1980 og 2000. De lægger sig efter Baby Boomergenerationen (1946-1964) og Generation X (1965-1980).Er digitale: Den første generation der vokser op med en computer derhjemme. Er bedst uddannede: 34 procent af de 25-29-årige havde en universitetsgrad i 2016.Den største: Sidste år blev millennial-generationen den største i USA - i alt var der 83,1 mio.amerikanske millennial-børn i 2016.Er omstillingsparate forbrugere: 70 procent er altid på udkig efter et bedre tilbud.Kilder: Accenture, Bloomberg View, Pew Research Center
Maria Louise Bendixen og Maya Dyval Bayraktar er veninder, går i gymnasiet - og så er de en del af millennial-generationen: En stor og købestærk gruppe af forbrugere, som hellere vil have råd fra deres venner gennem Snapchat end fra en ekspedient uden for prøverummet.
Gymnasierne skal i de her år spare 2 pct. om året. Frem mod 2021 bliver det til i alt 1,8 mia. kr. Da gymnasiernes udgifter primært udgøres af lærerlønninger, vil det føre til en markant reduktion i antallet af lærere. I 2021 vil sektoren have mistet, hvad der svarer til 4.000.000 lærertimer. Med andre ord: Resultatet vil være en væsentligt ringere studentereksamen.Alene på vores skole, Virum Gymnasium, vil besparelserne de næste fire år løbe op i 9,5 mio. kr.- eller nogenlunde det samme som den teafgift, man lige har afskaffet.Det vil få mærkbare konsekvenser.På forhånd - udelukkende som følge af politiske beslutninger - er vores omsætning skrumpet med hele 12 pct. siden 2014, selv om vi i dag faktisk har flere elever end nogensinde. Ikke desto mindre og på trods af de urimelige vilkår overlever vi jo nok i det nordsjællandske Virum.Vi er ikke på den måde lukningstruet.Med 13 spor på hvert trin og med knap 1.100 elever vil vi også eksistere i 2022. Med den opbakning, gymnasiet nyder i lokalsamfundet, og ikke mindst med den baggrund, forældrene har, skal vi nok pine os igennem den ene perspektivløse sparerunde efter den anden - indtil politikerne besinder sig og genvinder lysten til at investere i vores ungdom. Men sådan er det ikke i hele Danmark.De besparelser, der nu rulles ud, vil først og fremmest ramme de områder, hvor gymnasietraditionen ikke er så stærk, og hvor der netop er brug for solide uddannelsesinstitutioner for at bryde den sociale arv.Besparelserne "vil" lukke gymnasier.Og de gymnasier, der først må dreje nøglen om, findes på den københavnske vestegn og i provinsen.Det betyder, at mange unge ikke får muligheden for et gymnasietilbud i deres lokalsamfund.Udover bristede drømme vil det føre til yderligere skævvridning af Danmark.Det gør noget ved en by, når en skole lukker, og et samlingspunkt forsvinder. Det sætter simpelthen turbo på afvandringen mod storbyerne.Det har vi allerede set i forbindelse med centraliseringen af de mellemlange uddannelser, som blev gennemført i kølvandet på kommunalreformen.I byer som Næstved, hvor der stadig findes mange professionsuddannelser, kan man netto fastholde mere end 8 ud af 10 unge, mens det på eksempelvis Lolland er mere end hver anden, der flytter, når de har færdiggjort deres ungdomsuddannelse. Når de unge og deres lærere - tilmed fra niveauet før de videregående uddannelser - fordufter, svækkes mangfoldigheden og sammenhængskraften.Sat på spidsen vil vi ende med byer med mindre diversitet, mindre kulturel kapital og større sociale problemer. Væk er den smeltedigel, som ellers har karakteriseret vores provinsbyer, hvor den ufaglærte, håndværksmesteren og gymnasielæreren sammen har deltaget aktivt i byens liv.Besparelserne på gymnasieområdet er altså en veritabel klyngebombe målrettet den del af landet, som ligger vest for Valby Bakke.Men ingen taler om denne konsekvens.Der tales om effektiviseringer, men hvordan skal man år efter år effektivisere 2 pct. på et lille gymnasium i provinsen, hvor der kun er 350 elever, og hvor 80 pct. af udgifterne er løn? Det lader sig ikke gøre. De første ofre - inden den endelige lukning - vil være de elever, der kommer fra uddannelsesfremmede hjem.En undersøgelse fra gymnasieuddannelsernes elevorganisationer viser, at 42 pct. af eleverne, hvor forældrene ikke har nogen videregående uddannelse, oplever faglige eller sociale udfordringer på gymnasiet. Det samme tal for elever, hvor forældrene har en videregående uddannelse, er 29 pct.Når nedskæringerne bider, vil det første, som går fløjten, være overskuddet til at tage sig af dem, der behøver en ekstra hjælp.Gymnasieuddannelsen bliver ringere for alle, inklusive akademikerbørnene, men allerhårdest vil det gå ud over de svageste. Vi skævvrider altså både Danmark socialt og geografisk.Det er på tide at konfrontere hvert enkelt folketingsmedlem med disse konsekvenser. Det nytter ikke med den ene hånd at sende statslige job ud i provinsen, mens man samtidig ødelægger den uddannelsesmæssige infrastruktur med de alvorlige konsekvenser, det vil have, for hele kommuner i Danmark.Erfaringen viser, at når først vi har slukket faklen på den lokale uddannelsesinstitution, bliver den aldrig tændt igen. Er det virkelig det Danmark, vi ønsker for fremtiden - det skæve Danmark?.Det gør noget ved en by, når en skole lukker, og et samlingspunkt forsvinder.Det sætter simpelthen turbo på afvandringen mod storbyerne.
Besparelserne på gymnasieområdet er en veritabel klyngebombe målrettet den del af landet, som ligger vest for Valby Bakke. Men ingen taler om denne konsekvens.
Patrick Nielsen ligner i dag en yngre udgave af sig selv. Glad, smilende, sjov, trimmet og trænet fra top til tå.Den 26-årige danske bokser har taget sig sammen og smidt 12 over-flødige kilo. Han har sparret med to regerende verdensmestre i skikkelse af WBAs Super World-mester Georges Groves og russeren Igor Mikhalkin, der har VM-bæltet hos IBO i letsværvægt, og som i den seneste uge var på besøg i København.Optakten har været intens og hård for Patrick Nielsen, der senest var i ringen 21. januar, hvor han leverede karrierens svageste kamp i den meget knebne pointsejr over colombianeren Beibi Berrocal.»Jeg glæder mig faktisk rigtig meget til kampen på lørdag,« siger Patrick Nielsen, da han møder BT i træningslokalet i Valby.»Jeg havde en dårlig start på året, hvor jeg både mistede min oldemor og en af mine bedste venner. Desuden blev jeg far lige før min kamp.Det kulminerede i alt for mange ting uden for ringen, hvor min vægt var noget lort. Det hele var næsten noget lort, men alligevel var jeg dum nok til at gå op i ringen,« uddyber han.Kampen i weekenden bliver en af de hårdeste i karrieren for Patrick Nielsen. John Ryder bokser på hjemmebane i London i Wembley Arena foran 12.000 tilskuere, der danner rammen om storkampen mellem George Groves og Jamie Cox i World Boxing Super Series-turneringen.Her bokser Patrick Nielsen mod John Ryder, der har 24 sejre - heraf 12 på knockout - og fire nederlag på cv'et, som opvarmning til aftenens store VM-brag hos WBA. En kamp, hvor Patrick Nielsen faktisk kan komme i spil, hvis enten Groves eller Cox mod forventning skulle blive skadet, da han er officiel reserve i World Boxing Super Series.Har meget at beviseChancen for at vise sig frem ved et internationalt stævne kommer ekstremt belejligt, fortæller Patrick Nielsen. Han har nemlig et regnskab, der skal gøres op med både det danske og det internationale boksepublikum én gang for alle.»Jeg vil både vise folk herhjemme og i udlandet, at jeg er tilbage. Jeg har noget at bevise for alle mennesker,« siger Patrick Nielsen.Hvad er det, du vil bevise? »Jamen, efter den seneste kamp var jeg ikke stolt af mig selv. Jeg ved, at jeg er en bedre bokser end det, jeg viste. Jeg vil ikke bare vinde, men vinde overlegent denne her gang,« forklarer Patrick Nielsen.Nogle husker måske, at Patrick Nielsen i foråret udfordrede veteranen Mikkel Kessler her i BT, da den tidligere verdensmester annoncerede sit comeback. Kessler svarede aldrig på Nielsens udfordring, men det gjorde deres fælles promotor, Kalle Sauerland, som bad Albertslund-bokseren om at stikke piben ind.»På en måde var det egentlig retfærdigt nok. Havde jeg bokset en klassekamp senest, havde jeg nok ikke fået de ord med på vejen, og så havde det hele set anderledes ud. Så var det måske mig, der havde været på som hovednavnet lørdag (mod Groves, red.). Men man ligger, som han har redt,« erkender Patrick Nielsen, der har kunnet bruge de hårde ord fra sin promotor, og fra de kritikere, som ikke holder sig tilbage med at give ham verbale smæk på diverse sociale medier som motivation.»Det har motiveret mig, at der har været så meget dårlig snak om mig.Denne her gang glæder jeg mig til at vise noget andet,« siger Patrick Nielsen.Den danske bokser er måske lidt overraskende placeret som nummer ét i verden hos WBA. Nummer tre hos WBO, mens han også er forholdsvist godt rangeret hos IBF og WBC.Nogle vil mene, placeringen som nummer ét i det store forbund WBA er misvisende. Men sådan ser den danske bokser ikke på det.»Jeg har kun tabt én kamp i karrieren, og i mit eget hoved mener jeg selv, at jeg hører til blandt eliten nu.Det er dét, jeg skal over at bevise på lørdag,« siger Patrick Nielsen.dalu@bt.dk 
REVANCHELYSTEN Efter sin sløje præstation i januar vil Patrick Nielsen overbevise alle om, at han er en bokser i verdensklasse, når han lørdag møder engelske John Ryder på udebane i London.
»Du starter ikke med at køre en Lamborghini med 300 km/ t, hvis du vil lære at køre i bil. Så sætter du dig aldrig bag et rat igen. Det samme gælder med mad. Vi skal starte i det enkle,« siger tv-vært og kogebogsforfatter Timm Vladimir.I august åbnede han en afdeling af sin madskole, Timm Vladimirs Køkken, ved Aarhus Havn. På Food Festival er han spændt på at give aarhusianerne en smagsprøve på kurserne, der oplever stor succes i Valby, hvor den anden afdeling er placeret.»Vi kommer ikke til at stå kokkesmarte og lære folk at lave alt muligt fermenteret pjat. Visionen med stedet er, at vores gæster skal have lyst til at lave retterne til familie og venner, når de kommer hjem. Derfor er niveauet sat et sted, hvor alle kan være med,« siger han.På Food Festival vil det være muligt at få en smagsprøve på kurserne "Kød og Cocktails" og "Bliv en mester i det mexicanske køkken". Derudover vil 150 gæster på lørdag deltage i Timm Vladimirs ceviche (rå fisk i lime)-workshop.Hjem til AarhusTimm Vladimir har boet i Aarhus i flere år, og den gastronomiske udvikling i byen har fået ham til at søge tilbage: »Jeg har altid været glad for at komme i byen, og ud over det rent logistiske med, at det er Danmarks andenstørste by, skal den nye afdeling selvfølgelig ligge her. Jeg har altid godt kunnet tænke mig at gøre mere ud af byen.« Til rejsegildet i midten af august besøgte 300 mennesker køkkenfilialen i løbet af dagen. Timm Vladimir er forberedt på, at madskolen får en stille og rolig start, men har som målsætning at have udsolgt hver aften i december.»Vi skal lige falde til og finde ud af, hvad aarhusianerne gerne vil have. Måske finder vi om et par måneder ud af, at der skal lidt mere sovs på retterne her. Ingen går sultne fra bordet på vores kurser, men det er vigtigt, at vi lytter til folks behov og finder ud af, hvordan vi passer bedst ind i Aarhus,« siger han.»Jeg kan allerede mærke, at miljøet ved havnen påvirker, hvilke råvarer vi vælger at bruge. Vi er begyndt at fokusere mere på nemme fiskeretter, og det er derfor, at vi holder en ceviche-workshop under festivalen: Det er nemt, hurtigt, og alle kan lide det.«.»Simpel og velsmagende«Timm Vladimir har deltaget på Food Festival siden 2013. I år vil der alle tre dage være mulighed for at deltage i minimadkurser a 15-20 minutter.Det kan være at lave en hurtig laksetatar og drikke en øl, før man bevæger sig videre.Alle minikurserne vil være gratis under festivalen.»Det er sjovt for os, og på den måde kan vi give folk en hurtig forsmag på, hvad madskolen går ud på,« siger Timm Vladimir.I Timm Vladimirs Køkken er det kurser som Franske Fristelser, Italienske klassiskere og Tapas, der trækker flest mennesker til.»Man skulle tro, at folk gerne ville prøve noget nyt, når de tager på madkursus, men vi oplever, at det modsatte er sandt. I virkeligheden vil vores gæster gerne blive bedre til lære at stege en god bøf eller lave klassikere som risotto og creme brulé,« siger han.Det betyder for Timm Vladimir, at han ikke behøver at stille op med noget revolutionerende hvert år på festivalen: »De tre-fire kurser, vi har, sælger og er en succes. Folk vil gerne spise mad, som de ved er lækkert, og som de nyder at lave. Kurserne er simple med velsmagende mad, og det giver gejsten til at fortsætte med at kokkerere.«.manon.buch@jp.dk Fakta: FOOD FESTIVAL 2017 En weekend på TangkrogenFra fredag den 1. september til søndag den 3. september bliver Aarhus forvandlet til én stor madfest.Det er stjette gang, at festivalen bliver afholdt på Tangkrogen.Her vil Timm Vladimir bidrage med en gratis ceviche-workshop og workshops i løbet af dagene.På den 45.000 kvm store festivalplads vil der over weekenden være over 30 forskellige workshops.En endagsbillet i døren koster 100 kr. og en tredagesbillet kan købes for 200 kr.Pensionister og studerende kan købe dagsbilletter for 80 kr.
Tv-værten og kogebogsforfatteren åbnede i august en ny afdeling af sin madskole ved Aarhus Havn. Han ved, at folk vil have det lækre og simple, og det vil han i weekenden tilbyde til Food Festivals gæster.
Sara Sinkjær står og kigger på den strømforbindelse, der hægter to rustfarvede godsvogne sammen.Med en metalstige på togvognens ende er det muligt at komme op på taget.Toget er så langt, at man ikke kan se de yderste vogne - hverken til højre eller venstre.Hun er sammen med sin ven Alfred taget ud til skinnerne i området omkring Danshøj-og Ingerslev-stoppet i København en novemberdag i 2016.Sara kan lide at udforske mennesketomme områder.Forladte bygninger eller tilvoksede oaser, hvor andre mennesker sjældent kommer forbi.Det grønne område ved skinnerne ligger øde hen.Hvis man hører godt efter, kan man høre de tunge togvogne, der knirker.Den eneste lyd af betydning i nærheden er tog i høj fart, der med mellemrum suser forbi på de omkringliggende forbindelser.Alfred står med ryggen til.Sara vil om på den anden side af togvognen for at se, om det er muligt at komme ind i godstoget.Mon der strøm i forbindelsen mellem de to vogne? Det kunne godt være et risikabelt foretagende, tænker hun.Det er den sidste tanke, hun husker fra den dag. Et højt smæld bryder den fugtige efterårsluft.Alfred vender sig om. Sara ligger på ryggen oppe på taget af godsvognen. Hendes krop er dækket af flammer.Panisk kravler Alfred halvt op ad godsvognen og hiver den brændende og bevidstløse Sara ned.Cirka 30 sekunder efter begynder toget at køre.Imponerer lægerne Da Sara vågner, ved hun ikke, hvad der er sket. Hun har ligget i kunstig koma på Rigshospitalets intensiv-afdeling i ni dage.Hendes hukommelse er hullet og en mærkelig blanding af drømme og virkelighed.Hun tror ikke på, at hendes forældre er dem, de siger, de er, og i hendes verden er hendes 22-årige lillebror en af de læger, der tilser hende.Sara Sinkjær er i dag 26 år.Der er gået ni måneder siden ulykken, der resulterede i, at hun i dag er forbrændt på 30 procent af sin krop.Ekstra Bladet møder Sara i hendes lejlighed på Nørrebro.Store rektangel-formede plastre er påklistret fra starten af hendes højre øre og dele af hendes hals.Hendes ben ser stærke ud.Som en cykelrytters, spændstige og slanke, men ikke ensfarvede.Lægerne har brugt dele af huden fra Saras ben til at reparere overkroppen, som er det sted, der blev værst forbrændt.Under den sorte bluse har hun en tætsiddende dragt lavet af et dykkerdragts-lignende stof i militærmønster.Den er skræddersyet specielt til hende, og hun bærer den 23 timer i døgnet, fordi den hjælper hendes hud med at hele.Sara har været igennem et forløb, der har givet hendes krop et stofskifte som en professionel idrætsudøver, fordi den konstant arbejder på at hele.På trods af det er lægerne imponerede over, hvor langt hendes krop og sind er i processen.- Selvfølgelig har jeg dårlige dage, men noget af det første, jeg tænkte, var, at det bare var med at holde humøret højt, ellers ville jeg ikke komme igennem det her, fortæller Sara, der bogstavelig talt kun tænkte en uge frem for at gøre den månedlange indlæggelse overskuelig.Venter på reaktion De dårlige dage handlede mest om bekymringen for, hvordan hun ville komme til at se ud.Hun havde også en indre konflikt med sig selv om, hvordan togulykken ville komme til at præge hendes liv og hendes måde at tænke på fremadrettet.- På den ene side var jeg bange for, at oplevelsen ikke havde gjort mig bange nok.At jeg ikke havde lært noget.På den anden side var jeg bekymret for, om jeg nu skulle til at gå rundt og være vildt bange for alting, forklarer hun.- Hvordan var det at se din krop for første gang efter ulykken? - Jeg synes faktisk ikke, det så så slemt ud, som jeg havde regnet med. Jeg ved, at det ikke er sådan her, den kommer til at se ud - den ændrer sig hele tiden. Når der er gået to år, er min krop helet så meget, som den kan, og der kommer der nok en reaktion.Selv om Sara har fået sine kræfter overraskende hurtigt tilbage, betyder det ikke, at de sidste ni måneder har været lette at komme igennem.Efter udskrivelsen var hun fast besluttet på at flytte hjem i lejligheden på Nørrebro.Det var dog urealistisk.Med Saras egne ord levede hun de følgende tre måneder i en zombie-tilstand, hvor hun var mandsopdækket af sine forældre i deres hjem på Christianshavn.- Jeg havde det ad helvede til fysisk. Mine dage var fuldstændig ens. Jeg skulle lave mine øvelser, for ellers kunne jeg risikere ikke at få min bevægelighed igen. Og ellers sad jeg bare i en stol og læste eller kiggede ud i luften.Og så ud og gå. Først var det noget med at kunne gå 100 meter, så 150 og så 200 - det var hele tiden den næste milepæl, forklarer Sara om sin måde at komme til hægterne på.Ekstra Bladets journalist har aftalt med Sara, at vi skal tilbage til det sted, hvor hun lå og brændte på taget af et godstog 30. november 2016. Hun har ikke været der siden.Hun smører sig ind i en solcreme med faktor 50, før vi begiver os mod skinnerne omkring Valby Station.Solen bager på os, og brombærbuske med modne bær vokser vildt i området omkring skinnerne, der ligger bag ved en kolonihaveforening.Efter et stykke tid kommer der et godstog som det, Sara kravlede op på.- Jeg har godt nok været Selvfølgelig har jeg dårlige dage Jeg synes faktisk ikke, det så så slemt ud, som jeg havde regnet med Jeg rørte ikke ved køreledningerne, men det er der mange, der tror tæt på køreledningerne, siger hun og kigger op på godsvognens tag.Lige præcis det med køreledningerne har Sara haft brug for at præcisere over for omverdenen, når hun har genfortalt historien om sin ulykke.- Jeg rørte ikke ved køreledningerne, men det er der mange, der tror, siger hun.Derfor vil hun gerne ud med budskabet om, at det alligevel kan gå helt galt, selv om man ikke rører ved køreledningerne, der har 25.000 volt i sig.- Hvis du kommer for tæt på ledningen, kan der ske en eksplosion, så der går ild i dit tøj. Og hvis du er oppe på taget, som jeg var, så er det stensikkert, at det sker, advarer Sara.Uforudsigelige køreledningerFlere af Sara Sinkjærs bekendte troede, at hun rørte ved køreledningen, da hun stod på taget af godstoget, men det er ikke tilfældet.Rikke Holmgaard, afdelingslæge og en af Saras behandlere på Rigshospitalets brandsårsafdeling, siger til DR, at der er mange, der ikke er klar over, at det ikke er en forudsætning for fatale ulykker ved togskinner, at man rører ved køreledningerne.Sara Sinkjær var kun i nærheden af ledningen, men den stærke strøm herfra kan springe over på personen, så man får stød via en såkaldt lysbue. Lysbuen afsætter energi i form af varme.Det kan forklare den eksplosion, der satte ild til Sara Sinkjær og forbrændte hende.Det er ikke til at sige, hvor tæt man skal være på køreledningen for at komme til skade.Lysbuen, der dannes, og som giver stød, afhænger af flere faktorer, såsom strømstyrke, vejrforhold og afstand, så den er meget uforudsigelig, forklarer Rikke Holmgaard til DR.sen@eb.dk 
kravlede Sara Sinkjær op på taget af et godstog, der holdt stille - det blev fatalt, og hun deler nu sin historie i håb om at kunne advare andre om, at det kan ende helt galt, selv om man ikke er i fysisk kontakt med togets strømfyldte køreledninger.
Et arbejde på Datacentralen var noget af det mest prestigefyldte, man kunne få, da Ebbe Rolf Nielsen i 1969 som nyuddannet EDB-medarbejder fik job i selskabet.Det var her, de bedste udviklere var samlet.»Og det var her, de spændende opgaver var,« husker han.Datacentralen af 1959 I/ S var et statsligt selskab, som hørte under Finansministeriet, og som lavede det, man i dag kalder it-løsninger for staten, amterne og kommunerne. Opgaven var med andre ord at opbygge vigtig infrastruktur i velfærdssamfundet. Ebbe Rolf Nielsen arbejdede blandt andet for Københavns Kommune og for Toldvæsenet, hvor han var med til at skabe det første momssystem for virksomheder.I 1996 solgte staten Datacentralen til den amerikanske it-gigant CSC. Ebbe Rolf Nielsen brød sig ikke om den nye ledelse - han mente, at man manglede forståelse for, hvem kunderne var. I 1998 sagde han op for at blive selvstændig: »Vi var mange, der sagde op. Og det var bestemt ikke de dårligste, der rejste,« siger han.Konsulenterne styrer det heleEbbe Rolf Nielsen og Datacentralens historie kan være en af årsagerne til, at mange offentlige it-satsninger i de seneste år er gået galt. Blandt nyere eksempler er Skats gældsinddrivelsessystem EFI, som har kostet skatteborgerne milliarder af kroner, og Region Hovedstadens Sundhedsplatform, som beskyldes for at nedsætte lægernes produktivitet og ødelægge de værdifulde danske sundhedsregistre.Efter privatiseringen af Datacentralen og Kommunedata - som i 1971 brød ud af Datacentralen - råder det offentlige ikke længere over landets førende it-eksperter. De er enten selvstændige konsulenter eller ansat i private virksomheder. Et job i det offentlige er ikke attraktivt i dag. Så det offentlige mangler kompetencerne selv og er blevet for afhængige af eksterne konsulenter. Det mener blandt andre Jørgen P. Bansler, som er professor på Datalogisk Institut på Københavns Universitet.»Det er et problem i den forstand, at der ikke opbygges den nødvendige ekspertise i de offentlige institutioner. Det er jo generelt problemet, hvis man benytter sig meget af konsulenter, at viden-og kompetenceopbygningen sker i konsulentfirmaet og ikke hos kunden,« siger han.»Man kan godt benytte sig af konsulentfirmaer, det kan være fornuftigt i mange tilfælde.Men man bør sørge for at have en in-houseekspertise, så man kan holde konsulenterne i ørerne og vurdere kvaliteten af, hvad de laver.« Faktisk er det en illusion at kalde det ' offentlige it-indkøb', for alt er efterhånden outsourcet til det private, mener Kim Normann Andersen, som er professor og studieleder for it-uddannelserne ved CBS: »Først hyrer det offentlige konsulenter, til at finde ud af om der er behov for et nyt it-system.Så hyrer de konsulenter til at lave selve udbuddet. Det udbud vindes af en privat virksomhed, i tilfældet med Sundhedsplatformen EPIC fra USA, som så udvikler systemet. Så skal systemet implementeres - ofte med bistand af andre konsulenter - hvorefter hele processen evalueres af konsulenter. Og når det går galt, og man skal finde ud af, hvem der har ansvaret, så hyrer man konsulenter til det,« siger han.En løsning kan ifølge Kim Normann Andersen være at tage skridtet fuldt ud og privatisere de offentlige it-køb helt - dermed vil det være klart, at ansvaret ligger hos et privat firma. En anden mulighed er at styrke kompetencerne i det offentlige yderligere: »Det offentlige kan vælge at tage mere ansvar på sig selv. Man kunne i staten ansætte endnu flere, der har kompetencerne til at styre it-projekter og medudvikle. Man kunne opruste på statens it gennem eksempelvis Digitaliseringsstyrelsen og oprette et nyt organ som det gamle Datacentralen, der var en af de to offentlige it-mastodonter i 1970' erne med utrolig dygtige ansatte,« siger han.Man snakkede om tingene undervejsHvad er så fordelene ved at have ekspertisen i det offentlige i stedet for i det private? Hvis man tager Datacentralen som et eksempel, så var en af de store gevinster, at man havde et tæt samarbejde med kunderne over lang tid, fortæller Ebbe Rolf Nielsen: »Jeg arbejdede f. eks. sammen med Københavns Kommune i seks-syv år. Så kender man hinanden ud og ind. Da jeg var projektleder på et pensionsudbetalingssystem, kendte jeg dem i socialkontorerne og vidste, hvad deres arbejdsvilkår var.« Hans Henrik Østergaard, som var administrerende direktør for Datacentralen fra 1988 til 1995 og siden blev direktør for Finansstyrelsen, fortæller, at man havde et satellitkontor hos Skattestyrelsen i Birkerød: »Det blev kaldt kildeskattehuset. Der havde Datacentralen en afdeling, hvor vi sad dør om dør med styrelsens medarbejdere og havde en løbende dialog om tingene,« siger han og tilføjer, at det var den helt simple kommunikation, som gjorde forskellen: »Man satte sig bare på hver sin side af bordet, skattefolk og it-folk - og så snakkede man det igennem. Skal vi gøre sådan? Nej, sådan skal det ikke være. Hellere sådan.« Kildeskattesystemet blev en stor succes og bruges stadig i dag. Det er det, der gør, at skatten bliver opkrævet ved arbejdsgiveren, inden pengene bliver udbetalt - før kildeskatten skulle man betale skat året efter pengene var tjent.Ifølge Hans Henrik Østergaard blev det en succes »fordi, man havde de lange samtaler« undervejs. Den mulighed har man ikke i dag, hvor de store projekter skal i udbud: »Nu skal myndigheden - Skat eller en anden - specificere ned i mindste detalje, hvad man vil købe. Og det mener jeg faktisk er et problem. For så skal virksomhederne byde ind på et meget omfattende materiale. Det går ofte galt, for det er svært at specificere alt, hvad man har brug for, og det er svært for leverandøren at overskue det hele.« I Datacentralens tid kunne man bare snakke sammen og justere projektet løbende efter behov: »Det er den pris, man har betalt for ikke at lave det på den måde, man gjorde dengang,« siger Hans Henrik Østergaard. Han bakkes op af Jørgen P. Bansler fra Københavns Universitet: »Udbudsreglerne gør, at man nemt kommer ind i et lineært forløb, hvor man løser opgaven, som om man skulle bygge en motorvej eller en bro. Men it-projekter er ikke lineære, og man har sjældent fra start et klart billede af, hvad systemet skal kunne. Det opdager man først undervejs,« siger han.Ifølge en af de private konsulenter, Kristjan Wager, er der også problemer med it-projekter i den private sektor. Men når man kommer op i så stor størrelse, som det er tilfældet med offentlige projekter som EFI og Sundhedsplatformen, bliver fejlene tilsvarende store: »Hvis projektet tager fem år, så går der måske to og et halvt, før man opdager, at det er gået galt. Så har man spildt rigtig meget tid.Når man sender noget i udbud, som er tungt, så bliver man også låst meget fast. Hvis det tager fem år at lave, så er det nogle fem år gamle krav, som leverandøren opfylder, og det kan være, at tiden er løbet fra det. Al forskning viser, at mindre projekter fungerer bedre,« siger Kristjan Wager, som er Principal Consultant i firmaet NineConsult.Fikumdik i datalandI midten af 90' erne var der et stort politisk ønske om at privatisere den offentlige infrastruktur, blandt andet blev Tele Danmark og Københavns Lufthavn privatiseret på samme tid. Det var Mogens Lykketoft, der var finansminister i 1996 og dermed havde Datacentralen under sig. Ambitionen var at skabe synergieffekter mellem det offentlige og det private - også EU blev brugt som et argument, husker Hans Henrik Østergaard, som var direktør mens privatiseringen blev forberedt: »Vi havde fået vedtaget nogle udbudsregler i EU, som gjorde, at man enten skulle gøre Datacentralen til en helt statslig institution på linje med andre - eller sætte det ud i fri konkurrence med andre private virksomheder.Og der var et sæt af faktorer i tiden, som trak i den retning. Det havde så den effekt, at man mistede noget viden i staten,« siger han.Ebbe Rolf Nielsen husker, hvordan det i begyndelsen føltes som noget ganske særligt at være ansat i Datacentralen, og at han takkede nej til tilbud fra nogle af de private virksomheder, som voksede frem. I 1974 lukkede man de gamle afdelinger på Amager og fik nye, flotte lokaler i Valby. Noget af den gamle kultur med øl og livlige julefrokoster flyttede ikke med - til gengæld var faciliteterne i orden, og man havde bygget rigeligt stort: »Der var hele huse, hvor der ikke sad nogen, fordi man regnede med ekspansion.« Dengang var der 6-700 medarbejdere. Og der blev brug for pladsen - da Datacentralen blev privatiseret i 1996, var der 1.400 ansatte.Der er altid flere sider af en sag, og der var også ting ved Datacentralen, som ikke fungerede optimalt. Ebbe Rolf Nielsen husker, hvordan mange af hans kolleger ikke lavede overvældende meget: »Der var folk, som arbejdede på halv tid og læste avis for resten. I nogle afdelinger var der simpelthen for mange. På den måde var Datacentralen noget støvet,« siger han.Der kunne også være meget travlt i én afdeling, mens en anden afdeling ikke havde noget at lave, uden at der af den grund blev flyttet rundt på ressourcerne, husker han.Fikumdik forekom også. Prisen på driften af de offentlige it-systemer, som allerede var taget i brug, var kunstigt høj - på den måde kunne prisen på udviklingen af nye systemer holdes kunstigt lav.»Man underbudgetterede simpelthen udviklingen, fordi man vidste, at så kunne man hale det hjem over driften bagefter. Det var vist en offentlig hemmelighed, at den slags foregik,« siger han.Hiv eksperterne tilbageDe færreste mener i dag, at løsningen på de offentlige it-problemer er at genskabe Datacentralen én til én. Og selv hvis man gjorde det, er det langtfra sikkert, at det ville blive en succes, mener Kim Normann Andersen: »Udfordringen med at skabe et nyt Datacentralen er, at tiden på mange måder er en anden, i forhold til da Datacentralen og det tidligere Kommunedata blev skabt. Arbejdsløsheden var høj, og der var en næsten socialistisk stolthed ved at arbejde for staten. Den idealisme har jeg svært ved at spore i dag, hvor studerende er meget orienterede mod det private.I grunden er det ærgerligt, for tænk dig nogle fantastiske udfordringer, de har i det offentlige. Tænk dig at være med til at designe en Sundhedsplatform, der er så kompleks en opgave, og som betyder så meget for millioner af danskere. Hvis du er en ambitiøs udvikler på jagt efter en udfordring, bliver det næppe større,« siger han og understreger, at valget kommer til at stå mellem at hive mere ind i staten eller at privatisere helt og aldeles.Ifølge den private konsulent Kristjan Wager er det ikke umuligt at genskabe et miljø som det, Ebbe Rolf Nielsen i sin tid oplevede i Datacentralen. Det offentlige vil igen kunne tiltrække de bedste it-medarbejdere: »Som konsulent får man en hyre, hvor det offentlige ikke kan være med. Men jeg kan faktisk godt forestille mig, at folk i højere grad vil påtage sig en rolle i det offentlige, fordi der er mange spændende opgaver. Det handler om at få en kultur, som er attraktiv for de bedste, selv om man ikke får flest penge der. Som nyuddannet cand. polit. er det jo også attraktivt at få et job i Finansministeriet, selv om der er flere penge i det private. Og så lidt tjener man altså heller ikke i det offentlige. Men det kræver et miljø, hvor man kan udvikle sig fagligt - ellers kan man lige så godt blive udenfor,« siger han og tilføjer, at der trods lønningerne potentielt er mange penge at spare for staten: »Det burde være muligt at finde penge til at hyre de dygtigste. Hvis man kan spare staten for bare ét EFI-projekt, så er pengene hurtigt tjent ind igen.«.ville@information.dk /sebk@information.dk " Vi var mange, der sagde op. Og det var bestemt ikke de dårligste, der rejste Ebbe Rolf Nielsen Tidl. EDB-medarbejder i Datacentralen.Fakta: FAKTAOffentlige it-projekter, der gik galtAmanda, Arbejdsmarkedsstyrelsen.Skrottet i 2008.Civilstraffe. Domstolsstyrelsen.Skrottet i 2008.DACCIS. Forsvaret.Skrottet i 2008.Polsag. Politiet.Skrottet i 2012.PROASK. Arbejdsskadestyrelsen.Skrottet i 2014.EFI. Skat.Skrottet i 2015.
Da Datacentralen blev privatiseret i 1996, mistede vi den tætte tilknytning mellem it-udviklerne og de offentlige institutioner. Vil man undgå it-skandaler som skattesystemet EFI eller Sundhedsplatformen, kan det give god mening at få it-ekspertise tilbage i offentligt regi, mener eksperter. Og det kan lade sig gøre, siger it-konsulent. Men det kræver et attraktivt miljø.
24 år skulle der gå. Mandag genudgiver tidligere statsminister Anders Fogh Rasmussen en af vor tids mest omdiskuterede politiske debatbøger: Hans liberale kampskriftfra 1993 ' Fra socialstat til minimalstat'. Nu med et lettere korrigerende forord.Tidspunktet kan synes påfaldende, netop som Løkke-regeringen for anden gang på et år er ved køre fast i sin liberale reformkurs. Men det har ingenting på sig, forsikrer Anders Fogh Rasmussen.»Genudgivelsen af bogen kan overhovedet ikke sættes ind i nogen aktuel dansk politisk sammenhæng,« siger han.Men hvorfor så genoplive den omstridte minimalstatsbog netop nu? Bogen, som daværende statsminister Poul Nyrup Rasmussen (S) i valgkampen 2001 under en valgduel i Valby-Hallen rev side efter side ud af for at bevise, at hans udfordrer var lige præcis den liberalistiske hulemand, som tegneren Roald Als for længst havde fremstillet ham som.Det er der flere grunde til, siger Anders Fogh Rasmussen.Først og fremmest får han muligheden for med et nyt 2017-forord at sætte sine gamle tanker ind en nutidig sammenhæng. Og - kunne man tilføje - mulighed for igen at imødegå nogle af sine liberale kritikere, som synes, at der var langt mere julemand end hulemand over hans tid som statsminister.Der er brug for ideologisk debat »Generelt er der brug for mere ideologisk debat. Derfor vil jeg også opfordre flere politikere til at skrive bøger, der markerer holdninger,« siger Anders Fogh Rasmussen.Politikere bør nemlig brænde for en sag og have et klart politisk ståsted, som vælgerne kan mærke, mener han.Men måske kan man også brænde for meget. Bogen indeholder i hvert fald formuleringer, som Fogh i dag lægger afstand til. På flere punkter er der faktisk noget at komme efter.I en af de mest omdiskuterede dele af bogen sammenligner Fogh danskerne med slaver, som i det socialdemokratiske velfærdssamfund er underlagt den altfavnende stat.Folkeopdragelse, kollektivisme og en ekstrem afhængighed af de offentlige kasser, tilskud, overførsler og løn til offentligt ansatte har gjort, at danskerne er blevet ' statsliggjorte' og har underkastet sig en ' ynkelig slavenatur'.»De har lydigt underkastet sig deres herre, bureaukraten eller politikeren.De er klar over, at deres materielle sikkerhed afhænger af herrens beslutninger,« hedder det i bogen.Og senere: »Socialstatens slavemenneske ligger lydigt som en hund i sin kurv og luner sig foran kaminilden.Er slet ikke menneske mere!« Ifølge det nye forord er billedet med hunden foran kaminen taget fra en anden forfatter.I dag ville Anders Fogh Rasmussen have valgt en mindre provokerende sprogbrug i lyset af den debat, der fulgte.»Alle nuancer blev kvalt i forargelsen over, at jeg tillod mig at kalde danskerne for slaver. At det slet ikke var mit ærinde, fortabte sig i kampens hede. Og det kunne jeg have forhindret eller i hvert fald besværliggjort, hvis jeg enten havde brugt et andet billede eller havde forklaret mig noget bedre,« skriver Fogh i sit nye forord.Hængt ud som asocialMen mener han stadig, at danskerne er statsliggjorte og underkaster sig velfærdssamfundet? »Det er mere en filosofisk måde at tænke på,« siger Fogh Rasmussen.»Siden 1993 er der sket meget i Danmark. Samfundet har ændret sig til det bedre. De unge er i dag meget mere antiautoritære end i 1960erne og begyndelsen af 70erne.Der er i dag en bred accept af, at man skal have valgfrihed, og at man påtager sig et personligt ansvar og så videre. Den udvikling er jeg meget tilfreds med. Og som sagt, jeg ville have formuleret det mindre provokerende.« Foghs grundlæggende filosofi, som blev formuleret i et interview med Weekendavisen allerede i 2003, er, at man ikke kan ændre velfærdssamfundet ved bare at bruge stemmesedlen.Der skal en kulturkamp til for at ændre folks grundlæggende holdninger.»De politikere, som vil give borgerne større økonomisk frihed ved at reducere den offentlige sektor og sænke skatterne, løber en stor risiko for at blive hængt ud som asociale,« hedder det i bogen.Forgæves ventetidDerfor blæste Fogh Rasmussen til kulturkamp mod smagsdommere, rundkredspædagogik, slap udlændingepolitik og meget andet. Blandt borgerlige økonomer og meningsdannere blev det dog mest opfattet som en dårlig undskyldning for, at Fogh ikke var i stand til at gennemføre større liberale økonomiske reformer med Dansk Folkeparti på sidelinjen og en bidsk rød opposition, der blot ventede på, at hulemanden skulle vise sit sande ansigt. Men ventetiden var forgæves. I 2004 indrykkede Venstre valgannoncer, hvor man pralede af, hvor mange flere offentligt ansatte, der var kommet til under VK-regeringen.»Vi var jo netop ikke gået til valg på en minimalstat i 2001. Men på at gennemføre nogle ganske bestemte ting, som vi lovede at opfylde.Blandt andet ville vi forbedre sundhedsvæsenet.Den dobbelthed viste det sig jo, at folk godt kunne rumme,« siger Fogh Rasmussen.Ifølge det nye forord blev der i hans tid som statsminister dog gennemført ' betydelige økonomiske reformer'. Han fremhæver især velfærdsreformen fra 2006, hvor det blandt andet blev vedtaget at lade pensionsalderen følge levealderen.Et notat fra Finansministeriet har senere vist, at den lagvarige virkning af den reform udvider arbejdsstyrken med 247.000 personer.Som eksempler på sin succesfulde kulturkamp nævner Anders Fogh Rasmussen, at danskerne i dag ønsker, at det enkelte menneske tager mere ansvar, og at det ikke længere altid er ' samfundets skyld' det hele.Vi har fået skabt en vinderkultur, mener Fogh, hvor forældre ønsker, at deres børn skal lære noget i skolen.Desuden er ' den slappe retspolitik' afløst af konsekvens, og der er respekt for danske værdier. Endelig er den ' usle tillpasningspolitik' væk til fordel for et ønske om at tage ansvar i verden, mener Fogh Rasmussen.Men ifølge logikken, så burde der med den delvist vundne kulturkamp være en motorvej åben for at ændre det danske velfærdssamfund til en minimalstat, som ifølge bogen kun skal have til opgave at beskytte borgerne og foretage en beskeden omfordeling via skatten. Men dét med minimalstaten skal ikke tages så bogstaveligt, Selv om man ud af bogen kan læse, at folkepensionen skal løsrives fra de offentlige kasser, sygeforsikringen gøres privat og obligatorisk, arbejdsløshedsforsikringen gøres privat og boligmarkedet sættes frit, så har bogen ifølge Fogh aldrig været ment som noget konkret valgoplæg.Og i dag ville han have ' formuleret det anderledes'.»Vi har virkelig gennemført holdningsændringer i det danske samfund, som alle sammen bærer i den rigtige retning. Men det er ikke det samme som at sige, at man har eller vil gennemføre minimalstaten.Man bør kunne rumme, at velfærdsstatens størrelse hele tiden sættes til kritisk debat, og at man ikke bare kan gennemføre minimalstaten.Forudsætningen for politik er, at man kan rumme begge dele. Både det ideologiske retningsangivende og den daglige konkrete politik, der på visse punkter bærer i den retning, uden at man nogensinde når det mål helt,« siger Anders Fogh Rasmussen.Kultur og identitetTil gengæld mener Fogh, at hans kulturkamp var det første forsøg på tage det vælgeroprør alvorligt, som tog fart i kølvandet på finanskrisen - og siden har præget hele den vestlige verden med brexit og valget af Trump som det mest synlige.I Foghs verden skyldes det fænomen, som er kaldt den højrepopulistiske bølge, ikke nedskæringer af velfærden, job der flytter til Kina og andre negative økonomiske konsekvenser af globaliseringen, sådan som især venstrefløjen hævder. Vælgerne reagerer, fordi de frygter at miste kultur og identitet, mener Fogh.»For mig har det hele tiden været en kamp mod en akademisk og erhvervsøkonomisk elite, som holder sig på afstand af almindelige folk.Eliten har været for ukritisk og ikke forstået de bånd og rødder, som almindelige folk føler til deres nation og historie, deres kultur og religion,« siger Anders Fogh Rasmussen.Ifølge ham er populismen derfor »et produkt af den kulturelle overklasses formynderiske forsøg på at opdrage den almindelige dansker«, som han skriver i 2017-forordet.Men hvor står Fogh egentlig selv i det opgør, han beskriver mellem nationalisme og globalisme? »Grundlæggende er jeg globalist.Globalisering, frihandel og åbne samfund har bragt fremskridt til store dele af kloden. Men globalisterne har overset, at der er en national identitet, man skal tage hensyn til. Den spiller en større rolle,« siger Anders Fogh Rasmussen.Men selv om Fogh gerne vil sætte sin 24 år gamle bog ind i en nutidig ramme, så er det stadig den liberale drøm om en minimalstat, der forbinder ham med bogen og det stormfulde opgør om magten i 2001. Men hvor stor eller lille er minimalstaten, hvis det stod til Anders Fogh Rasmussen? »Det kan man ikke sætte tal på.Bogen er et ideologisk skrift, som angiver nogle retninger. Så må man i den praktiske politik nå så meget, som man nu kan,« siger Anders Fogh Rasmussen.bewi@berlingske.dk '' Eliten har været for ukritisk og ikke forstået de bånd og rødder, som almindelige folk føler til deres nation og historie, deres kultur og religion Anders Fogh Rasmussen, 2017.
Anders Foghs Rasmussen genudgiver sin 24 år gamle bog ' Fra socialstat til minimalstat' INTERVIEW.
Hvor svært kan det være? De to pendlere og kammerater Christian Langgaard og Piet Haarbo sidder over for hinanden i S-toget fra Køge ind mod København. Ofte sludrer de om data og systemer, idet de begge arbejder med it, men denne torsdag morgen i myldretiden er samtaleemnet trafikplanlægning og passagerkaos. For hvor svært kan det lige være for DSB at skrue op for kapaciteten i de for tiden markant færre tog, der skal fragte dem fra Hundige Station til deres job i København? »Det er irriterende og frustrerende.I mandags kom jeg op til toget, der var så propfyldt, at jeg ikke kom med. Jeg kunne måske nok have mast mig vej ind i toget, men så havde jeg skullet stå som sild i en tønde i 40 minutter.Så jeg droppede det og tog min bil i stedet«, siger Christian Langgaard, der er it-supporter i revisionsfirmaet PWC.Piet Haarbo nikker. Onsdag måtte han stå op i kupeen på hele turen, og lige før Dybbølsbro holdt toget stille i 15 minutter på grund af manglende plads på skinnerne.»Kunne man ikke planlægge trafikken ud fra, at der er sådan en flaskehals? Jeg forstår det ikke. Jeg kom et kvarter senere på arbejde og måtte udskyde et møde - heldigvis var den, jeg skulle holde møde med, også blevet forsinket med sit tog fra en anden linje«, siger Piet Haarbo, der er it-chef i EKF - Danmarks Eksportkredit.Som konsekvens af Banedanmarks store sporarbejde på Københavns Hovedbanegård har omkring 300.000 passagerer de første uger efter sommerferien oplevet en kaotisk togdrift på mange S-togsstrækninger i myldretiden om morgen og eftermiddagen. Torsdag morgen klokken 07.00 viste de røde toges informationsskærme, at kun 1 ud af 7 linjer kørte regelmæssigt.Lokofører sagde undskyldPassagererne på Køge Bugt-banen har mandag, tirsdag og onsdag oplevet væsentlig ringere forhold, end de plejer.Normalt afgår der 6 tog i timen mod København fra Køge, og 12 i timen fra Hundige. Siden mandag har der kun været 3 tog i timen på strækningen, og DSB havde på flere afgange undladt at tilkoble ekstra togsæt. Passagererne stod klistret op og ned ad hinanden, og hundredvis af passagerer på strækningen måtte opgive at komme med og i stedet vente på næste afgang eller opsøge et andet transportmiddel.Tirsdag måtte en lokomotivfører i morgentoget fra Køge undskylde over for kunderne på vegne af DSB: »Det går selvfølgelig ikke, at vi kun har sat et kort tog ind til så mange mennesker midt i myldretiden. Jeg går videre med det op i systemet, og så skal det ændres til i morgen«, lød det over højtaleren.Efter tre dages togkaos blev der torsdag sat ekstra togsæt ind på strækningen.DSB's administrerende direktør beklager, at det ikke skete fra begyndelsen.»Det er en fejl i planlægningen, som vi nok burde have set. Vi fik en tilbagemelding om udfordringen i mandags, og den har vi reageret på, så hurtigt som vi nu kan«, siger Flemming Jensen.Kvalerne fra Køge Bugt-banen er blot et eksempel på, at passagererne generelt har skullet være ekstraordinært tålmodige med S-toget i dele af foråret og hele sommeren. Banedanmark har gennemført en omfattende udskiftning af skinnerne mellem Valby Station og Svanemøllen.Den sidste og meget indgribende renoveringsfase har lukket to af de fire normale spor gennem København H, der er landets mest trafikerede togstrækning.»De seneste måneder har været udfordrende for vores kunder. Som servicevirksomhed ville vi gerne være det foruden, men omvendt er vi jo også interesserede i, at der investeres og renoveres, så S-togsnettet fremover kan køre så robust som muligt. Banedanmark har samme tilgang som os, nemlig at lave arbejdet på et tidspunkt, hvor det generer færrest muligt.Desværre er det her gået to uger længere ind i august, og set fra et kundeperspektiv er det ikke optimalt«, siger DSB's adminstrerende direktør.Før sommeren oplyste Banedanmark, at sporarbejdet ville være afsluttet 16. august.Men 21. juni stod det klart, at sporfornyelsen bliver forsinket og derfor nu først kan slutte natten efter søndag 27. august.Banedanmarks anlægsdirektør, Steen Neuchs Vedel, forklarer, at et sporarbejde af denne karakter planlægges tre-fire år i forvejen, og at det selv med flere mandetimer eller maskiner ikke havde været fysisk muligt at komme hurtigere i mål.»Vi renoverede den ene strækning mellem Valby og København H før sommeren, og da vi gravede ned i fundamentet, blev vi ved med at støde på hindringer i jorden, som ingen kunne kende til. Det er en 100 år gammel strækning, så der ligger gamle kloakledninger, vandrør og ledninger, som har hindret de maskiner, vi normalt bruger. Fornyelsen af så stor og befærdet en strækning griber ind i den normale passagertrafik. Det beklager vi, men det er nødvendigt for at kunne fastholde kapaciteten fremover, og nu når vi er færdige, kan der køres i mange gode år, før der igen skal pilles ved strækningen«, siger Steen Neuchs Vedel, der lover normal S-togs-drift igen fra på mandag.For DSB rammer det aktuelle passagerkaos på et tidspunkt, hvor S-toget for første gang i over ti år oplever et fald i passagertallet.I første halvår var der 2 procent færre kunder på Sbanen i forhold til samme periode sidste år. DSB tilskriver blandt andet sporarbejde det historiske fald.»Der har været en usædvanlig flot fremgang hen over en lang årrække, som meget var drevet af tiltaget om, at man kan få sin cykel gratis med.Nu flader det så lidt ud, og vi ser selvfølgelig på, hvad vi kan gøre for at få de kunder og væksten tilbage, da det er vigtigt for os som virksomhed«, siger DSB-direktør Flemming Jensen.DSB: S-toget er i verdensklasseDet statsejede selskab og S-toget er også udfordret af en regering, der før sommerferien gjorde det klart, at den vil sende Stoget i udbud. S-toget tegner sig for 60 procent af DSB's kunder og godt en fjerdedel af omsætningen.»Hvis vi mister den del af forretningen, vil det have stor indvirkning på virksomheden og dens størrelse. Driften af S-toget giver isoleret set overskud - i første halvår på 63 millioner kroner, der er med til at fi-nansiere den del af togdriften, som ikke kan klare sig uden tilskud«, siger Flemming Jensen.»På det, der bliver leveret til kunderne, er vi blandt de bedste bybaner i verden, når man ser faktuelt på internationale sammenligninger af kvalitet, effektivitet, produktivitet og omkostningsniveau«, fortsætter han.Verdensklasse er ikke lige det, som den 22-årige mekanikerlærling Simon Poulsen tænker i morgentoget fra Køge. For tre uger siden traf han en beslutning om at skille sig af med sin bil, fordi det er billigere at pendle på arbejde med S-toget.»De seneste dage har jeg da tænkt på, om jeg mon skulle købe en bil igen. Jeg har aldrig før oplevet, at S-tog var så proppede.Hvis man gerne vil have flere til at tage toget, så nytter det ikke noget at lade folk stå tilbage på perronerne«, ræsonnerer pendleren.jakob.sorgenfri@pol.dk Jeg måtte udskyde et møde - heldigvis var den, jeg skulle holde møde med, også blevet forsinket med sit tog fra en anden linje Piet Haarbo, pendler Vi ser selvfølgelig på, hvad vi kan gøre for at få de kunder og væksten tilbage, da det er vigtigt for os som virksomhed Flemming Jensen, adm. direktør.
KOLLEKTIV TRAFIK For første gang i over ti år tager færre med S-toget. Passagerer har de seneste dage stået meget tæt, men det bliver bedre, lover DSB og Banedanmark.
Greta Andersen sidder i den bløde, brune sofa og kigger ud i luften. Hun ser eftertænksom ud, måske endda lidt bekymret.Jeg lægger min notesblok fra mig og spørger hende, hvad hun tænker på.Hun sukker højlydt, som hun faktisk har gjort det flere gange i de sidste par timer. Og så slår hun ud med højre arm og siger: »Det er alle de krystalglas. Jeg kan ikke tage dem med mig. Hvad skal jeg dog med alle de glas? Savanna må få dem, hun er mig en god hjælp og støtte«. Det er ikke det eneste, Savanna skal have.Der er også nogle møbler, der er mere porcelæn fra Bing &amp; Grøndahl - ud over det porcelæn, de små dukker og det maleri, den 20-årige amerikanske kvinde allerede har fået af sin store læremester.Og som nu fylder godt op i ungpigehyblen sammen med forskellige krystalvaser og karafler.Det er sidst i marts, en blæsende forårsdag.Og det er min anden dag sammen med Greta Andersen i hendes og mandens store mobilhome - som sandelig ikke er at forveksle med en campingvogn - i surferparadiset Huntington Beach, en times kørsel syd for Los Angeles i Californien. Et sted, de snart forlader.De har nemlig solgt det 150 kvadratmeter store hus, købt et andet helt ude ved havet længere sydpå i San Clemente, tættere på San Diego. Dér skal de nyde livets sidste år. Med strand, palmer og solskin.»Det er et smukt sted, meget smukkere end her, og forhåbentlig med en bedre nabo end ham der«, siger hun til mig og giver et sigende kast med hovedet i retning af naboen i nummer 262.Når Greta Andersen 1. maj fylder 90 år, er det 64 år siden, hun forlod Valby og Danmark.Og hun gjorde det med status som en af verdens bedste svømmere.Som en fra den guldalder, der strakte sig fra 1936 og til 1952 - og altså nu med Greta Andersen som den sidste levende.De er væk, alle de store. Navne som Ragnhild Hveger, Lille henrivende Inge, Fritze Nathansen, Karen Margrethe Harup, Jytte Hansen og Eva Arndt - svømmere, der ville have erobret verden, hvis ikke en langt mere dyster og ødelæggende erobringskrig var kommet på tværs.Kun Greta Andersen, der vandt olympisk guld og sølv i London i 1948, de første lege efter Anden Verdenskrig - og som også sikrede sig fire europæiske titler og en verdensrekord, der holdt i syv år - er i live. Og det i øvrigt i sådan en grad, at hun først for få dage siden gik på pension.I dag er kvinden fra Mølle Allé 19, 2.t. h. i Valby i København amerikansk statsborger. Det, man kalder danskamerikaner.Hun flyttede til Californien og USA i 1953 - efter en glorværdig karriere i de danske og europæiske svømmebassiner.Og altså kulminerende i London 48, hvor hun ikke alene var ved at drukne på favoritdistancen 400 meter fri - hun sank til bunds i et indledende heat, men blev reddet op af en vaks ungarsk vandpolospiller, der fra tilskuerpladserne sprang i vandet - men som sagt også sikrede sig to medaljer.Greta Andersen spekulerer ikke længere på porcelæn, men rejser sig fra sofaen og henter de to medaljer i sit imponerende, funklende trofæskab i mellemgangen.Jeg skal have syn for sagn og en god historie, kan jeg forstå. Og jeg, den besøgende i den afspærrede Monterey Lane-enklave, fotograferer naturligvis ivrigt.Den dummeste beslutning»Jeg skulle have haft tre medaljer i London - og alle af guld. Jeg havde formen til det, det var for pokker mit OL«, siger hun med udråbstegn, tydeligvis irriteret.»Jeg havde vundet guld på 100 meter, slået den amerikanske stjerne Ann Curtis, og jeg var storfavorit på 400 meter - men fordi jeg havde fået en sprøjte, som skulle udskyde min menstruation, fik jeg et ildebefindende og kollapsede.Tænk, det er 69 år siden, og jeg ærgrer mig stadig over det. Gad vide, hvad der var i den sprøjte«.»Ja, jeg ærgrer mig faktisk så meget, at jeg næsten kan blive rasende. Og det ærgrer mig især, at min kollaps på 400 meter betød, at jeg tvivlede på, om jeg nu kunne klare opgaven på 4x100 meter.Derfor besluttede jeg, at jeg ikke skulle svømme sidste tur, som det ellers var planen, men i stedet tage det tredje skifte. Det ville nok være bedst, tænkte jeg«. Greta Andersen, der igen har sat sig i sofaen, ryster på hovedet. Og tager en dyb indånding. Meget dyb.»Jeg har gjort flere dumme ting i min tid, det skal guderne vide, men denne beslutning tager prisen som den dummeste.For jeg kan godt love dig, at amerikaneren Ann Curtis, som jeg slog på 100 meter, aldrig havde indhentet mig, sådan som hun indhentede Fritze Nathansen.Aldrig. Curtis havde ikke haft en chance. Ja, måske er du træt af at høre det, men kors, hvor det ærgrer mig«. Fra et andet hjørne af sofaen udtrykker jeg min dybe forståelse. Nok også lidt i forbløffelse over, at den lige om lidt 90-årige kvinde kan mønstre så meget engagement, så megen vrede over en forkert beslutning, fra før jeg blev født, og endnu mens socialdemokraten Hans Hedtoft var statsminister.»Nåh«, siger hun og slår hånden hårdt i sofaen, »et par guldmedaljer fra eller til havde nok ikke betydet alverden eller givet flere penge i mit samlede livsregnskab. Den ene, jeg vandt, var nok til at vende op og ned på min tilværelse.Guldmedaljen og svømningen har givet mig et rigt liv, og kunne jeg gøre det hele om igen, gjorde jeg det. På samme måde«. Greta Andersen kigger bestemt på mig, da hun siger: »Jeg begyndte først at svømme, da jeg var 16 - og fem år senere vandt jeg olympisk guld. Nu sidder jeg i Californien, blev verdens bedste langdistancesvømmer og kan se tilbage på et begivenhedsrigt liv. Det er sgu da et eventyr, ikke sandt? Right, svømningen har givet mig alt«.Du må i gang med noget sportJa, Greta Andersen lærte først at svømme som 16-årig. Før da var hun nærmest vandskræk, men det fik hendes far, der var smed ved de københavnske sporveje, og hendes storebror, en fremtrædende, kunstmalende cykelrytter, lavet om på.»Du må se at komme i gang med noget sport, det her går ikke, sagde min storebror, når han så mig ligge på sofaen i Valby-lejligheden og læse ugeblade.Og så hev min far mig med på stranden, hvor jeg efter noget besvær lærte at svømme. Da vi havde set nogle svømmestævner på Sønderstrand, og jeg fik sagt, at det kunne jeg da godt tænke mig, skulle jeg testes af den berømte svømmetræner Else Jacobsen. Jeg svømmede 50 meter uden at trække vejret, og det fik Else Jacobsen til at sige, at det var glimrende, og så skulle hun nok lære mig resten«, husker Greta Andersen.Dette skete i 1943, under den tyske besættelse af Danmark. På det tidspunkt var der ikke megen gang i den internationale sport, de olympiske lege i 1940 var blevet aflyst, og der ville heller ikke komme nogen i 1944. Så meget var sikkert.Den første tur i USAUmiddelbart før krigen og lige i begyndelsen af 1940' erne var en anden dansker, Ragnhild Hveger fra Helsingør, verdens bedste svømmer, men hendes nære kontakt med besættelsesmagten ødelagde noget af populariteten.»Der var meget sladder, og vi syntes, det var frygteligt, at Ragnhild brugte tid sammen med tyskerne. Det brød vi os ikke om, men ærligt talt, så var det ikke noget, der for alvor optog en 16-årig som mig. Det var for de voksne«. Men noget, der kom til at optage den unge Gretas sind, var tyskernes aktion mod de danske jøder i oktober 1943.»Det skete også i vores opgang på Mølle Allé. Jeg kan huske de tyske soldater trampe op ad trappen, og jeg kan huske skrigene fra beboerne. Det var en frygtelig oplevelse, jeg aldrig vil glemme, aldrig nogensinde«, fortæller Greta Andersen - på den lange californiske dag, hvor vi kommer vidt omkring i hendes liv og karriere. Og de relativt få år, hun tilbragte i Danmark.For hun forlod fædrelandet for bestandig i 1953. Efter at have forsøgt sig som lærling i Hovedstadens Brugsforening i Hellerup, hvor hun var under vingerne på en rar slagtermester Bregnbak.Men selv om han var forstående for Gretas svømmepassion, ville hun hellere være porcelænsmaler hos Bing &amp; Grøndahl. Og sådan blev det.»Jeg har stadig noget af det porcelæn, jeg selv malede. Jeg havde 24 af hver del, det skulle man, men når jeg havde en flink nabo eller en god elev på min svømmeskole, forærede jeg noget af det væk. For hvad skulle jeg dog stille op med det, vi er jo bare min mand og mig. Jeg må også give noget mere til Savanna«. Greta Andersen fik smag for det amerikanske liv allerede i 1950.Hun, der stadig havde olympisk glans - og som i 1949 i Svendborg også satte en verdensrekord på 100 yards, som først blev slået i syv år senere, hvilket amerikanerne havde stor respekt for - fik en pludselig mulighed for at komme til USA.Den førende amerikanske svømmetræner, Charles Sava, der var manden bag Greta Andersens store konkurrent, Ann Curtis, ville gerne se den danske stjerne i klubben Crystal Plunge i San Francisco - og Greta ville gerne, nu 23 år gammel, på eventyr i de store muligheders land.»Jeg håbede at komme på college og opleve USA i et helt år. Men den gik ikke.Jeg fik et turistvisum på tre måneder og blev tilknyttet Crystal Plunge, og jeg var med til en række svømmeopvisninger samt underlagt Charles Savas barske træning. Det var sgu noget andet noget end hjemme i Triton«. Greta Andersen går og rydder op i køkkenet, mens hun fortæller. Det hele sker på en blanding af dansk og engelsk - »hey«, siger hun pludselig, »hvorfor taler vi engelsk, jeg er jo så glad for endelig at kunne tale dansk!«. Det griner vi så lidt af.Første nederlag i 15 årDen gamle dame fra Huntington Beach - det var her, den guldvindende olympiske Hawaii-svømmer, Duke Kahanamoku, i begyndelsen af 1920' erne introducerede amerikanerne til surfsporten - er ikke så sikker på benene, som hun har været. Derfor må hun støtte sig til bordkanten, når hun bevæger sig rundt.»Men når jeg først er varmet op, går det bedre«, forsikrer hun mig, inden hun fortæller videre om sin første tur til USA - hvor svømmetræner Sava tvang den unge danske stjerne til først at svømme 1.000 meter kun med benene, 1.000 meter kun med armene og så 1.000 meter med det hele. Og så kunne træningen ellers gå i gang.»Han var meget krævende, og jeg gjorde selvfølgelig mit bedste, når han var på bassinkanten. Men når han ikke var der, sad jeg og sludrede med livredderen.Der skulle da være måde med galskaben«, griner hun.Men noget kom der ud af træningen i San Francisco, for efter de tre måneder fløj hun hjem igen. Greta Andersen havde lovet at stille op ved EM i Wien - hvor hun blev europamester på favoritdistancen 400 meter og også fik et par andre medaljer.IUSA boede Greta Andersen hos ægteparret Bob og Dora Winther.»Dagen inden jeg skulle flyve hjem«, husker Greta, »tog Dora mig hen i et stormagasin og sagde: Tag, hvad du har brug for, køb, lige hvad du vil! Jeg betaler.Var det ikke flot?«. 400 meter var også legenden Ragnhild Hvegers distance. Og kvinden, der fik et barn med en tysk officer, havde boet i Kiel under krigen og var blevet interneret i seks uger efter besættelsen - og som gennem 30' erne og 40' erne havde sat hele 44 officielle verdensrekorder, hun havde endda 19 på samme tid - var tilbage i vandet efter en politisk udelukkelse fra OL i London. Men altså nu som konkurrent til den syv år yngre Greta Andersen.»Min eneste forbrydelse var, at jeg blev forelsket«, sagde Ragnhild Hveger engang til mig - men i offentligheden og den danske svømmeunion var opfattelsen en anden.13. juni 1951, godt seks år efter afslutningen på den tyske besættelse - og to dage før jeg kom til verden - skulle de to store svømmere, som jeg kom til at lære at kende på hver sin måde, mødes på 400 meter i Østerbro Svømmehal.Det var en gyser, som aviserne varmede op til i flere dage, og der var stuvende fuldt i hallen, da Ragnhild Hveger og Greta Andersen sprang i vandet.»Man må vel kalde det jalousi«Opgøret endte med Ragnhild Hvegers første nederlag på 400 meter i 15 år - ikke siden den olympiske finale i 1936, da hun blev slået af hollænderen Rie Mastenbroek på de sidste 10 meter, havde Ragnhild Hveger oplevet at tabe.Greta Andersen var hele 17 sekunder hurtigere end Ragnhild Hveger, der dog på det tidspunkt stadig havde verdensrekorden på distancen. Den satte hun i 1937 - og den blev først slået 19 år senere.»Dér fik jeg en ordentlig en på tuden«, konstaterede Ragnhild Hveger i Berlingske Tidende efter nederlaget til Greta Andersen.De kom til at deltage i flere stævner sammen, udviklede et godt kammeratskab - og de kom også begge med til OL i Helsinki i 1952.I tiden op til legene i Finland viste Greta Andersen storform, og igen blev hun skubbet ind i favoritrollen på 400 meter. Det lignede guld - ganske som det havde lignet guld fire år forinden i London.Men en knæskade under træningen ødelagde festen.Greta Andersen svømmede med smerter og kunne ikke leve op til forventningerne - og hendes danske karriere lakkede mod enden. Hun ville noget andet end blot holde skruen i vandet i de danske bassiner; noget andet end at leve efter stringente danske amatørregler.Hun ville bruge sit navn til at tjene penge, hun ville være professionel.Det kunne hun blive i USA. Og i februar 1953, efter et storstilet farvelstævne på Østerbro, hvor hallen var fyldt til bristepunktet, tog hun af sted.Dagbladet Social-Demokraten fik et længere afskedsinterview med Greta Andersen, og journalisten Grimur Gunnarsson spurgte hende, om det ikke var svært at sige farvel.»Jeg kan ikke sige, at jeg rejser fra noget særligt. Træningsforholdene er under al kritik. Før OL kunne vi kun træne på Sønderstrand (der hvor Sjællandsbroen til Amager nu ligger, red.), og det var det rene mudderbad«, svarede Greta Andersen - der bestemt heller ikke havde noget pænt at sige om kammeratskabet: »De, der er oppe, er altid bange for dem, der kommer. Sådan var det, da jeg kom frem. Jeg lyver ikke, når jeg siger, at de første år var de værste, jeg har haft, og jeg vil heller ikke nægte, at da jeg vandt EM i 47 over de daværende stjerner, var det den største personlige glæde.Vi havde lovet hinanden klø, men jeg vandt. Man må vel kalde det jalousi, men er der ikke det inden for al sport - især hvor kvinder mødes?«. Her, i 2017, mange år efter, i et moderne køkken på Monterey Lane, har den skarptungede tante ikke glemt bataljerne fra dengang i ungdommens år.For da jeg spørger hende, om det nu også var så slemt, svarer hun: »De ' gamle' holdt sammen, de prøvede på at skubbe mig ud, der skulle ikke være plads til mig. Faktisk var de uvenlige.Og samtidig var der et andet problem, som var endnu værre - nemlig at vi svømmere altid og hele tiden blev modarbejdet af de øverste ledere i svømmeunionen. De vogtede konstant over vores amatørstatus, det var til at blive træt af«. Men det var der ikke noget af i USA.Og Greta Andersen rejste ud for at blive ude. Og tjene penge på sin svømning.Det kom hun til - da hun for alvor kastede sig over langdistancesvømningen.Og var den danske indvandrer berømt, da hun atter dukkede op i San Franciscos lufthavn, så blev hun det i endnu højere grad.Greta Andersen rejste i øvrigt ikke alene til Amerikas Forenede Stater. Hun var nemlig blevet gift hjemme i Danmark ved et stort og fint bryllup, og hendes mand, ingeniøren, fulgte med til Californien.Også han ville prøve lykken, sagde han.»Men han fik ikke prøvet noget, så det gik hurtigt galt. Og det burde jeg have sagt mig selv. Fyren havde boet hos sine forældre, lige til vi blev gift. Han havde aldrig klaret sig selv.Og da vi slog os ned i Californien, sad han bare og gloede ud i luften. Intet initiativ, det var, som om han var lammet af alt det, der foregik omkring ham«. Hvad skete der så? »Hvad der skete? Da der var gået tre måneder, og han ikke havde fundet sig et job, bad jeg ham pakke kufferten og rejse hjem. Jeg kunne ikke holde ud at se ham sidde der og glo. Det gjorde han så, forsvandt hjem til Danmark. Senere hørte jeg aldrig et ord, jeg aner overhovedet ikke, hvordan det gik ham, efter at vi blev skilt«, siger Greta Andersen og ryster lidt på hovedet over denne konstatering.Bedre end mændeneNogle år efter blev Greta Andersen, der nu underviste i svømning og deltog i opvisninger, gift med idrætslæreren og -træneren John Sonnichsen, der også havde danske rødder.Hendes nye mand blev også hendes langdistancetræner, og han var god til at planlægge de mange indbringende maratonsvømmeture - og sammen åbnede de senere en svømmeskole i Los Alamitos uden for Los Angeles, som skulle blive en stor succes.Men der var åbenbart ikke sølvbryllupspotentiale i Mr. Sonnichsen, for også han blev strittet ud af det andersenske liv.Hvorfor? Det gider Greta ikke rigtig snakke om, »det gik bare ikke, det var en fejltagelse«, siger hun kort til mig.Men lidt efter kommer det: »Han havde ikke nok i mig, og det ville jeg ikke finde mig i«. Maratonsvømningerne blev den tidligere svømmesprinters varemærke.Hun svømmede her og der, satte løbsrekorder de mest mærkværdige steder og hentede store pengepræmier, nød vældig popularitet og blev en rigtig kendis, som blev fotograferet ved cocktailpartyer i Hollywood.Den største pengepræmie hentede Greta Andersen i et 88,5 km langt race.Hun vandt med to timers forspring til nærmeste konkurrent og scorede 330.000 kroner.»Jeg var i temmelig god form«, smiler hun. Det er tydeligt, at hun nyder at tænke tilbage på de dage, hvor hun blev regnet for den bedste maratonsvømmer i verden - overhovedet.For ofte besejrede hun også mændene - som det var tilfældet i august 57, da hun, registreret som dansker, vandt The English Channel Race.Det var første gang, at en kvinde slog mændene i Kanalen, ja, der var kun én anden svømmer af de 21 startende, der gennemførte, en mand, som var to timer efter.Året efter, 1958 og nu som amerikaner, satte Greta rekord for Kanalen, da hun gik i land i England efter 11,01 timer - den tidligere rekord lød på 12,42 timer.Hvert år bød på mægtige udfordringer, og flere gange brød hun mændenes rekorder og snuppede både vindersummen hos mænd og kvinder. Hun virkede ustoppelig og kunne blive ved og ved.»Jeg er stadig i god form, og jeg vil tro, jeg godt kunne svømme over Kanalen igen«, siger hun til mig med et drømmeagtigt blik - og da jeg antyder, at hun måske er blevet revet lidt med af stemningen i sine egne fortællinger, vrisser hun næsten af mig.Okay, siger jeg så, okay-okay - men da jeg her i Huntington, 60 år efter kanalrekorden, bemærker, at jeg vil ringe hjem til bladet med nyheden om, at Greta Andersen har i sinde at gøre comeback i en alder af 90 år, griner hun. Og det samme gør den 20-årige svømmelærer og californiske surfergirl Savanna, der er kommet på besøg.Den værste svømmeturTilbage på sporet - for Greta Andersen kan godt springe lidt rundt i årene og temaerne, når vi bladrer i hendes scrap-.Jeg er stadig i god form, og jeg vil tro, jeg godt kunne svømme over Kanalen igen.
GRETA ANDERSEN INTERVIEW Mød Greta Andersen: kvinden fra Valby, der vandt olympisk guld, var ved at drukne, blev millionær og svømmede om kap med hajer - nu bliver hun 90 i Californien.
Pludselig står han der igen. På en filmplakat en lørdag morgen på min vej til bageren. Jeg kan godt se, det ikke er den rigtige Björn Borg, men folkene bag »Borg« har fundet en skuespiller, der ligner ret godt. Nok til, at jeg med det lune bagerbrød under armen allerede har drømt mig tilbage til Odder Tennisklub i starten af 1980erne.Dengang var der ikke curlingforældre, men tennisforældre.Når vi cyklede ud til klubben en lørdag eller søndag morgen, spurgte vi altid, hvornår vi skulle komme hjem og spise. Og vi mente ikke frokost, men aftensmad. Vi levede på de røde grusbaner. Spillede tennis det meste af tiden, men nåede også alt muligt andet. Vi kravlede op på omklædningsrummets tag, selv om vi ikke måtte.Balancerede derfra og ud på den overdækkede terrasse velvidende, at trådte vi ved siden af brædderne, røg vi igennem det tynde plastictag - og formentlig også ud af klubben. Vi tog den gamle lakerede klubketcher med indgraveret sølvplade ned fra sømmet på væggen i klubhuset og spillede med den. Flyttede rundt på navneskiltene på klubbens rangliste, så dem, vi ikke kunne lide, rangerede dårligere.Om natten drømte vi om tennis. Om dagen dagdrømte vi, når vi var i skole og bare ventede på at få fri. Imens skrev vi navnene på de store tennisspillere på vores regnehæfter: Jimmy Connors, Vitas Gerulaitis, Guillermo Vilas, Roscoe Tanner, Henri Leconte, Yannick Noah. Vi skrev mærkerne på deres ketchere: Wilson, Prince, Dunlop, Donnay, Snauwaert. Og tøjet, de gik i: Fila, Sergio Tacchini, Lacoste, Adidas, Ellesse, Cerruti 1881. Hele mærkevarekulturen og besættelsen af logoer blev til i den tid.I den verden var Björn Borg og John McEnroe kongerne.Wimbledon blev vist på den eneste danske TV-kanal dengang, og når de to spillede hver for sig, og især sammen, lå vi hjemme på sofaen klinet til fjernsynsskærmen og slugte hver en opslidende duel i deres timelange dyster.Når vi helt optændte efter sådan en TV-transmission skulle prøve nye ting af på banen (gerne samme aften, indtil vi ikke kunne se bolden længere), var det netop de to, vi spejlede os i. Tennisguden Björn Borg, der med sit skulderlange hår og pandebånd lignede en blanding af Jesus og Barry Gibb, når han fra baglinjen sled sine modstandere op med sin topspundne forhånd og tohåndsbaghånd.Og outsideren og antihelten John McEnroe, der var bleg og ikke særlig atletisk at se på, men med et magisk venstrehåndspil tryllede nogle slag frem, man ikke troede var mulige. Der er noget med venstrehåndsspillere.Man skulle tro, de bare gjorde alting spejlvendt af en højrehåndsspiller. De gør de også + X. Og det X i ligningen kunne man tænke længe over, men aldrig finde ud af.Borg var rolig, tilsyneladende upåvirket af det store pres, grænsende til det følelseskolde - Ice Borg blev han kaldt. McEnroe var hans modstykke, han spillede med følelserne uden på tøjet, bandede og svovlede, kylede sin ketcher ned i jorden, sagde »Shut up« til dommerne og fik både advarsler og strafpoint - Superbrat var hans tilnavn.Som dreng i Odder Tennisklub var det svært at vælge mellem de to. Vi ville selvfølgelig gerne være den solbrændte svensker, der havde ro og råstyrke og væltede sig i penge og piger - og mindst lige så vigtigt: I de lækre træningsdragter fra Fila! Men som østjysk juniorspiller i Serie 3 var der nok større identifikation at hente hos den blege utilpassede hidsigprop fra Queens, New York, der mod alle odds overraskede en hel verden. I virkeligheden var McEnroe en drøm af et forbillede for en nybagt teenager med kroppen fuld af hormoner. Tænk sig at få lov at råbe og skrige og te sig som en åndssvag i tennissens hellige navn! Det var ligesom forholdet mellem Sting og Stewart Copeland i tidens store band, The Police. Det kan godt være, at Sting var den smukke med de høje kindben og ham, der skrev alle hitsene, men Stewart Copeland var en genial trommeslager, og man lunede sig ved anekdoterne om, at han gav Sting nogle gode storebrorbank, når han spillede for smart.Borg og McEnroe var Gud &amp; Satan, sort &amp; hvidt, smukt &amp; grimt, Sting &amp; Stewart, ild &amp; vand.Men først og fremmest yin &amp; yang. For over hele verden var der drenge som os i Odder Tennisklub, der var fascineret af dem begge. Og med tiden blev det tydeligere, at de to vidt forskellige arketyper netop kompletterede hinanden og ikke ville fremstå nær så tydelige uden at have den anden at spille op imod. Hverken som tennisspillere eller som mennesker.P ludselig står han der igen. På en plakat til en film om den legendariske Wimbledon-finale i 1980 kaldet »århundredets tenniskamp«, hvor Björn Borg som den første spiller nogensinde vandt verdens mest prestigefyldte tennisturnering for femte år i træk - Wimbledon er en af de fire såkaldte grand slam-turneringer sammen med US Open, French Open og Australian Open.Men der var stadig længe til, at »Borg« ville få premiere, så jeg fordrev ventetiden med at gense »The Royal Tenenbaums« fra 2001. I Wes Andersons kultfilm om en excentrisk familie fra New York spiller Luke Wilson den forhenværende tennispro The Baumer modelleret over Borg med langt hår, pandebånd, træningstrøje fra Fila og en gådefuld fortid, hvor han stoppede sin tenniskarriere som 26-årig - Borg trak sig som 25-årig. The Baumer er blot et af mange eksempler på, at Tennisspiller anno 1980 er blevet en klassisk figur i populærkulturen.Dertil kommer moden, som også jævnligt ser tilbage på stilen fra dengang. Adidas oplever i disse år en næsten hysterisk besættelse af deres hvide tennissko Stan Smith, og netop nu kan den 70-årige californiske tennisspiller ses i annoncer sammen med musikeren Pharrell i endnu et vrid af det klassiske design. I årtier har Lacoste og Fred Perrys poloshirts været all-time klassikere med baggrund i henholdsvis René Lacoste, der syede en krokodille på den jakke, han spillede tennis i i 1920erne, og englænderen Fred Perry, der der vandt otte grand slam-turneringer i 1930erne. Selv et længe glemt mærke som Ellesse ligger i denne tid i vinduerne hos mange københavnske modebutikker - kendere ved, at det mærke spillede argentineren Guillermo Vilas i.Fila har med jævne mellemrum genoplivet deres Bj-linje, som var den, Borg spillede i. Sergio Tacchini lever også højt på de design, McEnroe sportede. Men begge firmaer kom for sent, da indspilningerne til »Borg« begyndte. Da havde modemærket Björn Borg nemlig indgået en aftale om at designe tøjet til Borg og McEnroe i filmen.Firmaet Björn Borg er en historie for sig. Da Borg trak stikket som professionel tennisspiller, ville han være forretningsmand. Få år senere var han tæt på personlig konkurs, og det var først, da World Brand Management i 1997 købte firmaet, at det kom på rette kurs. Senere har det markeret sig som et overordentligt succesfuldt firma, der sælger underbukser til unge.Da firmaet i forrige uge havde lejet Kungliga Tennishallen i udkanten af Stockholm til præsentation af The Signature Collection, blev jeg inviteret med af den danske afdeling. Langt størstedelen af den inviterede modeskare var ikke var født, da Borg spillede mod McEnroe, og en stor del vidste slet ikke, hvem de to var. En pige havde set noget af filmen og var »så spændt på, hvem der mon vinder kampen«. Det svarer lidt til at se en dokumentar om The Beatles' tidlige dage i Hamburg og være spændt på, om de mon slår igennem og får en pladekontrakt. Men sådan er det vel at blive gammel..Scenografien i Stockholm var en kridhvid tennisbane, og da lyset blev dæmpet i salen, trådte en skare af modeller frem. Første mand på podiet havde langt hår ned til skuldrene, pandebånd og en rød tracksuit, der hurtigt fik en til at glemme alt om logoet fra Fila. Den velkendte tennisstil fra 1980 blev blandet med nyt design fra firmaet, som i disse år forsøger at øge sin årlige trecifrede millionomsætning til en milliardomsætning ved at udvide profi-len til at omfatte alt, hvad der har med training at gøre.Allerede dagen efter præsentationen havde folkene fra Björn Borg i Danmark Citibois' management i røret - drengene ville gerne låne et par tracksuits til en optræden, så alt gik efter planen. På Hamngatan i det centrale Stockholm var vinduerne til stormagasinet NK Nordiska Magasinet allerede helliget Björn Borgs Signature Collection. Indenfor gik piger og drenge i tracksuits og pandebånd, og som var det sjældne arkæologiske fund fra jernalderen, kunne man besigtige Björn Borgs gamle ketcher, et svedbånd og et pandebånd udstillet i hver sin glasmontre.Relikvierne var udlånt af firmaets hovedkvarter, der stadig værner om arven, selv om deres kontrakt med virkelighedens Björn Borg udløb 1. januar i år. Det betyder, at Borg ikke længere modtager royalties for de varer, firmaet sælger, og at han således heller ikke stillede op til et arrangement som dette. Der svirrede dog et rygte om, at han havde set filmen og givet et anerkendende nik for især skildringen af hans forhold til træneren Lennart Bergelin. Det var ham, der som kaptajn for det svenske Davis Cup-hold øjnede Borgs talent, da han var en lille og faktisk meget hidsig dreng i Stockholm-forstaden Södertälje.Pludselig står han der igen. Lyslevende på det store lærred i en tom biografsal på Nordisk Film i Valby. Björn Borg i skikkelse af den ekstremt vellignende islandske skuespiller Sverrir Gudnason, der trods sine 38 år ikke har problemer med at spille Borg som 25-årig over for sin karrieres vigtigste kamp i 1980.Jeg har fået lov at se en tidlig version af filmen med den besked, at der kan være scener, hvor der endnu ikke er »sat bolde ind«, og der stadig »mangler publikum« på centre court.Det ødelægger på ingen måde min oplevelse. Som var det koreografitil en dans, er bevægelserne i de vigtigste dueller i Wimbledon-finalen nøje indstuderet og filmet uden bolde, som altså »sættes ind« efterfølgende. Træner Lennart Bergelin spilles af den store svenske skuespiller Stellan Skarsgård. Tuva Novotny er Mariana, Borgs kæreste og senere kone. Björn Borgs egen søn fra Borgs nuværende ægteskab, 14-årige Leo Borg, har en rørende rolle som den unge Björn, der kæmper med sit temperament og spiller tennis op ad en garageport i Södertälje.Og John McEnroe spilles af Shia LaBeouf, som ikke er specielt vellignende, men meget overbevisende i sin tegning af den lille krølhårede splejs fra Queens, der paces frem af sine forældre og har et idolbillede af den tre år ældre Borg hængende på sit drengeværelse. Der bliver spillet på de store følelser, og det er ikke tilfældigt, at filmen indledes med et citat fra Andre Agassis roste selvbiografi: »It's no accident, I think, that tennis uses the language of life.Advantage, service, fault, break, love, the basic elements of tennis are those of everyday existence, because every match is a life in miniature.« For tennis som metafor for livet har aldrig været tydeligere end i rivaliseringen mellem Borg og McEnroe dengang i starten af 1980erne - i tennissens guldalder. Senere vandt en kedelig spiller som tjekken Ivan Lendl frem, og en ung Boris Becker kom til magten som et tidligt varsel om sportens fald. Boom Boom Becker blev den robuste tysker kaldt. Han servede som død og helvede. Boom. Og løb derefter op til nettet og afgjorde bolden. Boom. Ikke særligt underholdende at se på, men ganske dækkende for, hvad der skete med sporten i årene efter.Siden da er det gået ned ad bakke, og som gammel rotte kan man godt få fornemmelsen af, at spillerne i dag blot er instrumenter for nogle beregninger foretaget i et computerprogram.Roger Federer slår i disse år alle de gamle rekorder og er på papiret verdens bedste tennisspiller nogensinde. Men som en ven sagde til mig for nylig: »Jeg har ikke noget indtryk af, hvem han er som person. Og jeg er også pisseligeglad.«kifl@berlingske.dk Borg var rolig, tilsyneladende upåvirket af det store pres, grænsende til det følelseskolde - Ice Borg blev han kaldt.»Every match is a life in miniature.« André Agassi.
Den ny film om »århundredets tenniskamp« mellem ærkerivalerne Björn Borg og John McEnroe sender Kim Flyvbjerg tilbage til Odder Tennisklub i starten af 1980erne, til modeshow i Stockholm anno 2017 og til en tom biograf i Valby, hvor tennissens guldalder bliver vakt til live igen.
Kamma og Knud Lyne Rahbek var 1800-tallets powerpar - men af den stilfærdige slags. De residerede i Bakkehuset ved Valby Bakke, og her holdt de sammenkomster for Guldalderens elite. Københavns kendte hoveder som H. C. Andersen, Jens Baggesen, B. S. Ingemann, Adam Oehlenschläger, Grundtvig og brødrene Ørsted opsøgte det kultiverede ægtepar ude på landet, hvor Bakkehuset, den ældste bygning på Frederiksberg, dengang stod ensomt mellem markerne.Bakkehuset er i dag museum og en kulturhistorisk perle gemt godt af vejen på Rahbeks Allé lige ved Carlsbergbyen. Museet og haven er blevet renoveret for ca. 5 mio. kr. med en udvidelse af udstillingsmulighederne, en nyanlagt have, der svarer til den, Kamma Rahbek skabte i 1800-tallet, og et Orangeri, hvor man serverer mad og drikke i den smukke have.Stuerne står med malerier, møbler og genstande fra 1800-tallet, og der hviler en ro og skønhed over stedet, som vi forbinder med Guldalderens atmosfære.Det nye bakkehus er en del af Frederiksbergmuseerne, der har fået midler af Frederiksberg Kommune samt en række fonde til at forny museet, og skal kæmpe om publikums interesse med større museer i København.»Vi har netop fået nyrenoveringen, fordi det var nødvendigt at gøre noget for at tiltrække publikum og forny os. Selv om Bakkehusets er Rahbekkernes historie, er det også en fortælling om Guldalderen, som skabte en unik periode med kunst og videnskab. Den historie fortæller vi i museet, og med den nye have og Orangeriet kan folk nyde Kammas have og spise mad, der er inspireret af 1800-tallet,« siger museumsinspektør Gertrud With.Sidsel Galatius er museets projektmedarbejder og står for en række af de nye initiativer: »Med de større udstillingsforhold har vi bedre muligheder for særudstillinger, og vi tager temaer op, der har tråde til nutiden, for Rahbekkernes historie har budskab til os i dag, Vi laver et havevandringsprogram med blandt andre kunsthistorikeren Bente Scavenius, musikeren Master Fatman og haveskribenten Signe Wenneberg. Vi udvider også vores aktiviteter med læsearrangementer.« I har også en digital satsning? »Ja, vi har en samling på 12.000 breve, som er delvist digitaliseret og givet et vidunderligt indblik i Kammas tanker og liv. Vi har en digital database på hjemmesiden, hvor vi har fået transkriberet 450 breve, så der er et stykke vej tilbage. Vi arbejder løbende på at transkribere brevene med nutidige kommentarer og hvor de er sat ind i en historisk ramme. Det kan godt være, at brevskrivning er ved at gå af mode, men mon ikke det får en renæssance, og Kammas breve er blandt de bedste samlinger i Danmark,« siger Gertrud With.Men er Knud Lyne Rahbek ikke gledet i baggrunden i forhold til andre af Guldalderens store navne? »Jo, det er han, men museet fortæller ikke kun hans historie, men hele periodens, og Knud Lyne Rahbek er speciel interessant, fordi han dækker en så stor periode helt fra Oplysningstiden og Den franske Revolution ind i det borgerlige Danmark med nationalromantikkens opblomstring. Og fordi han og Kamma var i kontakt med så mange mennesker gennem hele perioden, er der næppe andre personer, der tegner tiden bedre end Knud Lyne og Kamma,« Siger Gertrud With.Bakkehuset var ikke kun samlingssted for tidens kunstnere og forskere, for Kamma arrangerede tegneundervisning og hendes have tiltrak andre af hovedstadens folk. Kamma døde ung i 1829 formentlig af cancer og Knud Lyne allerede året efter. Da parret ikke havde børn blev hus og have solgt til private og var i en periode åndsvageanstalt. Derefter lå hus og have hen, men i 1925 etablerede man De Rahbekske Mindestuer. Med fornyelsen af museets udstilling, den nye have og Orangeriet, har Frederiksberg fået et unik sted, hvor man både kan nyde sin mad i Orangeriet, gå i Kammas blomsterhave og rejse tilbage til guldalderen i Rahbekkernes stuer. Der er mulighed for at købe kopier af Kamma Rahbeks æsker, men museet har også fået designeren Amanda Betz til at designe nye æsker inspireret af Kammas.bbl@berlingske.dk Fakta: 1800-tallets powerparKnud Lyne Rahbek var en af tidens smagsdommere og var med til at skabe den litterære stil og samfundsdebat i 1800-tallets begyndelse. Men inden da havde han været en revolutionær ung mand og havde under indflydelse af Den franske Revolution i 1789 haft oprørske drømme om folkestyre.Han var på myndighedernes liste over mistænkelige revolutionære gemytter og måtte sno sig for ikke at havne i fængsel. Med alderen fik han mere rolige politiske anskuelser, og da han og Kamma begyndte at holde sammenkomster for hovedstadens kunstnere og forskere, havde han lagt oprørskhedheden bag sig, men ikke opgivet Oplysningstidens idealer. De skulle forliges med enevældens styreform og det var ikke nogen let balanceakt. Han skrev romaner, drikkeviser, skuespil og var redaktør af vigtige tidsskrifter. Og ikke mindst udgav han sent i livet et større erindringsværk, »Erindringer af mit Liv (1824-1829« ), der er en guldgrube, hvis man vil forstå, hvad der skete i kulturlivet i 1800-tallet. Kamma Rahbek stod for de litterære sammenkomster efter inspiration fra saloner i Paris og Berlin. Det var dog ikke adelige eller rige, der kom, men borgerlige, der udmærkede sig i kunst eller akademiske studier.Kamma var en veluddannet og begavet kvinde, der i 1798 blev gift med den noget ældre Knud Lyne. Hun var lidenskabeligt interesseret i kunst og litteratur og førte brevevekslinger med mange mennesker. Dele af hendes korrespondancer er udgivet, fordi de kaster et lys over perioden. Hun havde mange talenter og lavede bl. a.bemærkelsesværdige smukke æsker, som hun illustrerede.Bakkemuseet har ca. 40 af hendes æsker, og i de nye lokaler vises de frem. Æskerne var praktiske og smukke, og de var en tilladt form for kvindekunst, som brugte som gaver til sine omgangskreds. Desuden var Kamma lidenskabeligt botanisk interesseret og skabte ved Bakkehuset en af tidens smukkeste haver med både danske og fremmede planter.Maleriet herover er af Carl Thomsen og fra 1882.
Som en tidslomme fra Guldalderen ligger Bakkehuset på Frederiksberg ved Valby Bakke. Nu er museet udvidet, og man har genskabt Kamma Rahbeks fortryllende blomsterhave.
Alle mennesker har et forhold til lufthavne.For nogle er det hjemsted for den daglige transit til og fra arbejde. For andre starter og slutter drømmeferien eller jordomrejsen i en terminal i Københavns Lufthavn. Familier genforenes i ankomsthallen, og for godt 16.000 mennesker er lufthavnen i Kastrup den daglige arbejdsplads.I de kommende år bliver disse forhold testet, for den 92 år gamle lufthavn har vokseværk. I 2017 betjenes cirka 29 mio.passagerer, men indenfor de næste otte år forventes det tal at vokse til godt 40.mio. passagerer.Flere rejsende kræver flere og større ' parkeringspladser' til flyene, de såkaldte standpladser. Det kræver også en ny og større sikkerhedskontrol, og det klassiske shopping-område med de mørke trægulve skal ligeledes udvides. Læg dertil opgradering på teknik, sanitære forhold og rør, og konturerne af et kompliceret byggeri tager form. Ekspansionen af både terminaler og standpladsareal betyder, at lufthavnens samlede størrelse fordobles til cirka 300.000 kvm. Den samlede udvidelse har en samlet værdi af godt 20 mia.kroner.Byggeriets værdi og størrelse er i sig selv spektakulært. Men at bygge i en lufthavn er en af de ypperste discipliner. Foruden de mange forskellige typer af opgaver er der ekstremt høje krav til sikkerhed og til effektiv byggetid samtidig med at lufthavnen fortsat skal kunne håndtere millioner af passagerer. Kompleksiteten mere end matcher andre komplicerede byggerier som fx supersygehuse.Især når der bygges ude på det, de i lufthavnen kalder airside - inde mellem flyene - er der ekstremt høje sikkerhedskrav til personale og materialer, som både kan fordyre og forlænge et byggeri.Passagerer skal ikke påvirkesFor lufthavnens tekniske direktør Christian Poulsen er et af de største succeskriterier, at passagererne ikke bemærker, at de i de kommende år befinder sig på en byggeplads, før de skal ombord på deres fly.- Vores lod er, at vi ikke bygger på en mark eller et andet sted, hvor der er masser af plads, og hvor du kan have en byggeplads i rigtig mange år. Vi bygger midt i den daglige operation med 80.000 passagerer i snit, og det skal vi kunne gøre stort set uden at det kan mærkes. Det er den store udfordring, siger Christian Poulsen.Det er lettere sagt end gjort, og en af årsagerne til kompleksiteten er, at en lufthavn er en ' delikat maskine', som Christian Poulsen beskriver det. &gt;&gt;&gt; Alle processer som check-in, håndtering af bagage, paskontrol, flyhåndtering og boarding er så afhængige af hinanden, at hvis man piller ved balancen det ene sted, risikerer man, at det gennemsyrer alle øvrige processer. Med andre ord forstyrres alle processer, når der bygges. Eksempelvis skal det centrale passagerområde mellem Finger A og B udvides med 4.000 kvm, og det betyder, at lufthavnen skal lukke flere standpladser til fly.For at undgå at undvære den flykapacitet, er lufthavnen derfor nødt til at bygge parallelt flere steder for at opveje for den tabte kapacitet, for den eneste måde at skåne operationen, når man bygger midt inde i den, er at bygge effektivt, vurderer Christian Poulsen.- Alt hvad vi gør, er planlagt minutiøst efter de mange processer, vi skal håndtere.Vores masterplan dikterer, at vi udvider i flere trin, og etaperne og rækkefølgen er meget meget vigtig. Vi skal hele tiden være foran, for vi kan ikke tillade os at miste kapacitet uden at erstatte den, siger han.&gt;&gt;&gt; .Skandinavisk specialitetPå nuværende tidspunkt bygges der tre steder i Københavns Lufthavn. Udvidelsen af sikkerhedskontrollen og udvidelsen af butiks-og lounge-området i Terminal 2 forventes at være afsluttet i 2018.Det tredje sted er udvidelse af det, de i lufthavnen kalder Finger E. Det er den ' finger', som i dag løber ud til lavpristerminalen.Det er denne finger, som især skal kunne huse de største fly fremover, og den forventes færdig 1. april 2019.Cowi er rådgiver på den første etape af det nye terminalområde, og ifølge projektdirektør Ejner Christensen er projekter som lufthavne enormt attraktive netop på grund af sværhedsgraden.- Et stort hold skal bringes til at spille sammen, og det er jo sværere at få et symfoniorkester til at spille end en kvartet.Det er netop dét, der gør det spændende, og når man så på toppen af det lægger al det sikkerhedsmæssige og kravet om kort byggetid, jamen så stiller det store krav til en fin-tunet proces igennem alle faser, siger Ejner Christensen.Fleksibilitet er ifølge Ejner Christensen en afgørende nøgle til et succesfuldt lufthavnsbyggeri.Det skal være muligt at kunne justere efter skiftende behov og myndighedskrav, så det ikke kræver helt nye bygninger, hvis lovgivning ændres over natten. Eksempelvis når det gælder Schengen. I juli meddelte regerin-&gt;&gt;&gt; &gt;&gt;&gt; gen, at man tilslutter sig den EUforordning, som kræver systematisk kontrol af alle personer, der krydser Schengens ydre grænse. Den skærpede kontrol træder i kraft 7. oktober.- Det er vigtigt på forhånd at forudse, hvor der kan opstå flaskehalse. Hvis Schengen eksempelvis bortfalder en dag, skal lufthavnen jo så kunne håndtere en udvidet paskontrol. Vi ved, at en lufthavn har mange ombygninger i sin levetid, så det handler om allerede nu at tænke over, hvor det kan lade sig gøre at ændre indretningen uden at skulle bygge helt om, siger Ejner Christensen.Indefra og udCowi har blandt andet rådgivet på lufthavnsudvidelsen i Oslo og på den indledende fase af udvidelsen af Muscat International Airport i Oman. Ifølge Ejner Christensen er der store forskelle på, hvordan man angriber et lufthavnsbyggeri rundt om i verden. Han vurderer, at et stort fokus på passageroplevelsen er en specialitet i Skandinavien, mens facaden og volumen typisk vil betyde mere i Mellemøsten.- Kastrup har en anderledes tilgang, fordi de tænker indefra og ud. Det der med om facaden ser ud på den ene eller den anden måde er måske smart og flot at have på forsiden af et eller andet magasin, men det er trods alt blot nogle få sekunder en passager vil se en lufthavnsfacade udefra, siger Ejner Christensen.Beregninger fra Oxford Research viser, at lufthavnen ved at udvide til 40 mio.passagerer vil skabe og fastholde 84.000 arbejdspladser. Over halvdelen af disse vil være uden for hovedstadsområdet. I anlægsperioden alene vil der være 12.500 nye arbejdspladser til blandt andet elektrikere, murere og tømrere.Udvidelsen er først lige gået i gang, og flere etaper venter forude. Det næste skridt er udvidelse af terminal 3 på flysiden, og der kører løbende udbud på projektet. Ifølge Christian Poulsen er det ikke selskabets størrelse, der afgør om et udbud kan vindes eller ej, og pris er heller ikke blandt de vigtigste parametre.- Vi bruger leverandører af mange forskellige typer og størrelser. Det er vigtigt for os, at man forstår kompleksiteten her i lufthavnen, så hvis ikke man kan tilpasse sig til denne type byggeplads og proces, så bliver man nok fravalgt. /// " .Vi bygger midt i den daglige operation med 80.000 passagerer i snit, og det skal vi kunne gøre stort set uden at det kan mærkes.Det er den store udfordring Christian Poulsen, Københavns Lufthavns tekniske direktør Alt hvad vi gør, er planlagt minutiøst efter de mange processer, vi skal håndtere. Vores masterplan dikterer, at vi udvider i flere trin, og etaperne og rækkefølgen er meget meget vigtig Christian Poulsen, Københavns Lufthavns tekniske direktør .Vokseværket i Kastrup - år for år2013: Opgradering af bagagesorteringsanlægget.2015: Lufthavnens Finger C forlænges for at få plads til verdens største passagerfly, Airbus A380. Samtidig udvides check-in området i Terminal 2. 2017: Mod slutningen af året afsluttes udvidelse af sikkerhedskontrollen, så området fremover kan håndtere den forventede passager -vækst.2018: Der bygges i ankomstområdet i Terminal 3, og den udvidelse forventes klar i begyndelsen af 2018. 2018: På flysiden mellem Finger A og Finger B udvides terminal 2, og den udvidelse er færdig i slutningen af 2018.2019: Første fase af udvidelsen af Finger E står klar mod slutningen af 2019. UVIST: Der er endnu ikke lavet en tidsplan for løbende udvidelser af standpladser, udvidelsen på flysiden af terminal 3 mellem Finger B og Finger C samt yderligere udvidelse af Finger E. De kan igangsættes afhængigt af passagervækst.3D-modeller gør udvidelse effektivUden 3D-modeller havde planen for udvidelsen af Københavns Lufthavn set markant anderledes ud. Moderne teknologi betyder, at lufthavnen kan udvide effektivt, hvilket er helt afgørende, når man arbejder med et komplekst projekt.I projekteringsarbejdet har Cowi, som rådgiver på en del af udvidelsen af den nye Finger E, kørt med udelukkende 3Dmodeller.Det betyder meget større præcision i detailprojekteringen, vurderer Ejner Christensen, projektchef i Cowis afdeling for lufthavne og infrastruktur.- Det minimerer risikoen for fejl i samspillet.Den ene part kan jo sagtens have et ønske om at ændre noget, men det er nødvendigt at få det hurtigt og præcist videre til de andre parter, så man hele tiden har opdaterede ting på byggepladsen.Det er nu engang nemmere at se, om ting kolliderer, i 3D, siger Ejner Christensen.Går rundt i virtuelle modeller Modellering i 3D bliver stadig mere populært i byggeriet, fordi den større nøjagtighed vil føre til færre kollisioner. Det er især populært i en tid, hvor uklart projektmateriale er et stigende problem, og ved udelukkende at benytte 3D-modeller undgår man også de fejl, der kan snige sig ind i konverteringen fra 2D til 3D.Ifølge Christian Poulsen, teknisk direktør i Københavns Lufthavn, er 3D-teknologien afgørende for effektiviteten.- Der er ingen tvivl om, at 3D-teknologien har givet os værdifuld indsigt tidligere, så vi kan optimere processerne. Allerede inden vi bygger, kan vi simulere flowoplevelsen, så vi kan øve os på, hvordan driften skal indrette sig. Det er meget vigtigt for os, så det har vi taget til os med kyshånd, siger Christian Poulsen.- Eksempelvis har jeg kunnet gå rundt i en virtuel udgave af vores kommende Finger E. Det samme har eksempelvis vores skiltefolk kunnet gøre, så de, allerede før byggeriet er færdigt, ved præcis, hvor skiltene skal være, og hvordan det kommer til at se ud. Det var sådan noget, vi typisk ville lave senere, og vi ville miste tid i tidsplanen, siger Christian Poulsen.Achtung! Gør ikke somI over 10 år har Tyskland arbejdet på en lufthavnsudvidelse,At det kan være kompliceret at bygge i en lufthavn kan de skrive under på i Berlin. Her har byggeriet af den nye storlufthavn Berlin Brandenburg i Schönefeld nu stået på siden 5. september 2006.Den nye lufthavn, der skulle have været den mest moderne i Europa med 27 millioner passagerer om året, er i dag en skamplet på tyskernes renommé som effektive, grundige og kvalitetsbevidste bygherrer.Kort efter genforeningen i 1991 fik den føderale regering samt delstaterne Berlin og Brandenburg idéen om at lukke de to centralt beliggende lufthavne Tegel og Tempelhof, for så at udbygge byens tredje lufthavn i Schönefeld og skabe et moderne centrum for lufttrafik til og fra Berlin. Tempelhof i det sydlige centrum af byen ligger blot seks kilometer fra rigsdagen og lukkede under store protester i oktober 2008.I dag danner de gamle landingsbaner rammen om en moderne bypark på 300 hektar. Til sammenligning er Central Park i New York 351 hektar.Tegel i den nordlige del af byen skulle også være lukket i 2012, men forsinkelsen af den nye superlufthavn betyder, at Tegel fortsat er funktionsdygtig.Udvidelse af udvidelsen Problemerne i Berlin Brandenburg er fortsat mange. Allerede i juni 2008 - blot to år efter første spadestik - blev projektet forsinket og omkostningerne betragteligt højere, da lufthavnens le- .i Berlinder er endt som en af landets største bygge-skandalerdelse ville tilføje yderligere to fløje til den i forvejen store hovedterminal på grund af forhøjede forventninger til antallet af passagerer.Det betød, at åbningen blev udskudt fra efteråret 2011 til juni 2012. Men da juni nærmede sig stod det klart for alle, at lufthavnens brandsikringssystemer med over 3.000 branddøre og 65.000 sprinklere ikke var funktionsdygtige.I ren desperation foreslog Rainer Schwarz, lufthavnens daværende direktør, i stedet et system hvor 800 lavtlønnede arbejdere ville blive placeret rundt omkring i terminalen, og kun udstyret med mobiltelefoner skulle de alarmere lufthavnens brandstation, hvis de ' så noget røg'. Den midlertidige løsning blev afvist af myndighederne, og så måtte åbningen udskydes igen.Nogle af Tysklands største industrivirksomheder som Bosch og Siemens blev hevet ind for at løse problemerne, men hver gang der blev fundet en mulig løsning, krævede det en ændring i den måde passagererne skulle gebærde sig i lufthavnen, hvilket så igen krævede ombygning af blandt andet trapper, elevatorer, udgange og vægge. Også lufthavnens klimaanlæg har været igennem en række opdateringer.Udskudt for femte gang I januar i år blev åbningen af lufthavnen udskudt for femte gang. Denne gang er det lufthavnens automatiske døre, som simpelthen ikke vil åbne, og 1200 af dem står derfor foran udskiftning. Nu forventes lufthavnen åbnet i 2018, og de samlede udgifter ventes at runde 44 mia. kroner.Københavns Lufthavns tekniske direktør, Christian Poulsen, har været i Berlin for at se projektet og udveksle erfaring med tyskerne, og selvom tyskernes fremgangsmetode ikke betyder det store for, hvordan der bygges i Kastrup, har han alligevel taget erfaringer med hjem.- De fik struktureret hele projektet på en måde, som vi aldrig ville gøre i Danmark. Det var organiseret forkert, og de brugte simpelthen teknologi, som vi aldrig ville kaste os ud i uden at have aftalt det først med de relevante myndigheder og godkendelsespersoner, siger Christian Poulsen.1. Bedre akustik i boligenBang &amp; Olufsen introducerer nu et trådløst højttalersystem, der kombinerer lyd af høj kvalitet med et fleksibelt design. Samtidig skal systemet hjælpe til med at forbedre akustikken i boligen - selv når det er slukket. BeoSound Shape hedder det nye vægmonterede højttalersystem, der kan monteres på væggen i alle tænkelige mønstre og antal.Det består af en kombination af højttalere, forstærkere og akustiske dæmpe moduler, der skalerer lyd og visuelle indtryk. B&amp; O's upmixing-algoritme er desuden designet til at skabe et mere præcist lydbillede med vokalen i midten og instrumenterne i siderne . buttler .3. Kvindelig møbelmager med succesTvis i Vestjylland har i Buchhaves Møbelmageri en køkkenfabrik, der fremstiller alt i hånden og kun i træ - det hitter hos kunder, der sætter pris på snedkeri. Omkring 80 procent af kunderne kommer fra Nordsjælland.En række kendisser har også fundet Buchhaves Møbelmageri, men indehaver Lisbeth Buchhave nævner ikke navne på sine kunder.- Det afgørende er gensidig kemi og tillid mellem kunden og mig, siger hun om sin virksomhed, der har en tyk ordrebog og beskæftiger fire lige nu. kargaard .2. Diskret design - stærkt sugNu kan man vælge en ny kombination af emfang og kogeplade, der ændrer køkkenets udseende. Den integrerede løsning ' Hood in Hob' fra den danske producent Thermex består dels af en hurtig 4-zoners induktionskogeplade, dels af en ny type emfang, der er nedfældet i koge enheden. Emfanget er så effektivt, at mados og dampe fra gryder og pander suges ned i det - i stedet for at stige opad.Emfanget sidder under en diskret rist midt på kogeenheden. Det har de samme fordele som traditionelle emfang med fedt-filter og separat motor, der frit kan placeres i skabet under kogepladen. kargaard .4. Miljø-køkken til selvforsynende byEt bæredygtigt bofællesskab med 90 boliger står snart klar til indflytning i den lille vestsjællandske stationsby Karise. Økosamfundet med navnet Karise Permatopia skal være selvforsynende, og boligerne skal være økologiske lavenergihuse. Selv køkkenet, leveret af Aubo Valby, skal være bæredygtigt. Den vestjyske køkkenproducent vandt licitationen, blandt andet takket være den grønne profil, Aubo har arbejdet på i årevis, og som tidligere i år blev dokumenteret med den fornemmeste miljøcertificering, BREEAM. kargaard.
Den historiske udvidelse af Københavns Lufthavn er uhyre kompleks. For hvordan bygger man en lufthavn dobbelt så stor uden at gå på kompromis med sikkerhed og kundeoplevelsen?
Efter at have bakset lidt med en tyndslidt kuffert placerer Anja T.Lahrmann et gammelt elektronisk vidunder på bordet. »Det her«, siger hun og smiler, så et smilehul under højre øje kommer til syne. »Det er en Moog-synthesizer fra 70' erne. Lyden er varm. Fyldig. Og slet ikke som den der distortede, digitale computerlyd«. Den gamle synthesizer er bare et af mange pudsige elementer i Excelsiors soniske lydlandskab, der kombinerer elektroniske computerlyde med jazzede blæsere og polyfoniske korarrangementer.Det forventelige er farveløst, mener hun. Og den opfattelse har haft stor betydning for, hvor hun står i dag.Hun er egentlig uddannet sangerinde fra Rytmisk Musikkonservatorium i København, hvor hun dyrkede sin stemme i tre år, før sangerindedrømmen hang hende langt ud af halsen.»Jeg blev konfronteret med forventningen om, at hvis man er kvinde og musiker, ja, så må du jo være sanger. Det blev jeg megaprovokeret over. Jeg var meget mere optaget af at skrive sange og arbejde med den dragt, man klæder sangen i«, fortæller hun.Siden 2010 har hun ellers lagt vokal til danske bands som Spillemændene og Ice Cream Cathedral. Men nu, som Excelsior, står Anja T. Lahrmann for første gang alene. Som både frontfigur, tekstforfatter, arrangør og producer.I foråret udkom hendes debut-ep, ' Superimposed'.Hun livedebuterede på årets Spot-festival. Og fredag præsenterer hun sit æteriske, dystre og drømmende univers på Grønttorvet i Valby under den elektroniske undergrundsfestival Lost Lands. Ibyen har i den anledning besøgt Excelsior til en snak om, hvorfra hun henter sin inspiration.På lydenes legepladsI Københavns Nordvestkvarter deler Anja T. Lahrmann studie med fem andre musikere. Som noget, der er taget ud af den svenske børnebogsklassiker om Peddersen og Findus, ligner det mest af alt et rodet værksted. På den bohemeagtige måde, naturligvis. Det bugner med halve og hele guitarer, lydudstyr og hørebøffer.Nørdede samlerfund og falmede plakater.»Jeg elsker at skabe lyde ud fra et billede, jeg har i hovedet. Eller en følelse. Lyde, der kan føles og mærkes på kroppen«, siger hun. »Det her rum fodrer kreativiteten.Det giver sådan en barnlig følelse af at lege i en hule, og det er ret inspirerende«. Den seneste uge har hun tilbragt alene midt ude i en svensk skov, fortæller hun. Egentlig af samme grund. For at udforske nye stemninger, lugte til en grankogle og opleve »det dér med, at stilheden rent faktisk er larmende«. »Det at kunne høre sin egen hjertebanken, altså. Det er sgu intenst, og det vækker nogle helt særlige følelser. Det er i sig selv lidt skræmmende, at man kan blive helt bange for lyden af sin egen krop. På samme måde vugger den der oplevelse af skoven mellem det trygge og utrygge, som er ret interessant at arbejde med«. Inspirationen fra de organiske lyde, som et hjerte, der banker eller træernes hvislen, bruger Anja T. Lahrmann både i sit tekst-og lydunivers til at skabe indre billeder. Hun tegner stier mellem det kunstige og det naturlige, computeren og kroppen.Farfar på hyggeharmonikaDet var ikke i barndomshjemmet i Køge, interessen for musik blev plantet. Farfaren, derimod, spillede en habil harmonika og gjorde sig som »hygge-dinner-pianist« i fritiden. I det stråtækte hus på Falster lærte han barnebarnets små fingre at becifre højskolesangbogen og lyttede tålmodigt, når klassikere som ' I skovens dybe stille ro' efter timers træning sad i skabet.Efter gymnasiet startede hun på det musikalske grundkursus MGK, spillede i sit første og halvjazzede band Bird Alert og strøg efterfølgende direkte ind på Rytmisk Musikkonservatorium med drømmen om at blive sangerinde.»Selv om drømmen har ændret sig, har jeg stadig mit sangerinde-jeg med mig fra konservatoriet. Det kommer jeg ikke til at slippe. Men jeg prøver at forene forskellige udtryksformer. En ting er at synge en sang, men det er en hel verden at skrive og producere, indspille og arrangere den. Og det blev jeg ikke stimuleret særlig meget i på konservatoriet«. Da hun havde afleveret sin bachelor, startede hun derfor på Sonic Colleges lyddesignuddannelse i Haderslev, hvor hun fik mulighed for at nørde lydkort og male elektroniske lydbilleder.»Lyduniverser er så uendelige, at de bliver næsten farlige at lege med. Man kan ligesom blive ved og ved med at tilføje.Balancen er en livslang proces og virkelig angstprovokerende nogle gange.For selv om jeg elsker at lege, udforske og opdage, så vil jeg jo også gerne skabe noget. Og det er en udfordring, når man selv skal tage alle beslutningerne«.Med kvindelige forbilleder»Jeg har virkelig været ene kvinde gennem hele min musikalske rejse. Men det er aldrig noget, jeg har tænkt så meget over. Det var bare sådan, det var«, siger Anja T. Lahrmann.»Den kvindelige samhørighed, tror jeg, til gengæld opstår i den inspiration, jeg henter fra nogle rigtig stærke kvinder både i og uden for musikken«. Den nok tydeligste reference, Excelsior trækker på, er det engelske band Broadcast, der i begyndelsen af årtusindeskiftet begyndte at udgive eskapistisk, småpsykedelisk drømmepop på plader som ' The Noise Made By People' og ' Haha Sound'. Det er særligt bandets nu afdøde forsangerinde Trish Keenan, der er en af Anja T. Lahrmanns »evige inspirationskilder«, som hun gang på gang vender tilbage til.»I Broadcasts musik kan jeg blive ved med at finde nye perspektiver. Særligt i tekstuniverset, der er helt vildt naivt uden at skære fortællinger, følelser og billeder ud i pap. Det tror jeg, jeg er ret stor fan af. Den der måde at afhollywoodificere budskaberne på«. Blandt nyere kunstnere lytter hun til amerikanske Julia Holter, der blander »et vildt poppet univers med meget orkestrale elementer«. Og udfordrer det forventelige med klassisk klaver og strygekvartet og efterlader nye måder at tolke det poppede på, fortæller hun.»Musikken skal turde at efterlade silhuetter.At være lidt uforståelig. Den behøver ikke at give åbenlys mening. Jeg tror, de der lidt for konkrete billeder og beskrivelser holder forestillingen i snor, og det er ærgerligt«. Det er dog ikke kun kvindelige musikere, der vinder plads i rækken af stærke, kvindelige inspirationskilder. Anja T.Lahrmann nævner også abstrakte kunstnere som svenske Hilma af Klint, der i starten af 1900-tallet betragtede sin kunst som budskaber, hendes spirituelle guider kanaliserede gennem hende.En »lonely rider blandt sine mandlige kollegaer og en slags påmindelse om, at der også ligger en form for styrke i ensomheden«, siger hun.For to år siden stod Anja T. Lahrmann til en dansetime, hvor en lærer »namedroppede de største stemmer i dansens kunsthistorie«. Her blev hun præsenteret for den moderne dans' moder Martha Graham, der dansede i bare tæer.Fleksede de tidligere sirligt strakte balletfødder og insisterede på, at bevægelser godt må være grimme. Dans er »sjælens skjulte sprog«, mente Graham. En måde at udtrykke og formidle sine følelser på, der fangede Anja T. Lahrmanns opmærksomhed og fik hende til at opkalde ep'ens førstesingle efter den ikoniske danserinde.»Jeg har en vild ballast inden for musikhistorien, men her lå der pludselig et helt kulturelt univers, jeg ikke kendte til.Jeg blev helt sulten. Den her stil var virkelig dragende. Jeg blev så fascineret af hendes karisma og helt rene dedikation til det, hun lavede. Det der ophøjede og yndefulde, der bare samtidig er vanvittigt kraftfuldt«.Stemmer fra det højeNavnet Excelsior fandt Anja. T. Lahrmann i et digt af den walisiske poet Dylan Thomas. Det var æstetisk, dystert og »middelalderligt på en virkelig spændende måde«, som hun siger.»Jeg kan godt lide det lidt mystiske. Inden for kirken betyder Excelsior noget i retning af ' til himlen'. En bevægelse opad.Og det, synes jeg, stemmer godt overens med min trang til at skabe og udforske hele tiden. Samtidig er navnet tilpas åbent til, at folk kan tillægge det forskellig betydning«. Det er nok de færreste, der har kirkelige korarrangementer kørende på anlægget derhjemme. Og lytterskaren er formentlig yderligere indskrænket, når der er tale om kirkehit anno 1364. Det middelalderlige alias har imidlertid også fundet vej ind i det sfæriske lydunivers, Anja T. Lahrmann cirkulerer omkring på ' Superimposed'. Og det er særligt med reference til den franske komponist Guillaume De Machaut, der rockede kirkekorsarrangementerne i slutningen af middelalderen.»Jeg har været virkelig fascineret af et stykke som ' Messe de Notre Dame', der er noget af den første polyfoniske musik, der er lavet. Jeg havde lyst til at udfordre min måde at synge på og brug for, at der var nogen, der kunne ruske lidt op i mine vaner med bestemte rytmiske spring og fraseringer. Det åbnede nogle helt nye måder at skrive korarrangementer og stemmeføring på«, siger hun.»For mig giver det følelsen af at lytte til noget, der er skåret helt ind til benet uden nogen overflødigheder. Det er bare sådan aah! Virkelig kraftfuldt. Virkelig rent. Det er sindssygt højtideligt og samtidig enormt smukt«. På bandets facebookside er Excelsiors genre beskrevet som »polyfoniske bekendelser«. Genrekasserne er klaustrofobiske, mener Anja T. Lahrmann. Og musik behøver ikke altid give mening.»Musikbranchen er sindssygt hurtig til at smide i kasser. Hvis ikke det lige lander under New Wave, indiepop eller en anden defineret genre, så bliver det ikke rigtig nævnt. Folk ved ikke helt, hvordan de skal forholde sig til det. Men der sker noget dejligt uforståeligt i mødet mellem senmiddelalderens kirkekor og 70' er-synthesizer. I hvert fald for mig. Og så gør det sådan set ikke noget, om det lyder grimt i andres ører. For mig er det vigtigt at turde skide lidt på alle de der forskrifter og definerede kasser«.Excelsior. 4. aug. kl. 21. Lost Lands Festival. 4.-6. aug. Grønttorvet, Valby.WWW lostlandsfestival.net.ibyen@pol.dk Musikbranchen er sindssygt hurtig til at smide i kasser Anja T. Lahrmann.
Engang ville hun være sanger. Men så fik hun pip af forventningen om, at hvis du er kvinde og musiker, ja, så er du vel sanger. I dag er Anja T. Lahrmann det hele. Sangskriver, tekstforfatter, producer og sanger. Og i aften udforsker hun lydlandskaber under aliasset Excelsior til Lost Lands-festivalen i Valby.
D e lilla bleer og de islandske sweatre sidder, som de skal.Piberne ligger lunt i hænderne, og rottehalerne slasker lavt. Det er 1972, og det er forførende Tvindtid på Teater V i Valby.Scenen i Tvind - the musical er et råt gulv med nogle plastikkasser.Akademikerbørnene fra København er rejst hjemmefra og står i Vestjylland, hvor de prøver at blande cement.Nu skal der støbes en ny og bedre verden. Og i Andreas Garfields friske og legende tekst vælter kampordene frem. Som det hedder: »På Tvind er alt i det åbne.« Spørgsmålet har været, om den desillusionerende beretning om kollektivet Tvind nu også kunne blive til fængende teater - og om lederen Mogens Amdi Petersen og hans svindel kunne blive til mere end et forudsigeligt gangsterdrama med lidt journalistisk research. Og om teatrets sanselige virkemidler vitterlig ville kunne bringe tilskueren tilbage til en 1970' er-følelse af fællesskab og ideologi.Svup i gummistøvlerneMen jo. Tvind - the musical har en ferm jordnærhed og en skummel illusion over sit kunstneriske udtryk, som overbeviser. Teksten er en skarptskåren og herligt fri satirecollage, og personerne er fiktive Tvindmedlemmer i perioden 1972-1997.I Jens Svane Boutrups dynamiske iscenesættelse er Tvind-dagligdagen først og fremmest fortolket som en lavkomisk række af skænderiscener med hakkeorden og nedrakning.Skuespillerne træder ind og ud af rollerne med frejdige blikke og svup i gummistøvlerne i Teater V's nøgne, sorte rum, som scenografen Julie Forchhammer har omskabt til et komplet 1970' er-ucharmerende rum af nødtørftige industriplastikkasser.Og efter pausen er den overordnede symbolik klar: Jorden skrider under Tvind-folket, vindmølleheltestatus eller ej. Imens flimrer tre videoskærme med historiske glimt fra bl. a.Vietnamkrigen, Lech Walesa og Poul Schlüter. Effektfuldt og oplysende.Uvelkommen journalistI hjørnet står den utrættelige musiker Sune Skuldbøl Vraa. Han har en rå tæft for fællessangens seje tempo, og han akkompagnerer sig selv på guitar - og på elbas med violinbue og andet sjovt - mens han sammen med skuespillerne synger sange fra 1970' erne. Det er stemningshits lige fra »Diktatoren i Chile« til »The Times are a changing«. Men at kalde forestillingen en ' musical' er vist lige så ironisk som at kalde Tvind for et fællesskab.Skuespillerne stråler af loyal ensembleenergi.Margit Watt-Boolsen har den skønneste sangstemme, men også det mest overraskede blik som pigen, der forelsker sig i en Tvinddiscipel - uden helt at kunne forstå, hvordan han kan bo i et mikroskopisk værelse sammen med tre andre kolleger.Jo, de skiftes da bare til at sove på sofaen hver fjerde nat  Martin Bo Lindsten spiller troværdigt den opportunistiske medløber.»Vi læser ikke aviser længere,« som han siger, da journalisten fra Information dukker op og stiller nærgående spørgsmål. Inden hun bliver smidt ud.Maos lille rødeRikke Bilde spiller ublu de kvinder, der faktisk tør sige fra - både eleven, der afslører, at Tvind-skolens undervisere er inkompetente, og den udmattede Tvind-kvinde, der efter flere årtier i det kuldsejlede fællesskab endelig får sig et liv.Det lykkes dog ikke for Iben Dorners selvretfærdige ' Anne'. Hun kan ellers Maos lille røde udenad, og det er hende, der forklarer princippet med ' Amdis gule spand', nemlig at man skal lægge alle de penge, man ejer og tjener, ned i den. Hun er også den snedige, der først indser sektens snyd, for hendes figur rummer hele eftertidens skepsis over for Tvind.Og Iben Dorner formår at spille hende så irriterende, at man netop kan mærke, hvor forsvarsløs denne ellers så stærke pige er, når hun bliver afvist af sin ' gud'.Lænken fra AmdiForestillingen kulminerer i en scene, hvor en af de stædigste Amdiforsvarere alligevel har fået nok af at svindle med fattige folks penge gennem Tvinds ulandsprojekter.Nu vil han sige fra. Sune Kofoeds diplomatiske og pligtopfyldende projektleder står i hvert fald i sin slidte vindjakke og kræver et møde med den altherskende Amdi.Men da undersåtten endelig står ansigt til ansigt med sin sektleder, siger han ikke op. I stedet løfter hans hånd sig villigt mod den usynlige gud, mens han rødkindet lader det eftertragtede Amdi-guldur blive sat fast om sit håndled - som et grufuldt symbol på lænken hos de ' slaver', som Tvind-folkene egentlig ville befri, da forestillingen begyndte. Denne kropslige erkendelse af hjernevaskens effekt gør nas hos tilskueren.For hvem af os kan egentlig ændre kurs fra det, vi har troet på et helt liv?.Sang og sammenbrudVisheden om, at den nu 78-årige, stenrige Mogens Amdi Petersen bor i Mexico og er på fri fod, selv om han er internationalt efterlyst, virker nærmest endnu mere komisk end hans usynlige gudefigur i forestillingen.Men det bliver mindre vigtigt undervejs.For ved siden af mig i Teater V sidder et kunstnerpar i 60' erne, som selv har knoklet for en bedre verden i 1970' erne - og antagelig lige siden.De synger højlydt med på »Internationale«, og de bliver tydeligvis bevæget over forestillingen.Selv sidder jeg mest bare stille og forundret over de unges naivitet og idealisme dengang. Samtidig føler jeg lyst til at tage hatten af for teaterdirektør Pelle Koppel fra Teater V, der tager vores tids sammenbrudte ideologier alvorligt i sit repertoire - i modsætning til mange andre teatre, der blot har ubekymrede musicals og teaterkoncerter på plakaten. I 2012 opsatte han Hjardemål om Thylejren i 1971. Sidste år var det pacifismeforestillingen Sange for freden.Og nu er lyset så faldet på Tvind.Paradoksalt nok kan jeg også mærke, hvordan Tvind - the musical faktisk skaber en følelse af misundelse.Nemlig misundelsen over at have været del af en generation, sådan før internettets tid, der vitterlig troede på, at verden kunne blive bedre, hvis bare man trak i en islandsk sweater og kæmpede - og lagde alle sine penge ned i en fælles gul spand.Mit blik flakker i hvert fald, da en Tvind-discipel hånligt råber sin replik ud mod os tilskuere i 2017: »Og hvad har I gjort?«.amc@information.dk At kalde forestillingen en ' musical' er vist lige så ironisk som at kalde Tvind for et fællesskab.
Teater V's jordnære satiremusical om Tvindsekten sætter sig i tilskueren som en følelse af ubehag. Men faktisk også af misundelse over naiviteten hos alle dem, der støttede Amdis gule spand.
Klokken er kun otte om morgenen, men der er allerede dækket op med burgere, fritter og tilbehør i lange baner på Burger King i Valby.Et videohold har indtaget fastfoodrestaurantens 1. sal med kameraer, mikrofoner og lys, mens en tilrettelægger peger holdet på plads foran et bord med tre unge fyre.Om lidt skal optagelserne til YouTube-serien »The Unicorn Show« skydes. Foran kameraet sidder YouTube-stjernerne Rasmus Brohave, 18, og Eiqu Miller, 25, med det borgerlige navn Anders Møller Hansen. Under en enhjørningemaske har de gemt deres hemmelige gæst, Morten Münster, indtil kameraerne begynder at rulle.Det kan godt være, du aldrig har hørt om Rasmus Brohave og Eiqu Miller, men det har dine børn højst sandsynligt.I 2016 brugte hele 70 procent af de syv-12-årige nemlig streamingtjenesten YouTube dagligt, konkluderer DRs Medieudviklingsrapport.Og det er særligt hjemmelavede Q&amp;A-videoer og sketches med Youtube-stjerner som blandt andre Armin, Rasmus Brohave, Eiqu Miller og Naja Münster, de unge ynder at streame.»The Unicorn Show« er derfor blevet et kæmpe fænomen på streamingtjenesten, hvor første sæson har budt på 45 afsnit, enkelte med op til 200.000 afspilninger.Og det har danske virksomheder, styrelser og uddannelsesinstitutioner opdaget. Således agerer de unge Youtubere i højere og højere grad reklamesøjle for virksomheder, der vil nå en yngre målgruppe med deres produkter, eller som talerør for styrelser og uddannelsesinstitutioner, der vil sætte fokus på et emne, som de ikke længere kan omtale i en brochure og forvente, at de unge læser.Bureauet Splay Networks er nogle af dem, der oplever den stigende interesse for Youtuberne.»De styrelser, institutioner og virksomheder, som kontakter os, vil gerne i kontakt med en målgruppe, de ellers har svært ved at tale til,« fortæller Martin Hell, Head of Talent hos Splay.»De unge er i dag en målgruppe, som er notorisk svær at nå, fordi de er vokset op med reklamer, og fordi de er gode til at selektere indhold i al larmen. Ved at bruge en af vores influenter, kan vi tage et komplekst emne og sætte det i øjenhøjde og tale et sprog, som de unge forstår,« siger han.Splay kalder sig selv »den næste generations mediehus« og er et samlet netværk for en lang række unge Youtubere. Bureauet bliver derfor ofte kontaktet af uddannelsesinstitutioner, styrelser og kommercielle virksomheder, der vil udvikle en kampagne i samarbejde med Splays Youtubere for på den måde at nå en målgruppe, der er blevet sværere og sværere at kommunikere til.Eller influenter, ikke Youtubere, som Martin Hell under vores interview konstant retter det til, for »de er nu så store, at de har reel indflydelse på det indhold, de skaber og de unge, de taler til«. I dag skal det sidste afsnit i første sæson af »The Unicorn Show« således optages, og det er ikke nogen tilfældighed, at det foregår på Burger King. Fastfoodkæden har nemlig valgt at sponsorere serien, så Rasmus Brohave og Eiqu Miller kan optage endnu en sæson - og så selvfølgelig i håbet om at komme på de unge Youtubeseeres radar.Rasmus Brohave og Eiqu Miller har dog ingen problemer med at agere talerør for kommercielle virksomheder.De vælger kun indhold og brands, de kan stå inde for, fortæller de.»Selv om indholdet er sponsoreret, er vi stadig med til at udvikle og bestemme over det på en måde, som vi ved, vores følgere kan lide.Vi laver ikke bare reklamer, vi former indholdet med vores egen humor og sprog,« siger Eiqu Miller.»Men der er også indhold, som vi ikke får penge for,« supplerer Rasmus Brohave, der for nylig var i Tanzania med UNICEF for at sætte fokus på spædbørnsdødelighed.»Men så får jeg en oplevelse, og jeg har mulighed for at lave indhold, der kan præge mine følgere, og som sætter fokus på noget, der rent faktisk kan hjælpe verden i stedet for bare at lave underholdning.« Splay blev egentlig startet i Sverige i 2013, men bureauet har på få år også spredt sig til Finland, Norge og Danmark. I Danmark producerer netværket primært indhold til unge i alderen 18-24 år, og ifølge Martin Hell har Splay omkring 120 kanaler tilknyttet netværket, som dermed genererer 45 millioner organiske afspilninger om måneden - altså videoafspilninger på Youtube, der ikke er kastet penge efter for at få en bedre placering på streamingtjenesten, men som i stedet er vokset organisk.Nogle af Danmarks største Youtubere - blandt andre Rasmus Brohave, der i skrivende stund har over 212.000 abonnenter på sin Youtube-kanal, Eiqu Miller, der har 218.000 abonnenter og Armin, der har over 247.000 - hører til i folden hos Splay.Og den store interesse for de unge har på det seneste ført til kampagner for Kræftens Bekæmpelse, der gerne ville have flere unge til at samle ind, Sikkerhedsstyrelsen, der op til nytår ville sætte fokus på fyrværkeri og sikkerhed samt Undervisningsministeriet og Styrelsen for It og Læring, der har benyttet sig af Yotuberne til at sætte fokus på de digitale medier samt god og dårlig stil på nettet.Også Professionshøjskolen Metropol har for nylig brugt Splays Youtubere til at lokke flere til skolens uddannelser, fortæller Martin Hell.»Med en influencer-kampagne kan de kommunikere noget andet end i en pjece. Vores influenter har allerede kanalerne til at ramme en stor målgruppe. De har brugt mellem fem og ti år på at bygge deres kanaler og universer, og de har dermed lettere ved at bryde igennem med historien,« fortæller Martin Hell.Han understreger også, at Splay dog ved hver kampagne guider den enkelte Youtuber.Hver kampagne bliver udviklet på Youtubernes præmisser, for det er dem, der bedst ved, hvad de unge vil høre, og hvordan de vil have serveret deres indhold, siger Martin Hell.Som da Splay lavede en kampagne i samarbejde med rejsebureauet Kilroy, hvor en af netværkets Youtubere skulle på roadtrip i USA.Kilroy bestemte dermed rammen for rejsen, og hvor den skulle føre den unge Youtuber hen.Vedkommende bestemte så selv, hvordan indholdet skulle formes.»Styrken er, at de formår at tale om emner, som er relevante for målgruppen i et ærligt og autentisk sprog. De har et univers, som de unge selv har valgt at være en aktiv del af. Ingen redigerer i deres indhold. Det er indhold, som målgruppen selv synes er sjovt. De unge kan spejle sig i influenterne, for de taler med dem og ikke til dem,« siger Martin Hell.Måske er det også derfor, at de unge TV-seere i stigende grad flygter fra de mere traditionelle medier. I hvert fald vokser Youtube eksplosivt frem, mens traditionelt TV taber terræn.De syv-12-åriges tidsforbrug på flow-TV er faldet med knap en tredjedel siden 2014, konkluderer DRs medieforskningsrapport.Og den tendens kan de mærke hos Det Blå Danmark. Deres kampagne har eksisteret siden 2006, primært på TV, og sætter fokus på uddannelsesmulighederne inden for det maritime Danmark.Men det er ikke længere nok til at nå de unge, fortæller Anne Bay Riisager, kampagneleder hos Det Blå Danmark.Derfor har Det Blå Danmark nu valgt at alliere sig med den 21-årige Sebastian Alstrup, som også er en del af Splay.»Vi skal ramme de 14-21-årige. Vi håber på den måde, at de finder ud af, hvad Det Blå Danmark er, og at der i den maritime branche findes nogle udannelses-og karriereveje, som er interessante. Der er mange fordomme om branchen, så vores Youtuber skal ud over rampen og fortælle om alt det, de unge ikke ved, men på deres platform,« siger Anne Bay Riisager.Sebastian Alstrup glæder sig til at skyde Det Blå Danmarks kampagne i gang på Youtube.På sin første optagelse til kanalen besøgte han en shippingtrainee i Danmarks største rederiforening, fortæller han.»I videoen spørger jeg ind til de forskellige muligheder, uddannelser og det sociale, men jeg kommer også med spørgsmål, der måske er lidt anderledes, og som man normalt ikke ville tænke over. Men der er en fin grænse. Det hele må heller ikke blive for plat, det skal også være oplysende,« siger Sebastian Alstrup, der ellers har fået frit lejde fra Det Blå Danmark til at forme sit indhold, som han mener, de unge vil have det.Han fortæller også, at han ikke har noget problem med at være en såkaldt omvandrende reklamesøjle for en virksomhed.»Så længe det er noget, jeg selv kan være med til at bestemme over og formidle. Jeg vil gerne have, at de unge sidder tilbage med en følelse af, at det var et sjovt klip, de så, og at de følte, at de lærte noget,« siger han.Tilbage hos Splay er de altid på udkig efter nye talenter. Håbefulde Youtube-kandidater kan selv søge om optagelse i netværket via Splays hjemmeside, men Splay bruger også megen tid på selv at afsøge markedet, fortæller Martin Hell.Og efterspørgslen bliver kun større, forudser Martin Hell. Han tror dog ikke, at det på noget tidspunkt kommer til at tage overhånd.»Influenterne er stadig deres egne medier.De tilrettelægger selv alt. Filmer, redigerer og klipper alle deres videoer selv. Vi hjælper dem bare med at udvikle deres brand,« siger han.De unge er i dag en målgruppe, som er notorisk svær at nå, fordi de er vokset op med reklamer, og fordi de er gode til at selektere indhold i al larmen.Martin Hell, Head of Talent hos bureauet Splay Networks.70% af de syv-12-årige brugte YouTube dagligt i 2016. Kilde: DRs Medieudviklingsrapport.
I en verden med støj og reklamer bliver unge medieforbrugere mere og mere kritiske. Det er ikke længere nok at skrive en brochure og håbe, at de læser den. Det har virksomheder, uddannelser og styrelser måttet sande, og derfor skaber de nu kontakt gennem unges jævnaldrende idoler.
Enhver dansk by har traditionelt blandet funktionerne bolig og erhverv.Snedkermesteren, tømrermesteren, glarmesteren, møbelpolstreren, den lille bilmekaniker eller malermesteren holdt til i baggårdene i både store og mindre byer. Og især en stor by som København har ved gennemgribende og tiltrængte baggårdssaneringer trængt de mindre erhvervsdrivende ud af baggårdene de fleste steder. Selvom de dog ganske få steder får lov at overleve endnu.I for eksempel Valby, på Vesterbro og på Nørrebro, men sandelig også kun få steder.Det blev farvel til småerhvervene og god dag til dejlige, grønne, rekreative gårdmiljøer mange steder. Men kunne man ikke have beholdt bare nogle af småerhvervene alligevel? Jeg mener, jo! I nye boligbebyggelser er det utænkeligt at kunne finde en mindre erhvervsdrivende i samspil med boligblokkene.De er pist væk, uønskede og langt væk fra dem, der skal bruge en håndværksmester.Det er blevet kønsløst og ret ensformigt. Bevar os, der er mellem de oftest tætliggende boligblokke skabt grønne områder, men de ligner på mange måder hinanden alle steder. Jeg har skrevet om det før, og jeg gør det gerne igen.De ligger alt, alt for tæt, de nye boligblokke. Griskhed er det, der først falder mig ind, når jeg observerer, hvor tæt man tillader sig og får tilladelse til at udnytte de få eksisterende byggegrunde til langt over det, der burde være det tilladelige. Det ses især i det nye Carlsberg-boligbyggeri, på FLSmidth-grunden, i Ørestad og i Nordhavnen i København. Du milde himmel, hvor er det tæt. En beboer i en blok kan række hånden ud ad vinduet og næsten nå hånden på genboen, der også rækker ud ad vinduet.Overudnyttelse af en mulighed.Griskhed! Så plads til blandet erhverv mellem boligerne er utænkeligt.Der skal være plads til 1000 nye københavnere hver måned, så det er bare med at klø på og så forvente, at håndværksmesteren finder sig til rette et andet sted, langt væk, ude i de egentlige industrikvarterer. Det bliver kedelige og uinspirerende boligbyer med ringe parkeringsforhold og langtfra det, vi har kendt tidligere, blandingsbyer.Er man heldig, så får man allernådigst tildelt en café eller en Netto, men så heller ikke mere. En bager hører absolut til sjældenhederne i de nye anonyme boligbyer.Kunne man ikke gøre det bare lidt bedre? Og gerne med huslejer, der er til at betale for både boligfolket og erhvervene? At skulle betale minimum 15.000 kroner om måneden i leje af en mindre bolig med køkkenalrum er jo ikke muligt for hvem som helst. Det bliver de velstilledes ghettobyer, hvor politimanden, sygeplejersken eller skolelæreren aldrig får muligheder for at slå sig ned. Alment boligbyggeri i de nye boligbyer er stort set ikke-eksisterende. Trist og kedeligt.Og hvad gør man ved det? Råber politikerne op! Hjælper det? Nej, normalt overhovedet ikke. Selv ikke nu, lige op til en kommunal valgkamp.Trist, ja, ligefrem skammeligt.bagsiden@k.dk Fakta: Hus og hus imellemJournalist og forfatter Peter Olesen skriver en gang om måneden om byudvikling, bygningskultur og renoveringer - både de gode og de dårlige - i Kristeligt Dagblad.Peter Olesen har siden 1988 udgivet en lang række bøger om arkitektur. Han er en meget benyttet foredragsholder og en flittig debattør om arkitektur, sorg, savn og livsglæde.
hus og hus imellem Der er ikke længere plads til snedkeren, glarmesteren eller malermesteren i " baggårdene" i de nye boligbyer. Det er en trist udvikling.
LIVET ER GENERØST, uanset hvordan det går, når man er forfatter. Hvis man har det dejligt, er det jo først og fremmest skønt, men selv en sorg, skilsmisse eller fiaskosituationer som forælder kan føles som en slags gave, fordi man dér får serveret en god historie at skrive om, fortæller forfatteren Lone Hørslev: " Sommetider kan jeg stå midt i en træls situation og pludselig alligevel tænke: ' Haps, den scene snupper jeg lige!'," siger hun, mens de knaldrøde læber former sig i et stort smil, inden hun tilføjer: " Jeg tror også, at andre forfattere har det sådan. Sidste år mødte jeg tilfældigt en anden forfatter på Hovedbanegården.Mens vi stod og talte, kom der en kvinde, der tydeligvis var flygtning og skulle have hjælp til at købe en billet til Malmø. Og jeg udvekslede lige et blik med min veninde, som om vi begge tænkte, hvem af os der skulle bruge den scene. Fordi der var noget rørende, næsten hjerteskærende over kvindens situation, som blev manifesteret i hendes hjælpeløshed ved billetautomaten. Og så behøver der egentlig ikke ske så meget mere. Sådan kan en tilsyneladende lille ting blive til en novelle, og det var nærmest en åbenbaring for mig at opdage sidste år." Dengang var hun egentlig i gang med en stort anlagt egnsroman, men det var, som om at teksten faldt sammen, jo mere hun forsøgte at presse sine idéer igennem på skærmen." Det kan godt være, at det lyder mærkeligt, men jeg har det ikke, som om jeg selv vælger mit stof. Det er skriften, der vælger mig. Hver gang jeg tror, jeg kan beslutte mig for at skrive en bestemt slags bog, så dør det. Men pludselig en dag kom der bare en helt anden historie til mig, som handlede om to tykke teenagere, der tager i sommerhus," siger hun og snupper et stykke chokolade, der står på bordet mellem os i lejligheden i Valby." Det var bare en lille bitte historie, og de to teenagere føltes også kun som bipersoner i en film. De ville aldrig kunne bære en hollywoodfilm alene. Men jeg fik pludselig en ømhed for de små karakterer, der godt kan have et lille fint kammerspil alene i form af en novelle." EFTER LONE HØRSLEV HAVDE skrevet den første historie om de to tykke teenagere, gik det op for hende, at alting kunne blive til noveller." Jeg kunne knap nok se ud ad vinduet uden at se noveller for mig. For en tordensky eller en uventet tanke kunne være nok til at sætte mig i gang med at skrive.En af novellerne handler endda om at få en fugleklat i hovedet, og teksten fik sit eget liv, da jeg begyndte at skrive om det." Sådan kom der hurtigt flere historier til. De fleste af novellerne er blevet til under én lang skriverus i forsommeren sidste år, og den sidste novelle kom til i december, efter sangeren George Michael døde." For mig er det vigtigt, at det skal være legende og frit at skrive, for så kommer der liv i skriften. Sådan har det føltes at skrive de her historier. Det har været en legeplads for mig. Og jeg har heller ikke ladet mig binde af nogen forestillinger om, hvordan en novelle skal være. Hemingway og Helle Helle skriver for eksempel meget mere minimalistisk, hvor vi har en idé om, at der skal stå en masse mellem linjerne. Men jeg har aldrig været tilhænger af at skulle læse noget mellem linjerne. Det har ikke været mit temperament. Jeg fortæller for eksempel meget om, hvad mine personer tænker. Og jeg elsker at smage på ting - både når jeg skriver, laver mad og spiser chokolade," siger hun og smiler igen.Novellerne er også meget sceniske - med masser af sanseindtryk og humor undervejs. Forlagets beskrivelse af forfatteren Lone Hørslevs første novellesamling " En ordentlig mundfuld" tager også munden fuld, idet den beskriver samlingen som en række historier om livet, når det " enten er for lidt eller for meget".I en novelle sidder en kone og hakker på sin mand, som ellers elsker hende ubetinget, på vej hjem fra en ferie i Indien.I en anden historie er en mor på en mislykket ferie til Tyrkiet med sine to børn, mens hun drømmer om at forlade sin kæreste til fordel for en filminstruktør, når hun kommer hjem. Og i en tredje novelle tager en kvinde til en stor sexfest for at møde en mand, hun er forelsket i." Jeg ser mig selv i alle karaktererne, uden nogen af dem er mig. Mange af novellerne er blevet sat i gang af noget, jeg har oplevet eller fået fortalt. Men når jeg selv har været et sted som i Indien eller Tyrkiet, så har jeg jo den kulisse at sætte karaktererne ind i. Det føles lidt som at sidde og lege med et dukkehus, hvor jeg sidder som et barn og rykker rundt på personerne og bestemmer mig for, hvad de skal sige til hinanden." Sådan gjorde hun også, da hun som barn sad på sit værelse i Mejdal uden for Holstebro og legede med dukker, mens hun drømte sig ind i en anden verden." Jeg følte aldrig rigtigt, at jeg passede ind, da jeg voksede op. Måske havde det noget at gøre med den sociale kontrol, der kan være i en lille by, hvor man helst ikke må stikke ud. Og jeg forestillede mig, at livet blev meget federe, når jeg blev gammel nok til at flytte til København.Jeg kunne ikke komme hurtigt nok væk, og jeg havde knap fået studenterhuen på, før jeg flyttede til København.Men dér følte jeg mig også ensom i begyndelsen. Jeg fik arbejde på en tank, og sådan mødte jeg ingen nye venner.Men jeg drømte hele tiden om, at det hele nok snart skulle blive bedre." Den rastløshed er også en konstant i " En ordentlig mundfuld", fortæller hun: " Noget, der kendetegner mange af novellerne, er en længsel efter noget andet.De handler om mennesker med en drøm om, at ' lige om lidt bliver alting sjovere', som en af dem siger. De går og tænker ' hvis bare' ditten og datten, så ville altid nok være meget bedre. Det er noget af det, som jeg tit har skrevet om.For der er på én gang noget meget tragisk og smukt over at drømme og længes.En drøm kan jo være en fantastisk drivkraft, for det er jo ofte drømme, der flytter os, men det kan jo også være en flugt at ville flytte sig, og den flugt kan bunde i en destruktiv utilfredshed med det, man har. Og det er nok et hovedtema i bogen." Er det også stadig et tema i dit eget liv? " Ikke så meget mere som det har været.Jeg tror netop, at det er gået op for mig, at drømmen om det perfekte liv kan ødelægge glæden over det liv, man har.Jeg har efterhånden boet alene med mine to børn en del år, men det er jeg faktisk godt tilfreds med. Jeg er i hvert fald slet ikke så rastløs, som jeg har været.Her, hvor jeg bor nu, har jeg boet næsten seks år, men tidligere har jeg flyttet rundt hele tiden. Da jeg flyttede herind som 37-årig, havde jeg boet 24 forskellige steder, siden jeg flyttede hjemmefra som 18-årig. Men her har jeg fundet en anden ro, hvor jeg er blevet bedre til at sætte pris på det, der er. For det er dybest set det eneste, man kan gøre. Men mange af mine karakterer har en forestilling om, at en anden kan komme og redde dem ud af det liv, som de ikke er tilfredse med." I bogen er der både eksempler på, hvor svært det kan være at leve sammen, og hvor svært det kan være at leve alene. For begge dele kan fortælle noget om relationer mellem mennesker." Jeg synes, at det er dybt interessant at skrive om, hvad vi håber, at andre kan give os. For allerede i det håb ligger kimen til de første konflikter, fordi man netop som en anden forbruger tænker på, hvad den anden kan give en. Og selv når folk finder kærligheden, prøver mange alligevel som det første at lave den anden om, så det bliver helt perfekt.Men man skal ikke betragte sin kæreste som et håndværkertilbud. For folk kan jo dybest set ikke laves om, så hvis man vil have en kæreste, må man tage ham, som han er. Med hele pakken.Selvom det kan være en ordentlig mundfuld." J.ohrstrom@k.dk Det er gået op for mig, at drømmen om det perfekte liv kan ødelægge glæden over det liv, man har.LONE HØRSLEV, FORFATTERJeg synes, at det er dybt interessant at skrive om, hvad vi håber, at andre kan give os.LONE HØRSLEV, FORFATTER.Fakta: Lone HørslevFødt i 1974.Vokset op i den lille by Mejdal uden for Holstebro.Debuterede i 2001 med digtsamlingen " Tak" og har siden udgivet en række digtsamlinger og romaner, senest den historiske roman " Dyrets år" om Marie Grubbe (2014).Hørslev har blandt andet modtaget statens treårige arbejdslegat, Michael Strunge-Prisen samt Akademiets Beatrice-pris.Hun er desuden sangskriver og sanger i de tre musikalske projekter: Er de sjældne, Mouritz/ Hørslev og UHØRT - Hørslev/ Mechlenburg.Novellesamlingen " En ordentlig mundfuld" er netop udkommet på forlaget Rosinante.
interview | Drømmen om det perfekte kan ødelægge glæden ved det liv, man har, mener forfatteren Lone Hørslev, der er aktuel med novellesamlingen " En ordentlig mundfuld".
Den aarhusianske kogebogsforfatter Sif Orellana har netop åbnet egen køkkenskole, Simple Kitchn, i første omgang for private, men senere også for erhvervslivet.»Jeg oplever større og større interesse for madlavning, og jeg tror, det skyldes, at madlavning kan skabe nærvær og fordybelse i folks liv væk fra skærmene. Mad er kreativitet og sanselighed,« siger Sif Orellana.Kurserne vil finde sted i Sydhavnsgade, hvor Sif Orellana har lejet sig ind hos Birks Køkken ejet af kokken Benjamin Birk, som også driver køkkenskole. De to vil arbejde sammen om Sif Orellanas madkurser for børn, mens Sif Orellana selv vil undervise voksenholdene og de blandede voksen/ børn-hold.»Mange familier har travlt og kan have svært ved at nå at lære deres børn gode madvaner og glæden ved at gå i køkkenet sammen og frembringe nemme retter og bagværk.Med min passion for mad kan jeg måske viderebringe tips, tricks og passion til den nye generation,« siger Sif Orellana.Kurser i udlandetSimple Kitchn bliver også internationalt med kurser på engelsk rundt om i verden.»Jeg har opbygget et stort netværk af kollegaer, og mange af dem har madstudier, som jeg vil leje mig ind hos, bl. a. i Brooklyn, London og Paris. Der er stor interesse for nordisk mad i disse år, i det hele taget for den nordiske livsstil, vores familieliv og værdier,« fortæller Sif Orellana.Hun vil undervise i den mad, som hun er blevet kendt for gennem sine 10 kogebøger.»Det er lettilgængelige retter fra det rustikke landkøkken, ofte med et kreativt, sundt og humørfyldt twist af de velkendte klassikere. Jeg vil bidrage med inspiration til mad og bagværk, som familien kan finde tid til, og hvor resultatet bliver godt,« siger Sif Orellana.Hun vil også inspirere til anretningen af maden og borddækningen på kurserne, og netop det kreative adskiller Simple Kitchn fra andre køkkenskoler.»På sigt vil jeg også lave kurser i styling og fotografering af mad, hvor det handler om at lave både lækker og fotogen mad, der ser godt ud på Instagram. At billedbehandle billederne, så maden ser lige så lækker ud, som den smager,« siger Sif Orellana, der selv tager billederne til sine kogebøger.Hun håber, at de mange læsere af hendes kogebøger også vil finde vej til Simple Kitchn.»Det hjerteblod, jeg investerer i mine bøger, vil jeg også investere i min køkkenskole.Den er ikke kun et levebrød.Der ligger en ægte passion og en vision bag. Jeg har jo selv levet et liv med tre børn og fuldtidsjob. Det er min mission at give realistiske bud på madoplevelser, som fremmer nærvær og kreativitet i familier og blandt mennesker generelt,« siger hun.Timm Vladimir på havnenTimm Vladimir er uddannet skuespiller, men er i dag mest kendt som kok og kogebogsforfatter.Gennem fem år har han drevet egen køkkenskole i Valby, og i september åbnede han en Aarhus-afdeling i Nordhavn. Her har han indtil videre afholdt knap 100 kurser.Timm Vladimirs Køkken udbyder 20 forskellige kurser til virksomheder og private.»Vi adskiller os fra andre køkkenskoler, ved at vi er gearet til store arrangementer med op til 100 mennesker om dagen, så vi kan tage de helt store virksomheder ind.Og fordi vi har så mange mennesker igennem, kan vi købe stort ind og få råd til virkelig gode råvarer,« siger han.Timm Vladimir oplever ikke nogen forskel på de københavnske og de jyske kursister.»Da vi åbnede i Aarhus, grinede vi da lidt af klichéen om, at folk i Jylland vil have noget på tallerkenerne. Og nogle af deltagerne har selv joket med det: "Nå, er der nu mad nok?" Men det er der,« siger han.Timm Vladimirs madstil på kurserne er enkel mad, som folk selv får lyst til at lave derhjemme bagefter. Ikke mad, der kræver sjældne ingredienser eller dyrt kokkeudstyr.Deltagerne er en blandet flok. Alle aldre og begge køn.»På det seneste kursus var en kvinde på omkring 65 år, som var afsted alene, og hun blev sat sammen med en mand på omkring 35 år, og de hyggede sig gevaldigt. Det gør mig rigtig glad. Sådan et møde sker jo ellers aldrig,« siger han.Viden og underholdningTimm Vladimir underviser ikke selv på alle kurser, dertil afholder han for mange.Timm Vladimirs Køkken afholder også køkkenskoler for børn i vinterferien og tre uger i sommerferien.Den nordiske bølge inden for gastronomien og den nye generation af kendte tv-kokke er nogle af årsagerne til, at danskerne er blevet vilde med køkkenskoler, mener Timm Vladimir.»Og så vil virksomhederne gerne kombinere en fælles aktivitet og middag, og det kan man hos os. Man får ny viden og underholdning på én gang. Det er en fed måde at være sammen på,« siger han.I det nye år vil Timm Vladimir ud og markedsføre sig over for virksomheder i resten af Jylland for at trække kursister til Aarhus, især fra Trekantområdet: »Men vi vil også gerne blive en endnu større del af Aarhus.Bl. a. vil vi afholde flere cook-offs, kokkefights mellem lokale kokke med gratis adgang og cocktailbar.«.jpaarhus@jp.dk Da vi åbnede i Aarhus, grinede vi da lidt af klichéen om, at folk i Jylland vil have noget på tallerkenerne. Og nogle af deltagerne har selv joket med det: "Nå, er der nu mad nok?" Men det er der.Timm Vladimir, kok og kogebogsforfatter.Fakta: BLÅ BØGER Sif OrellanaCand. mag. i litteraturhistorie fra Aarhus Universitet.Tillægsuddannelse fra Journalisthøjskolen.12 år i det aarhusianske kulturliv, bl. a. Aarhus Festuge og Aros.Siden 2004 selvstændig som forfatter, foredragsholder og freelanceskribent.Eget forlag, Tinkerbell Books, har udgivet 10 kogebøger.Medindehaver af Greenilicious, cafékæde med sund takeaway.Timm VladimirUddannet skuespiller fra Aarhus Teater i 1993.Har vundet kokkekonkurrencen "Masterchef".Etablerede kokkeskolen Timm Vladimirs Køkken i 2011.Har udgivet kogebøgerne "Timm Vladimirs køkken" og "Små retter stor smag".Vært i bagekonkurrencen "Den Store Bagedyst" på DR1.
Den aarhusianske kogebogsforfatter Sif Orellana har netop åbnet køkkenskole i Sydhavnen, og i Nordhavn har Timm Vladimir fuld gang i sin nye køkkenskole.

Små, SU-venlige lejligheder er steget voldsomt i pris de sidste to år, og stigningerne er størst uden for centrum. 
Dagens Side 9-pige elsker sit liv i København.Selv om Celine er vokset op langt væk fra storbyen, er hun faldet godt til og nyder alle de muligheder, det kan give at bo i midten af det hele.- Mit yndlingssted i Danmark er København. Jeg elsker byen! Jeg er selv vokset op ude på landet, hvor den lokale købmand lukker klokken 18. Men hvis jeg i dag har lyst til en Nutella-mad klokken tre om natten, så kører jeg bare ned på tanken og henter det. Det synes jeg er simpelt hen så fantastisk! Jeg er nok mere bare bymenneske end land-menneske.Når Celine ikke passer sit job som social-og sundhedshjælper eller er at finde i de københavnske gader og stræder, elsker hun at komme ud og opleve en masse på en ferie i udlandet.- Jeg foretrækker faktisk at holde ferie ude. Jeg føler, at jeg holder bedst fri, når jeg ikke er i mine vante omgivelser.Hvis det stod til mig, kunne jeg rejse væk hele sommeren til et sted, hvor der i hvert fald er over 30 grader varmt! Men jeg har jo også et arbejde jeg skal passe.jfs.

Når man i mange forskellige Føtex-butikker spredt over Storkøbenhavn kan finde over 100 varer fra forskellige varegrupper, der er for gamle, så er det et problem. Det mener man i Fødevarestyrelsen, som Ekstra Bla-det har kontaktet på baggrund af indsamling af gamle varer i adskillige Føtexbutikker.Og styrelsen gør det klar t, at man vil prioritere at følge op på de oplysninger, som er kommet frem i avisen. - Det er ikke i orden, lad mig beg ynde med at fastslå det. Det er producentens ansvar, hvordan varer er mærket, og det er butikkens opgave at sikre, at frister ne overholdes.Kunder ne skal kunne være trygge ved de varer, de køber. Man skal ikke komme hjem og opdage, at man har betalt for eksempelvis en kylling, der skulle have været kasseret for flere dage siden, siger Per nille Lund-quist Madsen, som er sous-chef i Kemi-og Fødevarekvalitet i Fødevarestyrelsen.Sidste anvendelsesdato Hun mener, at fødevaresikkerheden kan være i fare, hvis der er tale om vare, der er mærket med ' sidste anvendelsesdato'.- Står man med en vare, hvor ' sidste anvendelsesda-to' er udløbet, så skal man ik-ke spise den, og den må ikke sælges i butikken. Står man derimod med en vare, der er mærket med ' bedst før', så kan man stadig godt spise den efter denne dato, men her skulle kunden have været gjor t opmærksom på, at der er tale om en vare, der sælges efter udløbet af ' bedst før'. De ferskvarer, Ekstra Bladet har været med til at finde sammen med datojæger Jan Olsen, har været mærket ' sidste anvendelsesdato'.Trygge forbrugere- Det er selvfølgelig en opgave for Fødevarestyrelsen at være med til at sikre, at butikker lever op til lovgivningen og ikke sælger varer efter udløb af ' sidste anvendelsesdato', der kan skabe usikkerhed om fødevaresikkerheden.Derfor kørte vi for et år siden en kampagne om netop det. Men det kan se ud til, at vi må i gang igen. Forbrugeren skal kunne stole på, at et super marked har styr på deres varer. Vi har løbende dialogmøder med branchen og vil på baggrund af henvendelsen fra Ekstra Bladet tage dette op som et emne, fastslår Pernille Lundquist Madsen. hka@eb.dk På Fødevarestyrelsens hjemmeside kan man læse om regler for mærkning af varer: www.foedevarestyrelsen.dk/kampagner/TjekDatoen.Fakta: SAGEN KORTJan Olsen jagter gamle varer i supermarkeder, da blandt andet Føtex giver en pose kaffe for hver varegruppe, man finder en gammel vare i.Kaffen giver datojægeren videre til socialt udsatte, men omfanget af gamle varer i Føtex-butikkerne har nået et niveau, hvor Jan Olsen råber vagt i gevær af hensyn til fødevaresikkerheden.Grafikken her på siderne viser, i hvor mange forskellige varegrupper det lykkedes Jan Olsen at finde gamle varer, da han i marts og april besøgte Føtex-butikker over hele Storkøbenhavn.Salgsdirektør Jan Larsen fra Føtex har ikke ønsket at stille op til interview, men Ekstra Bladet har modtaget en mail fra supermarkedskæden, hvor der blandt andet står: ' Hvis det er, som I beskriver, er der ingen tvivl om, at det ikke er godt nok.'.
AFSLØRING: Ingen tvivl om, at fødevaresikkerheden kan være truet, lyder det fra styrelsen.
Sådan et Y-kryds er rigtig lusket.Umiddelbart kan det se ud, som om begge veje fører mod lyset, og at det er hip som hap, hvilken af dem man vælger. Men vejskinnet bedrager, umærkeligt drejer de væk fra hinanden, og med ét - måske for sent! - står det klart, at vejgaflen var en skillevej, og at der er fanden til forskel: Den ene fører lige lukt i afgrunden, den anden om ikke til guld og grønne skove så dog til et hæderligt liv, hvor man på de bedste dage slipper for at slå blikket ned, når man møder det inde fra spejlet.bagsiden@pol.dk 

Det hedder sig, at DR er reklamefri, men et par læsere har på det seneste med rette kritiseret DR's enerverende reklamer for egne programmer. En læser spurgte for år tilbage, om man på DR ikke tror, vi er i stand til at læse en programoversigt.Jeg må også citere Christian Braad Thomsen, som 27.4.2013 under overskriften ' TV-journalister ramt af adhd' bl. a. skrev følgende: »Metoden bliver også brugt, når tv viser spille-film. Så snart efterteksterne begynder, skrues der ned for filmens lyd, og en stemme gør nu larmende reklame for næste dags eller næste uges tv«. I mellemtiden er det blevet reklame for det program, der er lige under opsejling, så bliv endelig hængende. Seerne får, med Christian Braad Thomsens ord, ikke mulighed for at lade tanke og følelse klinge ud i et stille rum for eftertænksomhed.Denne praksis er ifølge Braad Thomsen ikke bare bims, den er ulovlig.DR lader sig ikke påvirke af debatindlæg; dem er der jo så mange af. Derfor bør man ved de kommende forhandlinger om et nyt medieforlig tage fat på problemet med reklamer i DR og sætte nogle klare begrænsninger, som selv ledelsen i DR bliver nødt til at rette ind efter.

For dagens Side 9-pige spiller personligt velvære en stor rolle i hverdagen. Izabella nyder at passe og pleje sig selv, så hun har det godt med sig selv og sin krop især.- Jeg føler mig helt klart smukkest, når jeg lige har været til træning. Det betyder rigtig meget for mig at passe godt på mig selv, og det giver mig en masse energi i hverdagen.Det målrettede arbejdeog den sunde livsstil kan Izabella især høste frugterne af, når hun arbejder som freelancemodel og blandt andet poserer for undertøjsmærker.Og når der så bliver skruet yderligere op for stylingen, er hun ikke til at skyde igennem.- Når jeg har fået lagt makeup af en makeupartist og har fået sat håret af en stylist, har jeg det også rigtig godt. Det er en luksus i hverdagen, som virkelig giver selvtilliden et boost.jfs.

FAMILIEFILM Villads har en livlig fantasi, som de voksne ikke forstår. Det betyder, at han tit overtræder de usynlige " voksenregler" for, hvad man må og ikke må. DR1 20.00. 

Fredagens kalendergave fra Danmarks smukkeste avisside er sexede Katherina. Den søde nisse får travlt i juledagene, for det er nemlig hende selv, der skal i køkkenet og sørge for middagen.- Jeg skal bare være sammen med familien, og så er det selvfølgelig mig, der skal stå for at lave julemaden. Alt skal laves helt fra bunden, så jeg er rigtig spændt på, hvordan min hjemmelavede rødkål kommer til at smage.Når forklædet er smidt, og gaverne pakket ud, kan Katherina se frem til at få opfyldt en nytårsdrøm i eksotiske omgivelser.- Jeg skal til Bahamas. Det har altid været en drøm for mig at danse under en palme på Bahamas nytårsaften.jfs.

I mange år brændte jeg mig på alt for store og ambitiøse nytårsforsætter.At holde op med at ryge for eksempel - det lykkedes først, da jeg droppede det med forsættet og bare holdt op.Eller at blive et nyt og bedre menneske - det lykkedes aldrig.Nytårsaften 2012 skruede jeg ned for overmodsblusset og satsede på et mere ydmygt og jordnært forsæt: Hver morgen året rundt at traske de 68 skridt tur/retur til postkassen efter avisen i bare fødder, og det har jeg gjort lige siden.En brat opvågning på visse tider af året, et koldt gys, men det skulle jo være så sundt, efter hvad vinterbaderne siger. Dét bliver jeg aldrig, men jeg får da dyppet tæerne.bagsiden@pol.dk 

1 mia. kr. har Nordisk Film over de seneste 10 år investeret i biografer. På at købe op.På at bygge nye.Den investeringsstrøm skal fortsætte. Også i Danmark og Norge.De netop offentliggjorte planer om at bryde ind på det svenske marked er ikke et udtryk for, at Nordisk Film betragter Danmark og Norge som et mættet marked uden plads til flere røde plyssæder, understreger John Tønnes, adm. direktør i Nordisk Film Biografer.»Man kan sagtens vokse i Danmark. Det kommer vi også til. Vi tror på biografer og oplevelsen som et fortsat attraktivt tilbud og socialt samlingspunkt,« siger han.To nye biografer i årNordisk Film, der er Danmarks største biografkæde, åbnede sidste år to biografer i Aalborg og Frederikssund, og efter planen indvies en ny i Køge til maj og endnu en i Greve senere på året.Desuden er der planer om en ny biograf på Østerbro i København, hvor en konkurrent også barsler med en biograf, fortæller John Tønnes.Det er fortsættelsen på en udvikling, hvor der i flere år er kommet nye biografer - især i de københavnske forstadsområderne.Udpræget singlekultur»Byudviklingen og den kraftige urbanisering har givet nye stærke byområder. Samtidig er der en udpræget singlekultur og - helt gennemgående - et pænt højt forbrugsniveau.Det skaber grobund for, at underholdningstilbud kan eksistere og blomstre. Og så tror jeg også, at det spiller ind, at man i dag kan gøre alting alene hjemmefra. Jeg tror, at vi har brug for at komme ud og samles. Jeg kan komme i tanke om mange ting, der deler os - vi har forskellige synspunkter og levemåder - men netop biografen er en af de ting, der kan samle os,« siger han.Det er ikke kun Nordisk Film, der oplever vækst.Biografmarkedet har de seneste år haft det rigtig godt.Trods Netflix, Youtube og Facebook, der stjæler vores tid, er der lige nu det højeste antal biografsale i Danmark i næsten 30 år, ifølge brancheforeningen Danske Biografer.Billetsalget har det godtTager man højde for de udslag, som enkelte blockbusters - eller manglen på samme - giver på et biografår, har billetsalget det også rigtig fornuftigt.»Generelt ser vi en fremgang inden for live-oplevelser som biografer, koncerter og e-sport,« siger Leif Ulbæk Jensen, partner i PWC med speciale i medie-og underholdningsindustrien.»Alt, man kan samles om fysisk, viser positive tendenser.Det er den bølge, biograferne rider med på. Det er ikke udfordret på samme måde som f. eks. tv, hvor der er en åbenbar substitut i Net-flix,« siger han.Flittige biografgængereI Danmark er vi særligt vilde med det store lærred og plyssæderne.Med gennemsnitligt 2,4 biografbesøg om året pr. dansker er kun fire lande mere flittige biografgængere end os: Amerikanerne, irerne, briterne og franskmændene, fortæller Kim Pedersen, formand for Danske Biografer.Svaret på Netflix-feberen handler ikke så meget om filmene.Det handler om at gøre biografen til det, din egen dagligstue aldrig kan være: En tur ud.»Langt hen ad vejen viser Netflix og HBO de samme spillefilm, som os - bare senere.Men oplevelsen i hjemmet, uanset hvor stor og flot din hjemmebiograf er, er ikke det samme som at se en film i en biograf med en masse mennesker. Det er en stemningsfuld gå i byen-oplevelse med uhøjtideligt samvær - det andet er en ordinær hjemmeoplevelse,« siger John Tønnes.Tvunget til udviklingDet tvinger biograferne til at udvikle sig.Det er ikke nyt. Det har - med kniven i varierende afstand fra struben - været biografernes vilkår i mange årtier.I efterkrigstiden, da fjernsynet listede ind i stuerne, kunne biograferne stadig blære sig med farver. Da farvefjernsynet i 1960' erne brød igennem, skulle der nye idéer til, og et par særligt op-findsomme nicheforslag så dagens lys: AromaRama og Smell-O-Vision var systemer, er kunne sprøjte duftstoffer ud i biografen under filmen.Ingen af de to glimrende påhit fik dog rigtigt fodfæste.Fast-forward til starten af 1980' erne, hvor videoen trak alt, der ikke var premierefilm, ud af biografsalene og rev halvdelen af billetsalget med sig.Den lækreste oplevelseDe seneste år har biograferne pareret fladskærme og streamingtjenester med vildere billedteknologi, lydsystemer, skrånende gulve, ekstra bløde plysstole og 3D.Det handler om den lækreste gå i byen-oplevelse.Big Bio i Herlev lokker eksempelvis med ekstra benplads og særlige reclinerstole.Luksus. For dem, der helst ser film liggende.»Der er kommet, og har i nogle år været, stigende udviklingstakt og investeringsbehov,« siger John Tønnes.Men mens Netflix og HBO ikke opleves som de største konkurrenter, kæmper biograferne på en anden front: Hvad gør man med de unge? De har endnu ikke fået biografer i blodet som deres forældre.Og for dem er skærmene derhjemme også en social oplevelse.Skærme og hørebøffer»Før var gaming i højere grad noget, man gjorde for sig selv. Men når de unge gamer i dag, om det så er Counterstrike eller World of Warcraft, så er det jo med to skærme, en tredje på mobilen, hørebøffer, højttalere og mikrofoner,« siger han.»En 14-årig oplever samvær med vennerne via skærme.Og det konkurrerer med biografoplevelsen.« Skal man have de unge i biografen, skal det være nemt. Nemt at træffe beslutningen.Nemt at købe billet.Nemt at vælge film. Nordisk Film arbejder på digitale tilbud, der gør netop det.»Det er noget af det, vi skal blive rigtig dygtige til: At forstå unge mennesker og den måde, de gerne vil være sammen på,« siger John Tønnes.julie.h.toft@finans.dk 
Nordisk Film vil satse mere på biograferne, der hverken er ramt af Netflix eller Facebook. Der er bare én udfordring: De unge.
Johan er tilbageJohan deltog i ' Robinson Ekspeditionen' sidste år, hvor han gled på en bom og brækkede tre ribben. Nu er han tilbage og klar til at kæmpe om trofæet.- Nu giver vi det chancen igen. Sidste år lå jeg på stranden i seks dage uden at kunne gøre noget, så jeg tænkte, at jeg ikke var færdig med denne her oplevelse.Nu skal jeg bare give den alt, hvad jeg har, og nyde hvert et sekund. Også det, der er hårdt, siger Johan.- Jeg havde ikke rigtig nogen forventninger til mig selv, for så kan jeg kun overraske positivt. Jeg ville bare gerne nyde det hele, det var mit mål, og det synes jeg, at jeg har nået. Jeg nød hvert et sekund i år.- Hvordan har du forberedt dig? - Jeg burde nok have forberedt mig mere, så var det også blevet lettere rent fysisk.I stedet for at træne i et træningscenter tog jeg en flaske vin den sidste aften inden afrejse og tænkte, at det måtte være træning nok.- Hvad var det fedeste ved at være med i år? - Det var, at der var så skide-mange super mennesker, og at vi klikkede så godt. Jeg kunne nyde selv de hårdeste ting, hvor sidste år var et helvede med mine ribben.AlderspræsidentenEkspeditionens alderspræsident, Anne fra Holbæk, er vild med sæsonens tema, der er de gamle mod de unge. Og så tilmeldte hun sig, fordi hun har set programmet og simpelt hen mener, at hun kan gøre det bedre.- Jeg tilmeldte mig, fordi jeg har set udsendelsen rigtig mange gange og altid tænkt, at jeg ikke ville blive så skør i hovedet af ikke at få mad. Det skulle jeg afprøve, og derfor søgte jeg.- Hvordan gik det så? - Jeg synes, det gik godt.Maden var ikke noget problem.Det var værre, at man ikke bare kan lukke en dør, for det giver sig selv, at det ikke er alle, man kommer lige godt ud af det med. Det er helt vildt intenst. Det er noget af det mest sindssyge, jeg har udsat mig selv for, og det ser jeg som noget positivt.- Hvordan har du det med temaet for sæsonen? - Det syntes jeg var vildt sjovt. Der er noget konkurrence i at vise, at selv om vi er lidt oppe i årene, så kan vi altså godt udfordre de unge på alt.- Hvad var det bedste ved at være med? - Det er hele setuppet, det er dysterne, det mentale spil - det er for sindssygt.- Hvad er det værste? - Det værste er det mentale spil, som foregår hele tiden.Hvorfor taler han med hende og omvendt. Du er oppe i det røde felt hele tiden, og det er sindssygt hårdt.Fik pigerne til at savleI 2013 fik han pigerne til at savle med sin veltrænede overkrop og gavflab-attitude.En sejr blev det ikke til, men nu er han tilbage og klar til revanche.- Det er eventyret, udfordringerne, oplevelserne og det at udforske, der trækker.Det hele skal ikke gå op i arbejde.Jeg ser verden som en legeplads, og det gælder om at prøve så meget som muligt, så man har nogle historier at fortælle senere hen, siger Michael Backer.- Nu har du været med et par gange. Hvad er det allerhårdeste ved at være med i Robinson? - Her anden gang var ventetiden det hårdeste. Det at man hele tiden ved, hvad der skal foregå. Når du er ny i Robinson, er det hele så spændende. Vi havde ligesom prøvet det før, så ventetiden blev bare ekstra lang.Det var faktisk det hårdeste.Og så selvfølgelig sulten.- Hvordan forberedte du dig i år? - Jeg øvede mig på ild - at kunne lave det uden at have udstyret. Jeg ved, hvor vigtigt, det er, så jeg har siddet hjemme på min søsters altan sammen med min far og øvet mig.- Fik du dit eventyr? - Jeg fik et kæmpe eventyr, et langt større eventyr end forventet, og end jeg havde sidst. Oplevelsen i år kommer jeg aldrig nogen sinde til at glemme.- På godt eller ondt? - På godt. Helt klart. Jeg har haft mit livs eventyr.ls@eb.dk .Fakta: LARS SEJR FOTO: HENNING HJORTH27 håbefulde danskere skal fra mandag aften kæmpe om titlen som vinder af ' Robinson Ekspeditionen' og præmien på 500.000 kroner.Blandt dem er seks tidligere deltagere, hvoraf fem af dem danner et decideret veteranhold.Temaet i år er de unge mod de gamle, hvor det én gang for alle skal slås fast, om alder er en hindring.Ekstra Bladet præsenterer her årets deltagere.
' ROBINSON EKSPEDITIONEN': Et tredje hold af veteraner er med som ekstra krydderi.
Anna Mee Allerslev siger til Politiken 20.7., at hun vil gøre København til en modelby for deleøkonomiske tjenester, herunder Airbnb.Hun glemmer, at den del af deleøkonomien bidrager til, at priserne på boligmarkedet stiger endnu mere.Lad os sikre en mangfoldig by, mens tid er. En begrænsning på udlejning på maks. 30 dage årligt vil være en start.

- Jeg ved ikke om det er ugidelighed eller uduelighed, men det er i hvert fald ikke fødevaresikkerheden, der er i højsædet hos Føtex. Det føles som om, at de er ligeglade med deres kunder - bare de får vores penge. Og så satser de på, at vi enten ikke opdager det - eller at vi ikke gider komme rendende tilbage for at bytte en varer.Sådan siger Jan Olsen, som Ekstra Bladet adskillige gange har været på ' jagt' efter gamle varer i Føtex med.Og på intet tidspunkt har det været muligt at gå tomhændet derfra. Desværre, da det betyder, at kunder kan risikere at komme hjem med gamle varer.Ingen tager ved lære- Ligegyldigheden er så stor, at selv om jeg har afleveret måske 80 gamle varenumre i Føtex-butikkens kundeservice, så kan jeg ugen eller måneden efter komme og finde et tilsvarende antal. Føtex-folkene siger ikke til sig selv: ' Hov, vi har et problem.Lad os få ryddet op i butikken.' Jan Olsen, som arbejder i sønnens cateringfirma ' Madkartellet', ryster på hovedet og fortsætter: - Når jeg for eksempel i ' min egen' nærbutik, Føtex i Carlsberg Byen, to-tre gange om ugen kan finde mellem 15 og 30 varer, som er for gamle, så er den riv ruskende gal.Ingen tager ved lære. Eller når jeg kan finde 103 datoudløbne varer i Føtex i Kokkedal, 112 i Hvidovre, 106 i Frederikssund, 107 gamle varer i Ølbycentret i Køge og så videre, så siger det mig, at de blæser deres kunder en lang march.Kun stikprøverNår Olsen ' skanner' en butik, er det antal datoudløbne varer, han får i vognen, ikke udtryk for det faktiske antal.- Dybest set er det, jeg laver jo kun stikprøver, og desuden tager jeg kun én vare fra hvert varenummer. Nogle steder kan der jo stå en hel eller halv hylde. Men jeg er jo ikke ansat til at rydde op i Føtex-butikkerne. Jeg kan gøre dem opmærksomme på deres problemer, men jeg kan ikke rette dem, når de ikke selv forstår vigtigheden af, at varerne er i orden.For længe siden indførte Føtex, at man sagde ' tak' til kunder, som indleverede gamle varer med en lille pose kaffe per varenummer. Og denne regel gør Jan Olsen til storleverandør af kaffe til hjemløsecentre i København.Da Ekstra Bladet begyndte at kontakte Føtex centralt for at få en forklaring på de mange gamle varer, blev Jan Olsen mødt af en særegen reaktion, da han næste gang var ude i ' skannings-øjemed'.- Jeg gik ind i den lille Føtex Food i Gentoftegade. I Gentofte fandt jeg 30 gamle varer på 30 minutter, og dem afleverede jeg så. Bestyreren ville dog kun give mig en pose kaffe for det hele. ' Ordre fra højere sted', sagde han.Det lød nærmest som om Føtex-ledelsen troede, at hvis de ikke gav folk kaffe, så ville al denne dato-jagt gå i sig selv igen, og så ville ' problemet være løst', griner Olsen med et skuldertræk.Dårlig oplæringIsær undrer det Olsen, at slendrian er så udbredt i ferskvare-delen og ikke mindst i kødmontrene.- Når jeg kigger mig omkring i butikkerne, ser jeg ungarbejdere - altså skoleelever, som er billige i drift.Og så ser jeg mange fremmedsprogede, som enten er der i sprog- eller jobtræning.Ingen af grupperne er blevet tilstrækkelig oplært til butiksarbejdet - og fælles for dem er, at de ikke koster Føtex ret meget. Det ser for en som mig ud som om, at Føtex-ledelsens hang til høj indtjening sker på bekostning af fødevaresikkerheden, siger Olsen.Læs også reportagen om gamle varer, kaffe og hjemløse i tillægget Ekstra søndag Føtex, Lautrup Centret Borupvang, Ballerup 1. marts: 85 gamle varer.hka@eb.dk Jeg kan gøre dem opmærksomme på deres problemer, men jeg kan ikke rette dem, når de ikke selv forstår vigtigheden.Fakta: GAMLE VARER OVERALTGrafikken i top og bund viser hvor, hvornår og i hvor mange varegrupper, der blev fundet én eller flere varer, der var gået over sidste salgsdato.
SLENDRIAN: Datojæger finder ' fersk' kød og mange andre varer, som for længst skulle have været smidt ud.
For dagens Side 9-pige er det vigtigt, at hverdagen ikke bliver for alvorlig og kedelig, og det kan hun sagtens selv sørge for at forhindre.- Sort humor er det bedste, og jeg har heller ingen problemer med at tage pis på mig selv. Man har kun det sjov, man selv laver! Charlotte elsker sort humor, men én ting trumfer det meste: hendes lille søns påfund.Dem kan hun slet ikke modstå.- Det sjoveste, jeg har oplevet, er altså, når min søn på to år laver pruttelyde på min hals og mosler rundt med sin far. Så griner vi alle sammen.Selv om den jordnære blondine har let til grin og fjollerier, er der nogle ting, hun aldrig kunne finde på at lave sjov med. Familien og vennerne er især vigtige for hende.- Hvis der nogen sinde skete min familie eller venner noget, kunne jeg aldrig joke om det. Det tager jeg meget alvorligt. Jeg er der altid for dem, hvis de har brug for mig.

I dag kan vi pakke en helt frisk kalender ud, og starte et nyt år. For de flestes vedkommende sker det nok med en lille smule ondt i håret, men det har den første Side 9-babe i 2018 helt styr på, hvordan man slipper af med.- Det bedste mod tømmermænd er champagne. Champagne kan næsten kurere alt! Den smukke debutant, fejrede i går nytår med sin familie.Det blev en aften med god mad, arkadespil, fyrværkeri og selvfølgelig champagne.I det nye år håber hun også på masser af fest, men Mariyah har også lidt kedeligere planer. Fitness-abonnementet har nemlig samlet støv i det forgangne år.- I 2018 vil jeg gerne have nye bryster, rejse mere og måske begynde at bruge det fitnesskort jeg lavede i januar 2017. jfs.

5. maj i WA belærer Dorthe Larsen fra Danmarks Statistik Tommy Jørgart, at børn af indvandrere ikke kategoriseres af dansk oprindelse, hvis forældrene opnår dansk statsborgerskab. DL forklarer: »Dette er ikke Danmarks Statistiks definition. Børn af indvandrere bliver altid efterkommere eller indvandrere i statistikken« Men går man ind på Danmarks Statistiks hjemmeside, kan man læse noget andet: »Person med dansk oprindelse: En person med dansk oprindelse er en person - uanset fødested - der har mindst én forælder, der både er dansk statsborger og født i Danmark.« Der kan således ikke herske tvivl om, at efterkommere af indvandrere falder ud af statistikken, hvis blot én forælder har opnået dansk statsborgerskab og også er født i Danmark. 

Da Fabian Søgaard Krohn for femte gang kommer ud fra en butik viftende med en pakke cigaretter, begynder vi at tro på vores hypotese: at unge under 18 år uden problemer kan købe cigaretter, selv om det er ulovligt.»Hun kiggede nærmest ikke på mig«, siger 16-årige Fabian, da han kommer ud fra Lidl med en pakke Marlboro Light. Politiken har lavet en stikprøve for at undersøge, hvor mange steder mindreårige kan købe cigaretter. Vi begynder en eftermiddag i slutningen af marts i indre by i København, kører vestpå ad Roskildevej for til sidst at nå til fjorden i Frederikssund, da butikkerne er tæt på lukketid.Undervejs kommer vi forbi mange butikker. Men vi kan ikke nå dem alle. Fabian går ind i tyve tilfældigt valgte butikker, kiosker og tankstationer for at købe en pakke cigaretter. Kun to steder spørger ekspedienten om billed-id. En Q8 og en Fakta.»Jeg er overrasket over, at så mange steder er ligeglade. De ænser slet ikke, at jeg kunne være under 18«, siger Fabian.Loven siger, at man skal være fyldt 18 år for at købe cigaretter. Dog viser en ny undersøgelse fra Kræftens Bekæmpelse blandt 2.000 unge 16-25-årige, at 86 procent af rygerne røg deres første cigaret, da de var under 18 år.Butikker kan få bøder på mellem 5.000 og 20.000 kroner for at sælge cigaretter til mindreårige. Men der bliver stort set ikke udstukket bøder. Kun to butikker fik bøder i 2016. Det viser en aktindsigt hos Rigsadvokaten. I hver butik går Fabian målrettet op til kassen. Han skal ikke have andet end cigaretter. Han har ingen personlig favorit, for han ryger ikke. Derfor køber han lidt af hvert. Pall Mall med mentolsmag, click-smøger fra Benson&amp;Hedges, grønne Kings. Ordene ligger ikke mundret for ikkerygeren, men han har succes stort set hver gang.Uanset om der sidder en mindreårig bag kassen eller en 50-årig ekspedient. En ung ekspedient i Kiwi, der ser ud til at være omkring Fabians egen alder, spørger, om han kunne tænke sig at købe en lighter med til sine Marlboro. Nej, for de skal ikke tændes. Tiende sted på vores rute får vi for første gang et nej. Det er en Q8-tankstation i udkanten af Roskilde. Ekspedienten vender sig om og tager en pakke Prince fra hylden bag sig, før han spørger om billed-id. Fabian er ikke helt klar på det spørgsmål, efter at ni butikker ikke har tøvet med at sælge til ham. Han har ikke id. »Så kan jeg desværre ikke hjælpe dig«, siger ekspedienten.Politikens journalist og Fabian lægger begge mærke til, at den unge mand bag kassen er under opsyn af sin supervisor. Faktisk havde han først haft kurs mod cigaretterne, men tænkte sig måske så lige om.Den var også gal sidste år Flere af Fabians jævnaldrende venner ryger. De begyndte at ryge, da de var yngre. Og der kunne de også købe. I februar 2016 lavede Politiken en mindre stikprøve på Frederiksberg, hvor syv ud af ti solgte cigaretter til to drenge på 14 år. Dengang beklagede butikkerne og sagde, at det ikke skulle ske igen. I flere af de butikker, Politiken besøger, står der »18« sort på hvidt på et skilt, der hænger ved kassen. Det er aldersgrænsen for køb af tobak og stærk alkohol. På trods af påmindelsen får vores 16-årige testperson alligevel langet cigaretter over disken.»Hun kiggede godt nok lidt skeptisk på mig, men sagde ikke noget«, fortæller han, da han kommer ud fra en Netto. Sidst på eftermiddagen kommer vi til Fakta i Ølstykke. Fabian må for anden gang sige, at det var et no-go. Pigen ved kassen spurgte med det samme efter billed-id, som han ikke kunne give hende.Vi kører nordpå efter de to afslag og besøger efterfølgende seks steder. Og der kommer seks pakker mere til samlingen.Læs butikkernes svar på, hvorfor de sælger cigaretter til en mindreårig. Side 6tine.kirkensgaard@pol.dk 
TOBAKSSALG TIL BØRN 16-årige Fabian Søgaard Krohn ryger ikke selv og er overrasket over, hvor let han kan købe cigaretter. Kun to steder ud af 20 beder de ham vise id.
Christine Antorini (S) skriver i lørdagsavisen, at Enhedslistens vision for det globale asylsystem stort set er enslydende med den model, som S netop har fremlagt. Det har Antorini ikke ret i. Som jeg skrev i kronikken den 13. februar, er det hverken realistisk eller retfærdigt at etablere lejre under dansk jurisdiktion i Nordafrika eller i Mellemøsten. Jeg vil opfordre Informations læsere til at finde min kronik på nettet. Men ganske kort: S og Antorini mangler at svare på en lang række spørgsmål: Hvor skal FN genbosætte de ' danske' flygtninge? Hvordan undgår man, at det land, der huser et dansk modtagecenter, brænder inde med en stor gruppe afviste asylansøgere? Og endelig: Hvis dansk lov gælder på modtagecentrets jord, bliver det ekstremt attraktivt at komme over hegnet. Så selv om S mener, man kun skal placeres i centret, hvis man først har været en tur forbi Danmark, vil presset på hegnet sandsynligvis blive massivt. Præcis som vi kender det fra de spanske enklaver Ceuta og Melilla i Nordafrika.Professor Thomas Gammeltoft-Hansen foreslår i stedet, at man styrker transitlandenes egne asylsystemer. På lang sigt vil man kunne sende asylansøgere tilbage til asylbehandling i disse lande.Mod at lande som Danmark forpligter sig til at genbosætte langt flere kvoteflygtninge, end vi gør i dag.Det er noget helt andet end at etablere områder med dansk jurisdiktion rundt omkring i verden.Og i øvrigt en meget langsigtet vision.Her og nu skal nærområderne stabiliseres og FN's kvoteflygtningesystem udbygges. Derfor er det også trist, at S støtter Støjbergs kvoteflygtningestop. Og at S vil fastholde VLAK og DF's nedskæringer på udviklingsbistanden.Det kan man næppe kalde Marshall-hjælp til Afrika. Samtidig skriver S, at de vil føre en politik, der holder så mange flygtninge væk fra vores grænser som muligt. Indtil deres model er realiseret.Hvad har det med retfærdighed at gøre? Tænk, hvis alle verdens lande handlede sådan.
LÆSERBREVE.
1977. Et år som så mange andre, måske, også selvom der var noget usædvanligt lurvet over det, hvis man var så uheldig selv at være til stede. Det er nok gået hen og har antaget status som »the year of punk«, men i samtiden opfattedes fænomenet kun som noget perifert, en i forvejen vanvittig ungdoms om muligt endnu mere vanvittige bestræbelser på at gøre sig interessant.I realiteten kastede kun ganske få af tidens unge sig over projekt punk med helt samme glubende appetit som tabloidpressen, der som de første øjnede en såvel opsigtsvækkende photo opportunity som muligheden for at få læserne op i det røde felt over, at nogen kunne finde på at se sådan ud for ikke at tale om dén opførsel, altså.At tingene var voldsomt polariserede, skal der ikke herske tvivl om. Den positive ånd fra det store opbrud i 1967 var forduftet sammen med paroler som »flower power«, »al magt til fantasien« og »under asfalten ligger stranden«. Erstattet af på den ene yderfløj marxistisk inspireret klasse-og kvindekamp, inklusive et ufravigeligt krav om solidaritet med enhver tænkelig frihedsbevægelse.På den anden fløj ønsket om »begrænsning af papirvældet«, »sanering af lovgivningen« og afvikling af indkomstskatten (nå ja, staten med, for den sags skyld) som formuleret af Mogens Glistrup i hans lige så populistiske som libertarianske Fremskridtsparti, der oplevede stor tilslutning i en tid, hvor politikerleden var til at tage og føle på, og oliekrisen i 1973 stadig påvirkede økonomien negativt med krisetilstand - ydre som indre - og massiv arbejdsløshed til følge.Populærmusikken spillede dengang en anderledes central rolle end i dag. Det lå i kortene, at sangskrivere havde adgang til nogle steder, de fleste gerne ville aflægge besøg, og ikke mindst at de ejede erkendelser, man ønskede indsigt i. Endvidere ville man ofte også gerne bolle med dem.Så udgivelser fra vægtige navne blev imødeset med spænding, de blev diskuteret, kritiseret, beundret, dyrket, elsket, hadet og citeret som aldrig før eller siden og blev del af en fællesmængde, der blev taget for givet. Enten havde man hørt den nye David Bowie-LP, eller også var man idiot.Blandt tidens mange genrer stod sanger-sangskriveren centralt. I tråd med rødstrømpe bevægelsens slogan om, at det private er politisk, åbnede en række sjæle for godteposen og krængede indholdet ud i ord og sang, så det halve indimellem kunne være nok. Bekendelse som i den dengang så populære bekendelseslitteratur, hvor rejsningsproblemer af enhver tænkelig art - der var mange ting, folk ikke kunne få op at stå, blandt andet økonomi og parforhold - stod helt centralt. Tidens musikalske koryfæer forventedes endvidere at give udtryk for en politisk holdning i deres tekster, ja, ofte blev musikken opfattet som noget sekundært i forhold til budskabet, der som en selvfølge lå pænt til venstre, hvis ikke helt ude i hampen.Som Røde Mor med Troels Trier i front sang: »Op med kommunismen - ned med alle de ting som står i vejen « Mere subtilt bliver det næppe.Siden har det vist sig, at folk som Kim Larsen og C. V. Jørgensen slet ikke var så røde endda, selvom de begge uden tvivl i enhver given situation tog (og stadig vil tage) underhundens parti. Det samme kunne med sikkerhed siges om Sebastian, der fik sit gennembrud i 1971 med den flot fejende, Bob Dylan-inspirerede sang »Lossepladsen bløder«, efterfulgt af albummet Den store flugt (1972), der blev modtaget med kyshånd af unge utilpassede mennesker, som iført islandske sweatre, busseronner, anorakker, bukser med svaj i og med langt hår og en dårlig holdning var stejlt imod det meste af det, vores såkaldte samfund havde at byde på.Sange som »Når lyset bryder frem«, »Den gamles drøm«, »Rose«, titelsangen og især »Hvis du tror du er noget« ramte dem i solar plexus, især gjorde sidstnævntes fortælling om en voldsom social deroute stort indtryk, og den blev gladelig sunget rundt om diverse lejrbål, når flaskerne var tømt, og guitaren kom frem.Omkvædet lød sådan her: »For hvis du tror du er noget/Så er der noget du har misforstået/Og hvis du tror du kommer over gærdet/Så er det også helt hen i vejret « Der blev brølet med, kan De tro. Sangen demonstrerede Sebastians samfundskritik, der aldrig er dogmatisk, han er på individets side og vender sig kompromisløst mod systemer af enhver art, inklusive det bureaukratiserede Velfærdsdanmarks mani med at forvandle borgere til enten klienter, patienter eller sagsakter.Pladen som helhed demonstrerede det, der skulle komme til at karakterisere værket. En nysgerrig intelligens, et forfinet og afvekslende guitarspil, en udsøgt melodifornemmelse, et ambitiøst tekstniveau og ikke mindst evnen til at omgive sig med så gode musikere som muligt blev normen for de efterfølgende LP'er.Det sagde noget om selvfølelsen, at den dengang 23-årige solist (som da kun havde et enkelt engelsksproget album og et par singler på cv'et) selv producerede - og slap godt fra det, hvis de overraskende gode salgstal er noget at gå efter.SEBASTIANS evner som historiefortæller var åbenlyse fra første færd, og selvom genren, han arbejdede i, vel stadig må betegnes som sangersangskriver, forstod kunstneren intuitivt forskellen på det private og det personlige. Det betød, at han kun var til stede i det omfang, sangene krævede det, han overlod gladelig ordet til andre. Det gav ham et stort manøvrerum, som ivrigt blev benyttet på de efterfølgende to plader, der som debuten udsendtes på EMIs progressive underselskab, Harvest: Over havet under himlen og Blød lykke, der konsoliderede hans status uden at være helt på samme plateau som Den store flugt, idet ingen af dem besad sange, der var helt lige så uforglemmelige som de nævnte.Det kan godt være, at pop var et af tidens skældsord, men populær måtte man gerne være, og det var Sebastian, selvom hans popularitet nok overvejende var forankret i det, man dengang kaldte flipperkulturen. Det skyldtes blandt andet, at hans udstråling var så ukrukket, og at han fremstod jordnær og virkelig.Den af marketingfolk så eftertragtede troværdighed stod ud af hans sange og blev bekræftet af de koncerter, han gav, hvad enten det var som solist eller med orkester. Han var skiftevis sjov og alvorlig og aldrig bange for at tage pis på sig selv. Ham gad man sgu godt smide sine surt opsparede lommepenge efter.Et pladeselskabsskift i midten af årtiet til det CBS, som arbejdede intenst på at opbygge en stald af danske kunstnere, betød en revitalisering af Sebastian, fra hvem sangene ustoppeligt stod. Allerede på Blød lykke havde han indforskrevet den rockorienterede Peter Thorup som medproducer, hvilket i den grad gav pote på debuten for det ny selskab.Gøgleren, Anton og de andre er en af den sjældne slags skiver, hvorpå der bare ikke findes et dårligt nummer, og så tilmed et mindre hit i form af »Farvel (Nu' du helt din egen)«.Her mødte lytteren en skarp og potent sangskriver, som peakede med en stribe viltre kompositioner, fra det hårdt rockede over det cirkusmusikinspirerede til et par forbandet smukke ballader, lige med en ekstra kant grundet Thorup. Pladens clou er nok »Balladen om Anton«, hvor Sebastian demonstrerer, at manden på gulvet grundlæggende svigtes af begge politiske fløje, og med den afsluttende svada satte han ord på noget, mange oplevede som et reelt problem: »Og der er så mange af jer der råber så højt i folkets navn/I er så pisse intrigante I ikke er nogen som helst til gavn/For er det Lenin, Marx eller Mao vi først skal skændes om/kender jeg én, der føler sig røvet - hans navn er Anton.« Det var ikke kun Anton, der havde det sådan.For dem, der ikke var der, er det måske værd at indskyde, at man på datidens yderste venstrefløj forsøgte at overbyde hinanden i ekstreme ' løsninger' og udkæmpede nogle drabelige bråvallaslag - i fuldstændig samme stil som det i dag kan opleves helt derude til højre, hvor almindelig moral er en by i Mongoliet.SEBASTIANS position som udstødte, kiksede og fremmedgjorte unges talerør blev slået fast i 1976, hvor han lavede musik til den tidstypiske og nu glemte film Måske ku' vi, hvorfra titelsangen er blevet en klassiker, på samme måde som 1978-albummet Ikke alene Danmark indeholdt en uforglemmelig sang i form af »Du er ikke alene« fra den totalt forglemmelige film af samme navn. Her ramtes en tone, der er fuldstændig solidarisk med de 15-16-årige, der synges om, uden antydning af bedreviden eller formynderi, men fuld af håb, poesi og tro på den enkeltes potentiale.Imellem de to skiver leverede Sebastian i det satans år 1977 årtiets for hans vedkommende absolutte hovedværk i form af Ulvehøjen, en LP, der efter denne skribents mening ikke har opnået den status, der tilkommer den. Ordet helstøbt bruges gerne rosende i forbindelse med kunstværker, men kan bestemt ikke anvendes om Ulvehøjen.Tværtimod er der både musikalsk og tekstligt tale om en af de mest spraglede og afvekslende udgivelser i et værk, der brillerer i netop variation. Det er ikke musik for fastholdere så meget som for feinschmeckere, men, som altid hos Sebastian, harmonisk indbydende og fyldt til randen med den fornemst tænkelige musiceren. Holdet talte notabiliteter som bassist Bo Stief, keyboardesset Kenneth Knudsen, trompetisten Palle Mikkelborg, Axel Riel bag trommerne og mange andre fra musikkens Blå Bog, der alle ubesværet følger komponistens mange stilistiske krumspring.Pladen fungerer dårligt, hvis man leder efter neutral baggrundsmusik. Selvom få kan skrive klassisk smukke melodier som Sebastian, fastholdes der ikke en fællestone på værket, hvilket måske er en af grundene til, at det står i skyggen af mere folkekære udgivelser.En anden grund er nok, at Sebastian sine steder er virkelig hvas i tonen, ikke mindst hvad angår monsterkreationen, det Leonard Cohenklingende »Mediemassøsen«, en ond medie-og samtidskritik, der er lige så relevant i dag som for 41 år siden: »Mediemassøsen er vor leder/om løgnen vi får kan vi slås/i stedet for at knuse disse altre/disse guder, dette kors«. Tak for kaffe, her er et stykke vej til både »Den lille malkeko« og »Ostesangen« ! Pladens 11 sange giver ikke kun et flot vue over Sebastians evne til at itonesætte en hvilken som helst sang til perfektion. Den viser også til fulde den kompositoriske alsidighed, som skulle gøre ham så velegnet til den musicalgenre, han skulle rendyrke i 1990erne. Det bitre udfald mod glistrupismen, »Sort marcipan«, side om side med et vellykket fjolleri som »Laila-La«, den hårdt rockende »Ansigt til ansigt« som modvægt til den folkeviseinspirerede duet med Sanne Salomonsen, »I morgendagens lys«, den kærlige hitsingle »Her er en sang«, efterfulgt af den rent ud brillante vals »Vintervise«, der burde være i Højskolesangbogen og meget sigende fastslår, at »udenfor er nye spor i sneen«, for yes, en ny generation åndede Sebastians i nakken - hvilket dog kun fik ham til at lægge sig ekstra i selen.Så er der den diabolske skildring af »Katten« stillet op mod den gribende historie om »Jennys himmelfærd« for ikke at nævne det majestætiske titelnummer. For fanden, hvordan kan en enkelt mand spytte så mange gode sange ud på en enkelt plade? Nuvel, Sebastian var kun lige begyndt.Gennem firserne rystede han det ene mesterlige udspil efter det andet ud af ærmet, og så sent som sidste år udkom den finurligt fine Sange til drømmescenariet, vistnok hans 30. udgivelse. Det er et kæmpeværk, hvor man snildt kan fare vild på den fede måde, hvorfor man som afslutning og klimaks passende både kan og bør bestige Ulvehøjen. Dén er hele turen værd.Det lå i kortene, at sangskrivere havde adgang til nogle steder, de este gerne ville a gge es g, og ikke mindst at de ejede erkendelser, man nskede indsigt i. Endvidere ville man o te også gerne olle med dem.
Sebastian. Trov rdigheden stod ud af ham, en 1970 ernes mest markante sangskrivere. Nu opfores hans måske mest underkendte værk, Ulvehøjen, som teaterkoncert. klaus Lynggaard kigger å årtiet, kunstneren og værket. .
Da sangeren og performeren Lasse Popp forrige år stod på scenen i intimteaterkoncerten Træt lever og tungt hjerte, virkede det, som om han vitterlig transformerede sig selv til en Lim-fjordsvariant af Tom Waits. Her var en mand, der gled i karakter, mens hans stemme nåede krasse dybder af druk og undergang. Det var teatermagi.Derfor har forventningerne til Lasse Popps teaterkoncertfortolkning af Sebastians plade Ulvehøjen fra 1977 været skyhøje. For hvordan ville han skabe en sammenhængende figur ud af denne ulvefortælling? Desværre sker forvandlingen ikke. Limfjordsteatrets teaterkoncert bliver faktisk ikke til ret meget mere end en koncert.Det er såmænd også imponerende i sig selv, for bandet UMPAS har formået at omskabe Sebastians lyd til sin helt særlige blanding af rock, folk, klezmer, og hvad ved jeg.Når Bastian Popp klimprer på sin kontrabras, og Sune Pors Andersen finder melodien på guitaren, og Mads Brander Fjeldvig slipper sig løs på trommerne, mens Simon Skov giver den gas på saxofonen, så vælter barfodsmusikken frem med en energi som hos en hel ulveflok.Det er godt.Hyl under månenMen der mangler noget drama. Lasse Popp lister sig godt nok snigende rundt på sine tynde ben og med sine skønne, mørkmalede øjne i forsangerrollen som den ensomme ulv under månen. Lasse Popp kan hyle, så hans indre ulv krænges ud. Hans stemme er forreven af slagsmål, og hans bevægelser er på vagt. Men betragter man hans figur som en teaterpræstation, er der simpelthen ikke overlevermuskler nok på denne hanulv.Instruktøren Marlene Smith har ikke formået at skabe en samlende dramaturgisk udvikling i denne forestilling. Alt for meget afvikles bare som en række uafhængige numre lige som ved en almindelig koncert. En teaterkoncert skal ikke nødvendigvis have nogen handling.Men den skal have et medrivende forløb og en indlysende struktur - og en oplagt brug af scenerummet.Det har Ulvehøjen ikke.Den spartanske træpladescenografiaf Kim Fast Jensen byder godt nok på flotte videoprojektioner af smukke skovtykninger, der skaber stemning af fuldmåne og dystre tanker. Men straks efter kommer der videobidder af fødselsdagskager og fjollegæster og alt muligt andet dagligdagsmenneskeligt - og så er det ikke helt til at forstå, hvad dette ulveshow går ud på. Uanset hvor dragende ulvehylene er undervejs.Som det lyder hos Sebastian: »Fredløse ulv/ de hører dig nu«. Mere ulv, tak!.amc@information.dk 
Lasse Popp skuffer med sin flade teaterkoncert over Sebastians gamle plade ' Ulvehøjen' for Limfjordsteatret.
Et af Marx' mange vigtige bidrag til videnskaben var afvisningen af ' stor mand'-teorien' om historien, altså den (ofte implicitte) forestilling, at sociale forandringer har sin oprindelse i enestående individer og deres ideer. Historisk forandring er for Marx et resultat af kampe mellem klasser, der under bestemte historiske, materielle omstændigheder kæmper for at forbedre deres levevilkår eller bevare deres privilegier. I sin analyse af Louis-Napoléon Bonapartes statskup i 1851 forsøgte han således at forklare, »hvordan klassekampen i Frankrig skabte omstændigheder og forhold, som gjorde det muligt for en middelmådig og grotesk person at spille rollen som helt«. Det er heller ikke ideerne, der er den afgørende kraft i overgangen fra én samfundsform til en anden, også selvom de kan »forkorte og formilde fødselsveerne«, som der står i Kapitalen. Tænkning foregår ikke i en logisk æter, men er en del af den verden, den beskriver.Der er derfor noget elementært umarxistisk ved selve ideen om at lave en film om personen Karl Marx, og hvis man dertil lægger den lange tradition for enten at hylde ham som proletariatets messias eller dæmonisere ham som en autoritær stalinist avant la lettre, er der god grund til at være skeptisk over for Den unge Karl Marx. Der er brug for mindre fokus på Karl og mere fokus på de tanker, der flød sammen og kondenserede sig i hans skrifter.Filmen lykkes heldigvis nogenlunde med at undgå heltedyrkelse såvel som dæmonisering, og Marx fremstår både sympatisk, arrogant, engageret og selvoptaget. En anden kvalitet er den relativt fremtrædende plads, Marx' hustru Jenny har, også som en politisk skikkelse. Den unge Karl Marx lykkes også med at illustrere, at Marx og Engels i 1840' erne blot var én gruppe blandt alle dem, der forsøgte at finde ud af, hvad man skulle gøre ved den sociale katastrofe, den moderne kapitalisme var (og stadig er) - og at de hentede mange af deres ideer fra omgivelserne. Det var først langt senere, at ' socialisme' nærmest blev ensbetydende med ' marxisme'.Det gør imidlertid ikke op for den omstændighed, at Den unge Karl Marx er en indforstået og jævnt hen kedelig film, der slutter såvel som starter meget pludseligt, og som langt hen ad vejen består af diskussioner mellem selvhøjtidelige og ærekære mænd.Marxisten: Der er brug for fokus på Marx' tankerFilmkritikeren: En menneskeligt engagerende filmD en unge Karl Marx slutter med Bob Dylan på lydsporet og en montage af filmklip fra nogle af de arbejder-, klasse-og frihedskampe, som har præget verden gennem de seneste mange år. Og således trækker instruktøren bag filmen, haitianske Raoul Peck (tidligere politiker og manden bag dokumentarfilmen I Am Not Your Negro), en lige linje fra offentliggørelsen af det kommunistiske manifest i 1848 og den internationale arbejderbevægelses fremkomst frem til vore dages økonomiske krise og den kamp for frihed og lighed, som stadig pågår rundt om i verden.Det er en bombastisk, men også frisk og logisk afslutning på en mestendels medrivende filmisk fortælling om, hvordan to unge, tyske mænd, Karl Marx (en August Diehl, man kan slå sig på) og Friedrich Engels (en lidt fersk Stefan Konarske), ansporet af en fremadstormende industrialisering samles om at give den fragmentariske socialistiske bevægelse ny energi og kraft i form af et fælles filosofisk og teoretisk grundlag.Den unge Karl Marx begynder i 1843, hvor den 26-årige fattige jøde Marx og hans kone, aristokraten Jenny (Vicky Krieps), må forlade Tyskland, fordi han med sine svidende politiske tekster om de riges udnyttelse af de fattige har gjort sig noget så upopulær. Siden må parret og deres barn også forlade Paris og flytte til Bruxelles. Da har Marx mødt Friedrich Engels, hvis far ejer fabrikker i både Tyskland og England. Engels, der skammer sig over farens udnyttelse af de rettighedsløse arbejdere, har begået et studium i forholdet mellem arbejderklasse og overklasse i Manchester, og de to politiske aktivister bliver hurtigt de bedste venner med en fælles mission om at få udbredt deres tanker og ideer om en kommunistisk revolution.Det er et par frembusende unge herrer, Engels og især Marx, og Den unge Karl Marx henter en del af sin energi i deres mange diskussioner og skænderier med andre aktivister og teoretikere, som har svært ved at kapere Marx' uforsonlige og arrogante facon. Det hjælper at kende til Marx og Engels og deres kamp, når man ser filmen, der er om ikke en helgenkåring, så i hvert fald en utvetydig hyldest til den samfundskritiske tænker. Men Peck er heldigvis mest interesseret i de to mænd - og de stærke kvinder ved siden af dem - og derved undgår han som oftest, at fortællingen sander til i kedelig teori og firkantede budskaber. I stedet har han lavet en menneskeligt og politisk engagerende film om den nødvendige kamp for at forandre verden.Kapitalisten: En film forelsket i MarxF ilmen er en god introduktion til kommunismens ideologiske fundament, men er lidt utroværdig som drama: Alle kapitalisterne er kyniske eller ondskabsfulde, myndighederne er kun borgerskabets brutale lakajer, mens alle kommunister er gode, også menneskeligt.Marx og Engels fremstår så idealistiske og sympatiske, at det virker som en picnic, når de agiterer for noget så radikalt som afskaffelse af ejendomsretten midt i 1840' erne med politisk censur, der slår hårdt ned på tilløb til revolution.Filmen viser ganske vist repressalierne, men projektet virker som en intellektuel leg for de to herrer. Så er der mere håndfast kampattitude hos Marx' aristokratiske hustru og Engels' arbejderkæreste.Vi ser et varmt kærligheds-og familieliv hos især Marx, mens han skriver, at kapitalismen reducerer familien til et rent pengeforhold uden følelsesmæssigt indhold. Fik det ham ikke til at tvivle på sin egen analyse? Så han ikke farerne i proletariatets diktatur? Ville han ikke ændre holdning, hvis han så markedsøkonomiens velstillede middelklassesamfund? Ikke hvis man skal tro filmens Marx.Med kommunismens uhyrligheder i baghovedet virker hans agitation naiv eller i hvert fald ret teoretisk, selv om vi ser Marx formulere det motto, som står på hans gravsten og møder de studerende på Humboldtuniversitetet i Berlin: »Filosofferne har kun på forskellig vis fortolket verden; men det gælder om at ændre den.« Og ændre verden, det gjorde Marx og Engels. Det kommunistiske manifest, som filmen viser baggrunden for, er et afgørende skrift i verdenshistorien, og utallige teoretikere og politikere har stået på skuldrene af Marx. Han bidrog til et opgør med den tidlige kapitalismes brutale sociale vilkår for arbejderne, men forsøgene på kommunisme i praksis blev en katastrofe for milliarder af mennesker og skabte grobund for fascisme og nazisme.Filmen er forelsket i sine hovedpersoner og deres ideologi.Det er meget tydeligt i en montage til sidst, som nok skal vise, hvordan deres tanker har belyst og præget verden de seneste 170 år med verdenskrige, børskrak og frihedsbevægelser.Men ikke et eneste billede af Gulag, diktatur eller tomme butikker, som er marxismens vej i virkeligheden.
Information har sat en marxist, en kapitalist og en kritiker til at anmelde Raoul Pecks biografaktuelle ' Den unge Karl Marx'. Marxisten synes, at der er noget elementært umarxistisk ved at lave en film om personen Karl Marx. Kapitalisten mener, at filmen er forelsket i sine hovedpersoner. Kritikeren, derimod, synes, at det er en potent og medrivende hyldest til Marx.
Det kendte sportsværtspar Heidi Frederikke Sigdal og Anders Sigdal er blevet skilt.Det bekræfter Heidi Frederikke Sigdal over for BT.I en sms skriver hun: »Det er en fælles beslutning. Og vi er stadig meget gode venner,« skriver Heidi Frederikke Sigdal og uddyber: »Det er en hård og svær tid for os som familie og for vores børn. Og jeg håber, at I vil respektere, at jeg og vi ikke har mere at sige end det.« Det nu forhenværende par blev gifti 2012. Sammen har de de to børn.Heidi Frederikke Sigdal arbejder for tiden på TV2-programmet ' Go' morgen Danmark', hvor hun vikarierer for Louise Wolff. Tidligere var hun i en årrække på TV2 Sporten. Anders Sigdal er også en mangeårig sportsvært blandt andet på TV2. For tiden arbejder han for Unibet, hvor han blandt andet dækker golf.jepa@bt.dk '' Det er en hård og svær tid for os som familie og for vores børn Heidi Frederikke Sigdal.Fakta: TV2-par der gik fra hinandenHeidi Frederikke Sigdal og Anders Sigdal er ikke det eneste TV2-par, som er gået fra hinanden inden for det seneste år.Natasja Crone og Lasse Sjørslev fortalte i juni 2016 til Se og Hør, at de ikke længere var sammen: »Jeg er flyttet for et par måneder siden, og vi er ikke kærester længere,« fortalte Lasse Sjørslev.Cecilie Beck og Rasmus Tantholdt gik også fra hinanden i 2016. Det skete efter seks års ægteskab: »Ja - og det foregår helt venskabeligt og udramatisk,« meddelte Cecilie Beck til BT.
BRUD TV2-parret Heidi Frederikke og Anders Sigdal er blevet skilt.
Nu om dage opføres der velsagtens ingen nye boliger uden køkkenalrum.Stue og køkken er slået sammen alle steder. Køkkenalrummet er det eneste saliggørende.Så alle i huset kan følge med i alt, for alt skal åbenbart foregå i ét rum.Jeg husker fra min tidligste ungdom overraskelsen over at besøge en større etværelses lejlighed på Frederikssundsvej i København - med skabskøkken.På en af stuens vægge var der et par skydelåger, og bag dem gemte det beskedne køkken med vask og køleskab sig. For man skulle endelig ikke kunne se det lille, beskedne skabskøkken, når man ikke lige kokkererede.Jeg husker også fra dengang begrebet spisekøkken, i både parcelhuse og lejligheder.Var køkkenet stort nok, var der også plads til en spisekrog.I herregårdskøkkenet og på almindelige bøndergårde spiste folkeholdet i folkekøkkenet.Men herskabet og vi andre dødelige, vi var vant til, at køkken og stue lå hver for sig. I eksotiske tilfælde var der serveringslem mellem køkken og spisestue, og i store herskabslejligheder og -villaer kunne man endog opleve anretterværelse mellem køkken og spisestue. Den tankegang er helt passé nu om dage.Hvad vil jeg så egentlig med dette emne? Undre mig, faktisk! For jeg fatter ikke, hvorfra den nye idé er kommet, at køkken og stue nu om dage partout alle steder skal slås sammen. Selv i de dyreste lejligheder i for eksempel havneområdet i København, lejligheder for mellem 8 og 15 millioner kroner, er køkken og stue nu om dage i ét.Og det betyder faktisk ganske mange steder, at køkkener oftest ligner en udstilling fra et af de store køkkenfirmaer.De er som blæst. Intet må stå fremme. Alt skal gemmes væk bag skabslåger og i skuffer og tages frem og stilles tilbage igen, hver gang man skal kokkerere. Gud fri os vel! I mine to køkkener står det meste fremme. Jeg vil da ikke åbne en skabslåge, som jeg i øvrigt slet ikke har, for at få fat i salt og peber, for at hente en skål eller en tallerken, for at hente en kniv eller gaffel eller en grydeske, for at finde marmeladen eller for at få fat i brødet. Stort set det hele står fremme, og det opfatter jeg som en naturlig charme i et køkken. Det er jo et værksted, et arbejdssted, og arbejdsprocesserne skal da ikke besværliggøres efter, hvordan det ser ud.Jeg kender en tidligere ejer af et køkkenalrum, og hun siger, at hun ofte, når de skulle have gæster, valgte madretten efter, hvor meget det behøvede at rode i køkkenafdelingen tæt ved det pæne spisebord.Hold nu op! Bevar os, jeg har da besøgt både lejligheder, villaer og sommerhuse, hvor det fungerer med sammenlægningen, men jeg priser mig alligevel altid lykkelig over at komme hjem og der se de to rum og funktioner adskilt.Hvad med larmen fra udsugning og fra større køkkenmaskiner? Hvad med lugten af mad, er den altid lige velkommen i en stue? Hvad med mados, hvis der nu ikke er udsugning? Hvad med møbleringen, klæder alle køkkener husets møblering? Ikke set med mine øjne.Tilbage for mig står: undren.Hvem har på få årtier fået styret alle hen i den tankegang, at nu skal vi spare et rum og bare slå to sammen og så aldrig give enkelte familiemedlemmer muligheden for at finde ro i et rum uden støj og mados? Herreværelset i gamle dage, dagligstuen i gamle dage, de var jo til at finde ro i. Den ro, som en travl hverdag i dag sjældent giver travle mennesker mulighed for at finde.bagsiden@k.dk Fakta: Hus og hus imellemJournalist og forfatter Peter Olesen skriver en gang om måneden om byudvikling, bygningskultur og renoveringer - både de gode og de dårlige - i Kristeligt Dagblad.Peter Olesen har siden 1988 udgivet en lang række bøger om arkitektur. Han er en meget benyttet foredragsholder og en flittig debattør om arkitektur, sorg, savn og livsglæde.
hus og hus imellem Stort set ingen nye boliger skiller længere køkken og stue ad. Nu om dage er køkkenalrummet det eneste saliggørende.
Vi giver alt, hvad vi har i os på jobbet.Det er jobbet, der får os, når vi er udhvilede, lige har været i bad, når makeuppen, håret eller tøjet sidder, som det skal, og når vi endnu ikke er begyndt at lugte af sved og mados og endnu ikke har fået sorte rande under øjnene.Familien får, hvad der er tilbage, når vi kommer hjem. Jobbet er også der, vi parkerer en meget stor del af vores livsdrømme, og der, vi tilbringer en meget stor del af vores vågne tid.Det afspejles på mange måder.Ledelse er blevet en "faderrolle" eller "moderrolle". Lederen får lavet en 360 graders ledervurdering, så alle er sikre på, at han/ hun har de rette kvalifikationer, også de mentale og sociale. Han går også på lederkursus, hvor en vigtig del handler om lederens personlige udvikling: Han skal kunne håndtere følelser, frustrationer og relationer på den rigtige måde.Medarbejderne medbringer nissegaver til kollegerne. I frokostpausen betror vi os til hinanden, og venskaber opstår, men inden for rammerne af samværet på jobbet. Det er dejligt med rammer. Man sidder bøjet over arbejdet, indtil man har fri, og så går man hjem.På jobbet er der en klar rollefordeling og klare opgaver.Derhjemme i familien er det hele lidt mere broget - og ganske krævende for mange. Hvem har serveretten, og hvem er projektleder? Har man myndighed over børnene, eller må de selv bestemme? Hvem er far, og hvem er mor? Skal vi gå all in på alt det huslige - eller skal vi udlicitere så meget som muligt? Og hvordan er man gode forældre? Hvordan er Emma Gad anno 2018? Vi er så usikre på alting - derhjemme.Især generationen, som bliver kaldt generation Y, er usikre.Dem, der er født i 1980' erne, og som har mindre børn lige nu.I sådan en situation er det en alvorlig trussel, hvis det knager på jobbet.Hvis der er usikkerhed omkring din rolle, fremtid, autoritet og værdi på arbejdspladsen. Det er en hård belastning, hvis du har et dårligt forhold til chefen, eller hvis en kollega modarbejder dig.Hele din livskvalitet er alvorligt truet, hvis din leder er uduelig.Og dit liv kan bryde helt sammen, hvis du bliver fyret.De år, hvor du uddannede dig, havde du store forventninger til dit fremtidige job. Du har måske strakt dig langt - du er flyttet, og du har store boligomkostninger - for at være i nærheden af det job, du har nu. Hele din identitet og dit selvværd er på spil. For hvad er det for en historie, du fortæller sidemanden til nytårsselskabet, hvis du ikke er i det job, du har nu? Danmark har sammen med Sverige verdensrekord i, hvor meget mænd og kvinder går på arbejde - når vi lægger mænds og kvinders arbejdstid sammen. Derfor har vægten mellem "det derhjemme" og jobbet også forskubbet sig i alvorlig grad. Der er i Danmark ikke længere nogen, der primært varetager den opgave at gøre hjemmebasen til et rart sted at være. Der er ikke længere en del af befolkningen, der ser dette som deres vigtigste opgave.Jeg begræder ikke tabet af kønsstereotyper - jeg er selv begejstret for at have et fag og et arbejdsliv.Men jeg konstaterer, at hjemmebasen er forladt. Den er tom. Den er forsømt.Når vi sidst på dagen kommer hjem og låser os ind, slår en hengemt lugt os i møde. Resterne fra morgenmaden står stadig på bordet.Der lugter af morgenens senge-fims. Der er ikke blevet luftet ud efter morgenbadet. Snavsede sokker og underbukser flyder stadig på badeværelset. Ugegamle nullermænd og måske flere dages opvask ligger på lur. Og har man småbørn, kan listen gøres meget, meget længere.Hvorfor forsømmer vi vores base, som, de fleste af os påstår, er den vigtigste? - der, hvor vi er sammen med dem, der betyder allermest for os, vore nære og kære? Er det, fordi det i vores verden ikke giver prestige at have en god hverdag? At hjemmet kun er vigtigt, når det bliver vist frem til middagsselskaberne? Hvorfor rangerer hverdagen så lavt? De fleste af os påstår, at familien er det vigtigste. Men det afspejler sig ikke i vores handlinger. Vi siger til hinanden, at penge ikke betyder så meget, at vi ikke vil sætte os for dyrt - at vi først og fremmest vil have tid til hinanden.Men når dagen er slut (og især når arbejdslivet er det), viser det sig, at vi brugte alt for lidt tid sammen med dem, som vi skal være sammen med hele resten af vores liv - og hvis liv og livskvalitet afhang af os. Jobbet var nemlig det, der gav os identitet. Prestige.Selvrespekt, selvværd og selvtillid.Energi og drive.Ideelt set bør det være muligt at hente en større del af sin identitet fra det liv, der leves sammen med de nære relationer - dem, hvis trivsel og lykke afhænger af dig.Men det kræver et opgør - med en stor del af den kultur, som er herskende.Det kræver større adgang til nedsat arbejdstid - især i de perioder, hvor vi har store omsorgsopgaver derhjemme. Det kræver, at mænd genopdager deres identitet som ansvarlige fædre og ikke overlader førertrøjen alene til mødrene derhjemme.Det kræver, at vi i højere grad kan flekse mellem perioder, hvor vi er hjemme, og perioder, hvor vi giver den gas på jobbet. For eksempel ved lettere adgang til og større accept af delt og fleksibel barsel.Det kræver måske også, at vi i højere grad bosætter os i fællesskaber, hvor det er attraktivt at være og leve uden for arbejdstiden, og hvor der er plads til spontane venskaber og leg. At vi måske også bosætter os i nærheden af vores primære netværk - i stedet for konsekvent at fjerne os geografisk fra dem. Hvilket igen handler om, at uddannelserne må spredes over hele landet i stedet for at koncentreres i de største byer. Måske kan vi så igen komme til at holde af hverdagen - derhjemme.
Hjemmebasen er forladt. Den er tom. Den er forsømt.
Det ender med vindmøller og fællessang.Bob Dylan, såmænd. »The Times They are A-Changin'«. Protestsangen, der forudser en ny tid med ungdomsoprør, revolte mod hierarkierne, fred, kærlighed og forståelse.Et ekko fra dengang håbet endnu var grønt i en generation, hvor mange ønskede at ændre verden og gøre den til et bedre sted at være.Også herhjemme, hvor socialismen og kommunismen havde sit tag i røde hjerter, som drømte om folkets overtagelse af produktionsmidlerne, en arbejder-og bondestat i Lenins eller Maos Zedongs billede. Inden tiden kom og skyllede den kollektive besættelse ud med dens efterhånden grumsede badevand.Teaters V's »Tvind - The Musical«, historien om Tvind-imperiet, det omsiggribende socialistiske skoleprojekt, der var godt i gang med at erobre verdensherredømmet, fornægter ikke drømmen. En drøm om et fællesskab, som ikke mindst dukker op i de sange fra tiden, der bliver sunget ind imellem som vidnesbyrd om, at den verdensomspændende solidaritet var ramme alvor for mange. En drøm, som ingen ved deres fulde fem kan gøre sig forhåbninger om at finde i et splittet 2017.Det er netop den tragedie, tabet af troen, Teater V's historie om en gruppe af Tvinds medlemmer skildrer lige ud ad landevejen. Med stifteren Mogens Amdi Petersen som den store guru, der fører alle bag lyset og viser sig at være lige præcis alt det, gruppen syntes, den har kæmpet mod: en simpel forbryder, en kapitalist, en imperialist af værste skuffe.En figur, man effektivt aldrig ser, men alle forholder sig til i Andreas Gar-fields udlægning af teksten - en krønike, der tager os fra begyndelsen af 1970erne til midten af 1990erne, hvor imperiet er sunket i grus, lederne på flugt, illusionerne og millionerne fordampet.I stedet er det de stadig mere desillusionerede fodsoldater, vi følger, ofre for gruppepres, manipulation, løgn og bedrag og tiltagende paranoia: Anne, der bliver frosset ud i sektens magtkampe, af Iben Dorner spillet på en dirrende trodsig afmagt.Piberygende Birgit, der ofrer kærligheden og familien for ideologien -Rikke Bilde er altid et lille under af grundfæstet scenetilstedeværelse.Den nytilkomne advokatsøn, der arbejder sig op i systemet og ender med at lade sig korrumpere af det - fint spillet af med åbent ansigt af Sune Kofoed. Og endelig læreren Per, som hårdnakket holder fast i ideologien - selv når han sættes til at undervise i sprog, han ikke selv forstår. Martin Bo Lindsten er optændt af den rette flamme. Det er ham, der får lov til at skælde os, de bekvemmelige 2017-tilskuere, ud: Hvad har vi nogensinde gjort for verden? Og endelig gør Margit Watt-Boolsen fyldest som lidt af hvert med vekslende partisantørklæder om hovedet.Andreas Garfields manuskript er en udmærket brugstekst, småt, men godt, som så megen anden dramatik for tiden, Jens Svane Boutrups instruktion er pæn uden at være prangende.Men »Tvind - The Musical« er endnu et underholdende eksempel på teatrets ransagelse af ideologiske verdensbilleders undergang. Hvad enten, man hører til dem, der begræder nye, gudløse tider eller ej. Hvad var det, Dylan sagde? »The Times They Are A-changing«.jso@berlingske.dk 

Lovgivningen bag førtidspension-og fleksjobreformen er »simpelthen for stram«. Sådan lyder konklusionen i et brev, der i går landede på beskæftigelsesminister Troels Lund Poulsens (V) bord.Brevet var underskrevet af de kommunalpolitikere, der har ansvaret for beskæftigelsesområdet i landets seks største kommuner: København, Aarhus, Aalborg, Odense, Esbjerg og Randers. Dermed er brevet underskrevet af kommunalpolitikere fra den samlede forligskreds bag reformen (Regeringen, RV, S og SF, red.) med undtagelse af Liberal Alliance.I brevet står der, at det er et problem, at alvorligt syge borgere sidder fast i systemet for at leve op til de stramme kriterier og hårde dokumentationskrav, der skal til for at få en førtidspension. Og at sagsbehandlingen »kan tage årevis«. Sidst mener kommunerne, at de store forskelle i antallet af førtidspensioner, der tilkendes på tværs af kommunerne i sig selv, er et udtryk for, at lovgivningen bør ændres.I Randers mener formand for Beskæftigelsesudvalget, Christian Boldsen (V), at en lovændring er nødvendig, hvis kommunerne skal følge ministerens og forligskredsens intention bag reformen.»Ministeren sender et brev ud til os, om at vi fortolker loven for stramt, men i Ankestyrelsen og hos domstolene får kommunerne medhold i ni ud af ti afgørelser. Så det er ikke os, der fortolker loven for stramt - det er derimod loven, der er for stram,« siger han.Formålsløs skrivelseReformen havde til hensigt at hjælpe mere udsatte borgere i for eksempel fleksjob. Blandt andet gennem tildeling af et ressourceforløb, hvor borgeren skulle vurderes og vejledes af forskellige fagpersoner for eksempel inden for sundhed, uddannelse og kost.I en bemærkning til loven lyder det, at borgere kun kan undgå at deltage i et ressourceforløb, hvis »det er helt åbenlyst, at en aktiv indsats ikke kan forbedre tilknytningen til arbejdsmarkedet«. Det er blandt andet formuleringen helt åbenlyst, kommunerne mener er for stram og i øvrigt tolker vidt forskelligt.For at komme kommunerne til undsætning sendte beskæftigelsesministeren i foråret en såkaldt orienteringsskrivelse. Skrivelsen skulle præcisere intentionen bag lovgivningen og ikke mindst ensarte fortolkningen af den.Men som Information tidligere på sommeren kunne fortælle, var skrivelsen ifølge landets fire største kommuner og en førende jurist på området varm luft. Ifølge dem kunne kommunerne ikke vægte ministerens orienteringsskrivelse højere end lovgivningen, der er stadfæstet gennem Ankestyrelsens og domstolenes principafgørelser.KompleksKommunalpolitikerne, Information har talt med, beskriver alle tilfælde, hvor de ser sig nødsagede til at sende borgere i meningsløse ressourceforløb.Ligesom flere påpeger årelang sagsbehandling, fordi ressourceforløb netop skal afklare borgeren fra flest mulige vinkler.»Rigtig mange århusianere sidder fast i det her system. Loven er blevet så kompleks og har fået et defineringsniveau, der betyder, at antallet af arbejdsprøvninger og mængden af mennesker, der skal involveres i en enkelt borgers sag, tager årevis,« siger Thomas Medom (SF), rådmand for Sociale Forhold og Beskæftigelse i Aarhus Kommune.I Aarhus Kommune tildeler man ellers flere førtidspensioner end i eksempelvis København, hvor beskæftigelsesborgmester Anna Mee Allerslev (RV) i den seneste tid er blevet kraftigt kritiseret af kommunens borgere.Ministeren: tankevækkendeI et skriftligt svar til Information kalder beskæftigelsesministeren forskellen på tilkendelser af førtidspensioner kommunerne imellem for »tankevækkende«. »Det er jeg nødt til at have en dialog med de seks kommuner om. Derfor vil jeg nu invitere dem til et møde, så de får mulighed for at forklare sig.« Ministeren skriver desuden, at han ser frem til at diskutere sagen med Københavns beskæftigelsesborgmester Anna Mee Allerslev i ministeriet i dag, tirsdag.»Det er jo ingen hemmelighed, at der har været meget debat om reglerne i København. Reglerne skal selvfølgelig være til at forstå, og det kommer vi også til at se på, når vi skal evaluere hele reformen. Som jeg også har sagt tidligere, er det en topprioritet for regeringen at gøre lovgivningen på hele beskæftigelsesområdet mere enkel i tæt samarbejde med kommunerne.« Også Anna Mee Allerslev ser frem til at diskutere reformen med ministeren.Hun håber, at han har indset, at der skal mere end en orienteringsskrivelse til at ændre kommunernes praksis.»Hvis ministeren fortsat nægter, at der hersker et problem i kommunerne, må det være et udtryk for, at han er tilfreds med, at nogle kommuner, herunder landets største, føler sig nødsaget til at have en meget stram praksis, hvis vi skal leve op til loven. Og et udtryk for at han samtidig accepterer den store forskel på tildeling af førtidspension kommunerne imellem. Det kan jo godt være, at det er bekvemt for ham at have den holdning - men han skal ikke give kommunerne skylden,« siger hun.Senere på ugen mødes beskæftigelsesministeren med forligskredsen bag reformen.Brevet fra kommunerne til ministeren er bragt i sin fulde længde som læserbrev på side 18.mame@information.dk Fakta: SERIEStriden på LærkevejEn kamp om reformer udspiller sig på et jobcenter på Lærkevej i København. Arbejdsløse borgere demonstrerer og protesterer, mens sagsbehandlere og lokalpolitikere tager sig til hovedet over den lovgivning, de er sat til at administrere. Antallet af førtidspensioner er faldet markant som følge af de seneste års reformer på beskæftigelsesområdet.Lærkevej er stedet, hvor de politiske hensigter møder virkeligheden.I denne serie følger Information udviklingen med fokus på Lærkevej og forskellen på tildelingen af førtidspensioner i landets kommuner.
I et fælles brev til beskæftigelsesministeren beder de seks største kommuner ham ændre lovgivningen om tildeling af førtidspension. Den er nemlig for stram, og kommunerne fortolker den vidt forskelligt. Ministeren kalder det ' tankevækkende'.
Som det hedder i Duke Ellingtons berømte jazzstandard, betyder det ingenting, hvis det ikke har "swing".I 50 år har komponist og musiker Anders Koppel gjort en ihærdig indsats for at leve op til den devise.Mandag fylder han 70 år.Og svinger, det gør det, når Koppel får sit hammondorgel til at synge på The Savage Rose-nummeret "Byen vågner".Sammen med sin bror Thomas Koppel dannede han The Savage Rose i 1967, som blev et af de mest indflydelsesrige rockorkestre i danmarkshistorien.Men allerede i 1974 forlod han gruppen for at udforske nye territorier inden for musikken sammen med gruppen Bazaar, som blev dannet i 1976.Musik ligger til familienAnders Koppel er som musiker en alsidig herre, der bevæger sig frit mellem jazz, folk, rock og klassisk musik. De gode musikgener har han ingenlunde fra fremmede.Anders Koppels far - Koppel-dynastiets bedstefar - Herman D. Koppel, var også komponist, og alle hans fire børn endte som musikere.Selv har Anders Koppel tre børn, hvoraf de to er sangerinden Marie Carmen Koppel og saxofonisten Benjamin Koppel. Det tredje, Sara Koppel, er tegnefilmsanimator.Anders Koppel har skrevet musik til en række film, skuespil, tv-spil, balletter, musicals, reklamer og hørespil samt en række værker for forskellige klassiske besætninger.Hans 70-års fødselsdag bliver fejret med en række koncerter over hele landet.I efteråret er der koncerter med Sønderjyllands Symfoniorkester, Sjællands Symfoniorkester, Copenhagen Phil, samt med Aalborg-og Odense Symfoniorkester, der begge opfører hans seneste værk, "Mulberry Street Symphony".Anders Koppel har været gift med teaterinstruktør Ulla Koppel siden 1969, og parrets tre børn har givet dem fem børnebørn. Så arvefølgen i Koppeldynastiet er på plads./Ritzau/
Med rockorkesteret The Savage Rose revolutionerede han dansk rock i de sene 1960' ere. På egen fod er den nu 70-årige Anders Koppel fortsat i det eksperimenterende spor.
Som nyhedsinteresseret følger jeg naturligvis alle de store aviser på Facebook, men når jeg dagligt scroller ned gennem mit news feed, støder jeg desværre oftere og oftere på et demokratisk problem.De fængende og kontroversielle overskrifter leder nemlig ofte slet ikke hen til de artikler, jeg gerne vil læse, men til den samme enerverende betalingsmur.Den velhavende akademiker har naturligvis abonnement og derfor fri adgang til de aviser, som vedkommende måtte synes om, men for flertallet af os er det ikke sådan.Pensionister og studerende ender ofte med kun at have mulighed for læse overskrifter og indledende rubrikker og må derfor deltage i den politiske debat på et alt for spinkelt og uoplyst grundlag.Dette bidrager til udviklingen af det postfaktuelle samfund, som vi med god grund er så bange for.Medierne og politikerne må derfor løse problemet, så debatten ikke skrider endnu længere ud på et usagligt sidespor.

Det var, da han gik i gymnasiet i Virginia, at David Lynch besluttede sig for, at han ville være kunstner. Gennem en skolekammerat, hvis far, Bushnell Keeler, var maler, opdagede den senere filminstruktør, at man rent faktisk kunne blive kunstner, og han fik samtidig smag for det, han kalder the art life - det kunstneriske liv - hvor man drikker kaffe, ryger cigaretter og maler.Og det har Lynch så gjort lige siden, ikke mindst i den dansk-amerikanske portrætfilm, David Lynch - The Art Life, der går endog meget tæt på den amerikanske multikunstner.Lynch bevæger sig rundt i sit værksted og atelier i Los Angeles og bygger og maler, mens han til en stor, gammel radiomikrofon fortæller historier fra sin barndom og ungdom - og hans lille datter leger med modellervoks eller maler ligesom sin far.71-årige David Lynch er født i 1946 Missoula i Montana og til dels opvokset i Boise i Idaho. Han beskriver sin barndom som lykkelig og tryg med to søskende og en mor og en far, der gav ham frihed og opmuntrede hans kreativitet - han tegnede med sin mor og byggede ting med sin far. Familien flyttede siden til Virginia, fordi faren fik arbejde i Washington, og det var en til at begynde med en mørk tid for Lynch, der hang ud med de forkerte mennesker og kom på afveje. Men så var det, at han mødte Bushnell Keeler og begyndte at male.Bevægeligt maleriEfter gymnasiet flyttede David Lynch på egen hånd til Boston og siden til et forfaldent Philadelphia for at gå på kunstskole. Det var både her, han mødte sin første kone, Peggy, fik en datter, Jennifer - der selv er filminstruktør - og bevægede sig fra maleriet til de levende billeder. En dag, han sad på skolen og kiggede på et af sine malerier, begyndte det at bevæge sig, og han tænkte ved sig selv, »et maleri, der bevæger sig, men med lyd.« Lynch fik et legat til en filmskole i Los Angeles, og det var her, han lavede sine første film, ikke mindst debutspillefilmen, Eraserhead (1977), hvis tilblivelse han beskriver som en på alle måder fantastisk og frigørende oplevelse.Han var på rette kurs.Og her slutter David Lynch - The Art Life, der altså er et portræt af kunstneren som ung mand, og som på smukkeste vis får skildret hans kreative rejse og udvikling - fra maleriet, som han aldrig har forladt, til filmen.Man må altså ikke forvente en film om film som Elefantmanden (1980), Blue Velvet (1986), Wild at Heart (1990) eller Mulholland Drive (2001). David Lynch - The Art Life er dog en meget sanselig film, der ligesom Lynch selv bygger lag på lag af lyde, musik og billeder, hvilket giver én en fornemmelse af, at man træder helt ind i kunstnerens særegne verden.Billederne er fulde af tekstur og stemning, og man ser ikke kun Lynch arbejde på sine malerier, men får også fortalt hans historie med en lang række af hans egne værker.Man får en god fornemmelse af de ting, der fascinerer David Lynch - ikke mindst forfaldet, kaosset og frygten, han blandt andet mødte i Philadelphia - og enkelte af de gådefulde drømme og oplevelser, han husker fra sin barndom og ungdom, forekommer sigende i forhold til det mørke og den uudgrundelighed, man finder i instruktørens mest foruroligende film.Optakt til Twin PeaksDavid Lynch - The Art Life er den tredje film, som amerikanskfødte Jon Nguyen, der bor i Danmark, har lavet om David Lynch, og den er et personligt portræt af en unik kunstner.Skelettet i filmen er de historier, Lynch fortæller om sig selv og sit liv, og han er så god til at fortælle, at det ikke føles, som om han bliver interviewet. Snarere er det som at lytte til en nær ven eller et familiemedlem, der tænker tilbage, husker ting og åbner sig for én. Der er varme, humor, nysgerrighed og forundring i hans stemme, hvilket skaber en sjælden intimitet.Og selv om man ikke kommer med ind i privaten - man ser datteren, atelieret og værkstedet, men ikke Lynchs kone eller hjem - virker det alligevel, som om man kommer ind på livet af kunstneren og mennesket bag.David Lynch - The Art Life er en god og spændende film og brillant optakt til en af årets store begivenheder, nemlig genkomsten af Lynch og Mark Frost banebrydende tv-serie, Twin Peaks, i slutningen af maj. Jeg synes i hvert fald godt, at jeg nu kan se, hvor mysterierne og mørket bag den pæne, velfriserede facade i så mange af Lynchs værker kommer fra.ChristianMonggaard
David Lynch - The Art Life.
Jette Kroman skriver 24. februar i Arbejderen, at " folkefrontstrategien i 1936 var stærkt medvirkende til det katastrofale nederlag for den spanske revolution".Uden at være født dengang, og uden at være i besiddelse af De Vises Sten, tør jeg godt hævde, at du fyrer det rene vrøvl afsted.Ja, måske skulle du i stedet spørge dig selv, om ikke de spanske trotskisters sabotage af folkefronten - og senere direkte væbnede oprør mod den - påvirkede kampen i Spanien? Når det er sagt, så mener jeg nu, at hovedårsagen for nederlaget i Spanien var den massive støtte fra Nazi-Tyskland og Fascist-Italien til general Francos oprørere.Men som jeg kan forstå dig og din logik, er selve ideen om folkefront af det onde.Derfor bliver jeg nødt til at spørge dig: Var det dårligt, at socialdemokraterne forenede sig i en folkefront med kommunister og borgerlige republikanere om at forhindre en direkte fascistisk magtovertagelse i Frankrig i 1936-40? Var det dårligt, at USA, Storbritannien og Sovjetunionen gik sammen om at knuse Hitler-fascismen Under Anden Verdenskrig (1940-1945).Mener du, at dagens de facto folkefront mellem socialister, kommunister, og borgerlige demokrater i den danske Folkebevægelsen mod EU, skader kampen mod EU?.
LÆSERBREV Var det den spanske folkefront mod general Franco, der var årsag til nederlaget mod fascisterne? Replik til Jette Kromann.
I disse dage er det 25 år siden, at Tamilsagen kostede den daværende regering livet.Det var en misforstået sag.Daværende ombudsmand Hans Gammeltoft-Hansen og den akademiserede kulturelite vandt retten til at kalde sig selv anstændige og også til at fylde på Danmark med et ukontrolleret antal familiesammenføringer.Om de har villet det eller ej, har det medført, at mullaher og muslimske hadprædikanter er blevet en institutionaliseret del af samfundet.Resultatet ser vi i dag i ghettoerne og mange folkeskoler, der er fyldt op med utilpassede muslimer, og man kan i 2017 endnu ikke finde ud af at lukke hullerne i grænsen.Tillykke til Gammeltoft-Hansen, Jacques Blum, Svend Auken og øvrige ansvarsløse, muligvis velmenende, bag udlændingeloven af 1983.

Han har betalt en stor, personlig pris for sin rolle i sports-Danmarks vel nok mest eksponerede og succesrige forældre/barn-konstellation, og Piotr Wozniacki ville ikke drømme om at råde nogen til at gøre det samme.For da Caroline var midt i sine teenage-år, tog han en beslutning, som ikke blot var springbrættet til hans og datterens tennis-eventyr.Den indebar også et smerteligt fravalg.Det afslører han på spørgsmålet om, hvad han ville have lavet, hvis hun dengang havde valgt at kyle ketsjeren væk og vælge en anden vej.Manglede støtte- Det ved jeg ikke. Men jeg tror, at jeg ville have hjulpet Patrik mere, siger han med adresse til Carolines fire år ældre storebror.- Han var en dygtig nok fodboldspiller, men manglede noget støtte og hjælp fra mig. Jeg tog en beslutning dengang, hvor Caroline lavede lovende resultater. Den betød, at jeg skulle være tættere på mit ene barn end det andet. Det var hårdt.- Det har uden tvivl været en stor gave at kunne være så tæt sammen med hende, men jeg skulle samtidig være væk fra min søn.- Vi talte om det alle sammen, og jeg er meget stolt over, at Patrik accepterede det, som han gjorde. Han ville også selv hjælpe sin søster på bedste måde.- Caroline havde omvendt også en forståelse for, at vi måtte gøre alt for at holde så tæt en kontakt med Patrik, som vi kunne. De to er heldigvis lige så tætte som søskende i dag.Historien om den lille Caroline, der med et frejdigt tandbøjle-smil bekendtgjorde, at hun ville være verdens bedste, er velkendt. Det samme er Piotr Wozniackis løfte om at ville hjælpe hende med at opfylde drømmen, hvis hun ville investere de nødvendige kræfter og afsavn.FuldtidsjobSom 20-årig indtog hun ranglistens førsteplads. En triumf, som far og datter kunne fejre sammen i Beijing, og som blev grundlagt mange år tidligere i det miljø, som de to tidligere sportsfolk Anna og Piotr fremelskede i familien.- Det var jo ikke bare Caroline og mig, der havde en snak. Vi snakkede jo alle fire.Anna og jeg motiverede børnene, viste dem sportens verden og sagde, at hvis de havde en drøm, så skulle de tro på den og forfølge den. Så ville vi støtte dem, forklarer han og spoler en snes år tilbage til dengang, hvor Caroline havde valgt tennis.- Hun var vel syv år, og vi kørte rundt til en masse tennisklubber for at træne med dem, der passede bedst til hende. Vi boede i Herfølge og kørte til Vallensbæk, Birkerød, Værløse, Farum  Dengang havde han ikke forestillet sig, at de mange timers kørsel og venten snart skulle udvikle sig til et decideret fuldtidsjob.- Jeg havde ikke set den fremtid. Men vores hverdag var at køre Caroline og Patrik rundt til fodbold og tennis, lave lektier med dem -og så ved jeg ikke, hvor mange gange vi har spist i bilen.Brixtofte hjalpSiden hjalp borgmester Peter Brixtofte familien med en lejlighed i Farum Midtpunkt, så en 12-årig Caroline fik kort vej til Dansk Tennis Forbunds elitecenter, hvor hun kunne træne med på dispensation.- Men der var nogle problemer med at få lov til dyrke fysisk træning og med rejserne.DTF sagde hele tiden: ' Vi skal vente lidt. Hun er for ung'.- Så tog jeg min beslutning om, at jeg måtte rejse med hende, for jeg ville ikke vente på, at de hele tiden skulle overveje deres beslutninger.Vi tog til den store junior-turnering Osaka og vandt. Og så vandt en række turneringer mere.- Hun var så ung og kunne alligevel konkurrere på det niveau, så jeg tænkte: ' Vi skal prøve at gøre noget ekstra'.- Vi fik sponsoraftaler med Nordea, Europæiske, Sony Ericson og flere andre mindre firmaer, som vi kørte rundt til. Mine forretningsog sportsvenner hjalp mig meget, og det gjorde Farum Tennis Klub også.- Det blev til otte timers arbejde hver dag med træning, rejseplaner, fysisk træning og marketing med at køre rundt at fortælle, at ' den her lille pige bliver en topspiller'.- Situationen var sådan i Danmark, at der ikke rigtigt var nogen træner med erfaring fra turen, som kunne tage med. Vi trænede med folk i Danmark, men jeg begyndte at fokusere på det internationale.Da hun var 16, flyttede vi til Monaco, og jeg begyndte at få hjælp fra folk på WTA-turen.Alt var nyt- Intet var, som jeg havde forestillet mig. Alt var nyt for mig. Hver dag indebar en lille risiko for at gøre noget forkert, og imens skulle Patrik være meget alene hjemme i København. Det var ikke nogen nem beslutning, for vi havde to børn, som vi ville det bedste.Langsomt gik det op for både far og datter, hvad de havde givet sig i kast med. De lærte og agerede i fællesskab.Tidligt begyndte Caroline selv at booke deres rejser.- Vi kom sammen til at forstå, hvad det var for et job, vi skulle lave, siger han.- Jeg var jo ikke tennistræner.De første fem-seks år var jeg den dårligste træner i verden, men alle vores snakke med andre på turen har hjulpet mig.- Vi har også været heldige med, at mange små ting er gået vores vej, men Caroline var fra start meget disciplineret og villig til at yde et stort, fysisk arbejde.- Hun så, at jeg gik 120 procent ind i det, uanset om det var rigtigt, hvad jeg gjorde eller ej. Jeg tror, at jeg var en okay far også. Derfor har vi kunnet blive så længe sammen.Tag en rigtig trænerIndimellem overvejede han at stoppe.- Det kom en gang imellem.Jeg ville finde en træner, der var bedre for hende.Men Caroline tog selv beslutningerne om, at det ikke fungerede optimalt. Hun tror på, at jeg er den bedste for hende.- Vi har hele tiden kommunikeret sammen om alle vores beslutninger. Vi har valgt vejen sammen. Det har hele tiden været vigtigt, at vi blev enige.De færreste af den slags makkerpar har fået en længerevarende succes på tennisturen. Og Piotr Wozniacki vil bestemt ikke råde andre forældre til at prøve at gøre ham kunststykket efter.Tværtimod giver han følgende råd: - Tag en rigtig træner, og hjælp til fra anden række som forældre. Du skal IKKE være træner, men far eller mor.- Jeg har brugt utroligt mange kræfter, og vi fandt en forståelse. Det tror jeg ikke, der er så mange andre, der har. Jeg har set tusind dårlige eksempler på det modsatte, fordi forældre ikke fik den rigtige rådgivning.- Man skal som forældre holde øje med, hvad der foregår, men man skal ikke stille sig forrest. Barnet skal have en far og mor at komme til.tch@eb.dk Det har uden tvivl været en stor gave at kunne være så tæt sammen med hende, men jeg skulle samtidig være væk fra min søn De første fem-seks år var jeg den dårligste træner i verden Man skal som forældre holde øje med, hvad der foregår, men man skal ikke stille sig forrest.Far til ensportsstjerne De er trænere, rådgivere, måske selv tidligere sportsstjerner.Men frem for alt er de fædre. Ekstra Bladet har talt med fædrene til nogle af Danmarks store sportsnavne om, hvordan de har håndteret den rolle.
NY SERIE: - Det var hårdt, siger Piotr Wozniacki om sin beslutning om at dedikere sit liv til Carolines karriere på bekostning af hendes bror - råder forældre til at holde sig væk.
De troede i det mindste på sagen. Nogle af dem, i hvert fald. Men resultatet blev det samme som i andre sekter og totalitære regimer - magtmisbrug, undertrykkelse, tilbedelse og gratis arbejdskraft i bunden, mens toppen krøb i luksuseksil og skattely.Forestillingen om Tvind er skræmmende, selv om - eller måske netop fordi - den gør alt for at forsvare og forklare fænomenet i Jens Svane Boutrups dæmpede og virkelighedsnære iscenesættelse.En teatergyserVi møder en række unge idealister, der bygger Tvind op fra grunden. Klogt nok i Andreas Garfields skarpe og psykologisk ægte stykke ser vi ikke Mogens Amdi Petersen selv. Diktatoren er aldrig fysisk til stede. Men idealisterne er, mens grunden langsomt skrider under dem, når spørgsmålene trænger sig på og svarene udebliver. Stykket strækker sig fra begyndelsen i 1970 til 1995, hvor Folketinget omsider tager affære med Tvind-loven.Fem stærke skuespillere spiller både Tvind-folket og verden omkring dem. En afmægtig verden som altid, når kernen er sekterisk.Tvind-folkene er så loyale over for sagen, at det isner i os, når vi hører dem lovsynge kommunismens og fællesskabets lyksaligheder, mens den indre egoist, fanatikeren og magtmennesket trænger sig mere og mere på. Og nej, det er ingen musical, titlen til trods. Indlagte lovsange sætter bare det talte ord i perspektiv." Tvind" er en stærk og bevægende teatergyser, hentet fra virkeligheden, om de gode viljers totale forlis. Og om de enorme menneskelige omkostninger, det fik.henrik.lyding@jp.dk 
Stærk teaterudgave om Tvind-imperiets storhed og fald.
HC Andersen Tattoo Convention bliver Odenses første tattooconvention og vil sætte Odense og Fyn på verdenskortet, når det gælder tatoveringer og kropskunst i verdensklasse«, står der i en pressemeddelelse, som Bagsiden modtog i går. Begivenheden finder sted om præcis et år over to dage og »afvikles helt i tråd med H.C. Andersens kunstneriske ånd«, fremgår det.Hvordan laver man tatoveringer i H.C. Andersens ånd? tænkte Bagsiden, som ikke er tatoveret og aldrig bliver det. Og var H.C. Andersen egentlig selv tatoveret?Der var ikke andet for end at gå i gang med Google-søgningerne, som desværre ikke gav klart svar på nogen af spørgsmålene.Men vi vidste allerede, at eventyrdigteren på et tidspunkt boede i Nyhavn. Det var i perioden 1848-65 på 2. sal i Nyhavn 67. Og vi vidste, at netop Nyhavn historisk har været stedet, hvor især sømænd afsluttede deres brandert med en tatovering.Gerne hos Tusch-Hans i Nyhavn 17. Ifølge faktalink.dk  udviklede Nyhavn sig fra slutningen af 1800-tallet til 1970'erne til Nordens uofficielle tatoveringscentral, og Tusch-Hans, som åbnede i 1901, har i dag status som verdens formentlig ældste fungerende tatovørbutik, fremgår det af faktalink.dk .Da H.C. Andersen i 1865 forlod Nyhavn og 10 år senere døde, er der derfor kun en meget lille sandsynlighed for, at han skulle være blevet tatoveret i Nyhavn. Det kan selvfølgelig være sket på en af hans mange rejser i udlandet. Vi ved det ikke. Men nu har han fået en international tattoomesse opkaldt efter sig -som afvikles »helt i tråd med hans ånd«.bagsiden@pol.dk 

RumvejrSolen slynger konstant en stor mængde energi ud i rummet (solvinden), men selv om strålingen er sundhedsskadelig for mennesker, beskytter Jordens magnetfelt og den yderste del af vores atmosfære livet på Jorden mod størstedelen af de skadelige effekter fra solvinden. Indimellem kan der imidlertid ske voldsomme eksplosioner i Solens atmosfære.Jordens magnetfelt vil interagere med den forstærkede solvind og afbøde den. Et synligt (og helt ufarligt) eksempel på dette er nordlys, men i særligt voldsomme tilfælde kan interaktionen skabe elektrisk strøm i elementer, der er gode elektriske ledere. Mest oplagt er højspændingsledningerne i vores elforsyningsnet.Den kraftigste kendte solstorm forekom i 1859, da telegrafister fik stød, og der nogle steder udbrød brand i telegrafstationer som følge af den overspænding, der blev skabt i de lange kabler.Samtidig blev der observeret nordlys i sydlige lande som Senegal, Mexico, Cuba og Colombia.De omtrent 1.300 operationelle satellitter i kredsløb om Jorden er også sårbare.4. november 2015 forstyrrede et soludbrud radarsystemerne i Sverige, og svenskerne måtte lukke deres luftrum.Maritime ulykkerDer passerer ca. 36.000 handelsskibe gennem Øresund årligt, mens godt 27.000 passerer gennem Storebælt. Af denne trafik er der omtrent 5.500 tankskibe, der fragter råolie.Højvirulente sygdommeLandets vigtigste våben til bekæmpelse og forebyggelse af pandemier er vores viden. Gennem årene har det danske samfund opbygget nationale registre med information om alle landets indbyggere. Siden cpr-nummerets indførelse 1968 har vi kunnet følge alle borgere fra vugge til grav. Dette giver et unikt grundlag for forskning.Den 2.400 kvadratmeter store biobank er blandt verdens største og giver forskere adgang til adskillige millioner biologiske prøver fra sundhedsvæsenet.Samtidig kan man koble disse til informationen i de nationale registre.Dette er - også internationalt set - en enestående ressource til stor gavn for forskning i sygdommes årsager, deres forebyggelse og behandling.Børnevaccinationsprogrammet er i sig selv en vigtig årsag til, at højvirulente - altså meget smitsomme og farlige - sygdomme forekommer sjældent. Der har dog gennem det seneste årti været vigende tilslutning til dele af det, specielt hpv-vaccinen for piger, der blev en del af programmet i 2009. Kun 28 procent af de piger, der er født i 2004, er blevet vaccineret mod hpv, hvorimod 79 procent født i 2000 er vaccinerede. Det var på samme tid, at nogle vaccinerede begyndte at fortælle om bivirkninger, de mente at have fået af vaccinen. Der er tæt sammenhæng mellem, hvornår der har været meget mediedækning af vaccinen, og hvornår der har været mange indberetninger. Selv mindre fald i tilslutningen til vaccineprogrammer kan gøre Danmarks flokimmunitet sårbar.Nukleare hændelserSelv om der ikke findes atomkraftværker i Danmark, har vi haft tre forskningsreaktorer i brug på Forskningscenter Risø nær Roskilde, hvoraf den ene stadig findes og er ved at blive fjernet af Dansk Dekommissionering.Omkring 10.000 kubikmeter radioaktivt affald oplagres på Risø.Langt størstedelen af affaldet består af byggeaffald, gamle kitler og andre ting, der har været i tæt kontakt med den ioniserende stråling. Brændselselementerne selv er sendt tilbage til USA som en del af den oprindelige købsaftale.Der er ikke truffet beslutning om et mellemlager eller et slutdepot for affaldet.Der er over 170 reaktorer i drift i Europa, hvoraf cirka 75 procent ligger i en afstand fra Danmark, som er mindre end afstanden til Tjernobyl i Ukraine, hvor verdens hidtil alvorligste atomulykke fandt sted 1986.TransportulykkerTransportulykker dækker over ulykker både til vejrs og i luften.I Europa gennemføres der hvert døgn gennemsnitligt mellem 25.000 og 30.000 flyvninger. Lufttransport er statistisk set den sikreste transportform, og flyulykker med dødelig udgang er sjældent set i Danmark. På globalt plan er antallet af fatale havarier faldende, selv om der de seneste ti år har været en betydelig vækst i antallet af flyafgange. Københavns Lufthavn registrerede i 2015 et rekordhøjt antal af rejsende, 26,6 millioner.Samme år var der på vejene 178 dræbte fordelt på 172 ulykker. I 1971 var der 1.213 dræbte, det højeste antal registreret i Danmark til dato. Antallet dækker over mange mindre ulykker. Trafikulykker med mere end to dræbte er ikke hyppigt forekommende. Hastighedsbegrænsninger, kontroller, fartdæmpende foranstaltninger, bedre skiltning og ikke mindst et øget sikkerhedsniveau har virket i Danmark.EkstremregnEkstremregn er uundgåelig og en af den type vejrhændelser, som i de seneste år har påvirket Danmark mest. Når der falder mere regn, end der kan ledes væk eller absorberes i jorden, kalder man det ekstremregn.Det kan være vanskeligt at varsle om skybrud, da de er meget lokale fænomener.Især storbyområder kan være mere udsatte på grund af den såkaldte urbane varmeeffekt. Om sommeren samler varmen sig over de tætte bebyggelser, hvilket skaber lufttemperaturer, der er højere end i omgivelserne. Byplanlægning er derfor en nøglekomponent i forebyggelsen af skybrud.Lørdag 2. juli 2011 blev Storkøbenhavn med kort varsel ramt af et skybrud af hidtil usete dimensioner. Inden for 24 timer faldt der mere nedbør end normalt i løbet af to måneder. Det resulterede i massive oversvømmelser. Ifølge genforsikringsselskabet Swiss Re var skybruddet den dyreste enkeltstående hændelse i Europa det år. Cirka 10.000 husstande blev berørt af strømafbrydelser i op til 12 timer, og cirka 50.000 fjernvarmekunder mistede varme og varmt vand i op til en uge.Det vurderes, at i alt 70 pct. af Københavns Kommunes tværgående forretningskritiske it-systemer var tæt på ødelæggelse.HusdyrsygdommeFødevare-og husdyrproduktion kan blive udsat for en række alvorlige smitsomme sygdomme. Primært er de en trussel mod dyrene selv, men i visse tilfælde kan også mennesker blive smittet, hvilket kan få betydelige samfundsøkonomiske konsekvenser.Husdyrproduktionen omfatter primært dyrehold af kvæg, svin, får og fjerkræ.Tal fra 2014 viser, at husdyrproduktionens værdi var 51,8 mia. kr., hvilket svarer til cirka 25 pct. af Danmarks samlede vareeksport. Selv mindre udbrud, hvor situationen hurtigt bringes under kontrol, eller det viser sig at være falsk alarm, kan have store konsekvenser.Vand-og fødevarebårne sygdommeVand-og fødevarebårne sygdomme skyldes forurening med et bredt spektrum af mikroorganismer som bakterier, vira, parasitter og svampe.I sommeren 2014 oplevede Danmark den højeste dødelighed set i et enkelt fødevarebåret udbrud. I alt 41 blev smittet med listeria, og 17 døde som følge heraf.Analyser af bakterierne var en nøglekomponent til hurtigt at spore kilden og med stor sandsynlighed forhindre, at endnu flere blev syge.Aflæsning af den genetiske kode i et bestemt stykke dna kaldes dna-sekventering.Man kan aflæse en enkelt del af et bestemt gen eller hele organismens dna, hele genomet. Siden bestemmelsen af det første genom i 1976 er der sket en rivende teknologisk udvikling i bestemmelse af dna-sekvenser, så man nu kan bestemme et komplet genom på milliarder af baser på få timer. For listerias vedkommende betyder det, at man kommer til at kende rækkefølgen af samtlige 2,9 millioner dna-byggesten i listeriabakteriernes arvemasse.Verdenssundhedsorganisationen går ud fra, at der årligt forekommer omkring 23 millioner sygdomstilfælde i EU, som skyldes en fødevarebåren infektion.Ulykker med kemiske stofferUlykker med kemiske stoffer er ulykker, hvor de involverede stoffer har farlige egenskaber ved brand, eksplosion eller udslip.Der findes mange typer risikovirksomheder.Olielagre og raffinaderier er nogle af de største, men også fyrværkeri udgør historisk set en stor risiko.Ulykken på fyrværkerifabrikken i Seest ved Kolding 3. november 2004 var i materielt skadeomfang den største industrielle ulykke i Danmark i nyere tid.Ulykken formodes at være startet, ved at en medarbejder tabte en kasse med raketter, som blev antændt.Omtrent 800 mand deltog i bekæmpelsen af branden, heraf ca. 350 brandfolk, 150 politibetjente og 300 hjemmeværnsfolk.12 virksomheder blev efterfølgende jævnet med jorden, og der var skader på omkring 350 parcelhuse, hvoraf mange brændte helt eller blev ubeboelige.Orkaner og stærke stormeI de seneste godt 100 år er der kun blevet registreret orkaner fem gange i Danmark, men flere storme har haft vindstød af orkanstyrke. Danmarks Meteorologiske Institut (DMI) har mellem 1950 og 2015 registreret 45 storme og orkaner, som har ramt landet.Vi kan ikke forebygge vind, men til gengæld kan vi varsle med stigende sandsynlighed, og vi har en god forståelse for, hvilke konsekvenser, orkaner og stærke storme kan medføre.Oversvømmelser fra havetDanmark ligger i gennemsnit 31 meter over havets overflade, og har cirka 7.300 kilometer kyststrækning.Oversvømmelser fra havet sker, når havets vandstand stiger så meget, at by-og landområder bliver oversvømmet.Kraftig vind kan presse store mængder havvand ind over land og skabe stormfloder.Det er vanskeligt og ressourcekrævende at forebygge oversvømmelser fra havet i et lavtliggende land som Danmark.Til gengæld har vi god viden om fænomenerne bag og mulighederne for at varsle og begrænse konsekvenserne.De ældste diger i Sønderjylland går tilbage til Første Verdenskrig, da russiske krigsfanger gravede diger i det dengang tyske Sønderjylland.Stormfloder rammer ikke hvert år, men nogle gange flere gange årligt. Fra 2000 til 2015 har der været i alt 16 storm-floder.TerrorhandlingerDer er de seneste år sket en markant stigning i antallet af terrorangreb og angrebsforsøg mod Vesten.De fleste har været simple angreb, gennemført af enkeltpersoner eller mindre grupper. Angrebene mod kulturcentret Krudttønden på Østerbro i København og Københavns Synagoge 14. og 15. februar 2015 er eksempler på denne type angreb. Uanset konsekvenserne efterfølges terrorhandlinger ofte af et væsentligt forhøjet beredskabsniveau, som det kan være svært senere at nedjustere.Opretholdelsen af et højt terrorberedskab er forbundet med store økonomiske omkostninger for samfundet. Både fysiske installationer til sikring, øvelser og særlige sikkerhedsprocedurer bidrager til dette. Ikke desto mindre er sandsynligheden for at blive offer for et terrorangreb i Danmark begrænset.CyberhændelserCyberhændelser kan deles op i cyberangreb og tekniske fejl. Hver dag sker der i Danmark cyberangreb og systemfejl.I sommeren 2010 satte computerormen Stuxnet nye standarder for, hvor ødelæggende et cyberangreb kunne være. Ormen inficerede tusindvis af computere på et industrielt anlæg i Iran, hvor den både stjal information og beskadigede det iranske atomprogram.Ormen trængte ind i Irans Natanz--kompleks, som rummer omkring 5.000 centrifuger til berigelse af uran. Ormen var specialdesignet til at overbelaste centrifugerne ved at ændre deres omdrejningshastighed, hvilket angiveligt resulterede i, at flere hundrede centrifuger brød sammen.Verden er i stigende grad afhængig af fysiske og softwarebaserede it-komponenter, og dette øger risikoen for, at cyberhændelser kan udgøre en risiko på nationalt plan. Herunder falder også udviklingen med opkobling af elektroniske dagligdags komponenter til internettet, også kaldet tingenes internet.Cybertruslen er altså overhængende reel, men diffus i sin fysiske manifestation.Center for Cybersikkerhed er under PET og nyder samme sikkerhedsniveau, mens der nord for Esbjerg står et hus, hvor transatlantiske internetkabler ender. Det står stort set ubeskyttet hen.Fejl og fakta 29.11.2017:Eftersøgnings-og redningstjenesten ledes herhjemme af Joint Rescue Coordination Centre (JRCC), der er en enhed i Forsvarets Operationscenter, og ikke af Søværnets Operative Kommando, SOK, som vi skrev på side 17 i PS søndag 26.11. SOK blev i øvrigt nedlagt i 2014. Vestskoven ved Albertslund blev kaldt »Danmarks største 
skovrejsningsprojekt« på side 21 i PS søndag 26.11. Det er den dog ikke i
 historisk perspektiv - det korrekte er, at det er Danmarks største nye 
skov.»De ældste diger i Sønderjylland går tilbage til Første Verdenskrig«, fremgik det på side 22 i PS søndag 26.11., men Sønderjylland har været beskyttet af diger i århundreder.
Det er formlen, som Beredskabsstyrelsen bruger til at kortlægge de største trusler mod Danmark. I faktoren sandsynlighed indgår katastrofer, epidemier, eksplosioner og stormfloder. Faktoren konsekvens beskriver skaderne. Beredskabsstyrelsen har regnet sig frem til, at der er 13 risici, som vi 5,7 millioner borgere især skal garderes imod. Her er en fortælling om det nationale beredskab.
Det gør næsten helt ondt på Lars Mouritsen, der er ejer af murer-og tømrervirksomheden Kopp Sorø.Lige siden sommeren har hans 100 mand store virksomhed takket nej til kunder, som ønskede at få udført murerarbejde.Nej tak til højere indtjening og mere vækst.Lars Mouritsen kan simpelthen ikke skaffe tilstrækkeligt med medarbejdere til at løse opgaverne.»Der er bare ikke flere murere,« siger han.Han har både søgt nye medarbejdere gennem netværk og på jobportaler, slået opslag op på Facebook og ringet til fagforeninger. Samtidig ansætter han de folk, han kan få fat på fra erhvervsskolerne, når de er færdiguddannede, men han mangler stadig arbejdskraft.Lige nu er der plads til fem nye murersvende.»Det irriterer mig grænseløst. Vi vokser ikke mere nu, for der er ikke flere at ansætte,« siger Lars Mouritsen.Og han står langtfra alene med den udfordring.Markant flere håndværksvirksomheder siger nemlig nej tak til opgaver, fordi de mangler medarbejdere til at løse dem. Således svarer 30 procent af 900 håndværksvirksomheder i en analyse fra Danmarks Statistik, at mangel på arbejdskraft har været produktionsbegrænsende for dem. De må altså sige nej til opgaver og dermed undlade at udvide forretningen, fordi de ikke har hænder nok.Derfor rejser der sig nu et krav om politisk handling for at sikre flere faglærte hænder på arbejdsmarkedet.Det er nemlig ikke alene byggebranchen, der kan nikke genkendende til billedet. Det er et generelt problem i alle håndværksfag, fortæller Steen Nielsen, underdirektør i Dansk Industri (DI), som er Danmarks største brancheorganisation.»Vi går glip af vækst i Danmark, og der vil være opgaver, som vi ikke kan få udført af danske virksomheder. I stedet vil opgaverne gå til udenlandske virksomheder, som kommer til Danmark. Det betyder, at andre lande vinder frem på vores bekostning, og at vi får svært ved at følge med. Vi vil blive overhalet, og det er ikke et ønskescenarie,« siger Steen Nielsen.»Vi går glip af vækst i Danmark«Dansk Industri betegner tallene fra Danmarks Statistik for, hvor mange håndværksvirksomheder der må sige nej til opgaver som følge af mangel på arbejdskraft, som en markant stigning.Ser man på de enkelte fag, viser tallene blandt andet, at hver tredje murermester som Lars Mouritsen oplever problemet. På samme tid sidste år var det kun hver femte. Og udfordringen rammer også andre brancher såsom tømrere, malere og VVS-branchen.Steen Nielsen peger på, at flere arbejdsløse skal erklæres jobparate, ligesom erhvervsuddannelserne skal styrkes, så flere ønsker at uddanne sig i en erhvervsfaglig retning. På kort sigt kan folk fra udlandet også varetage jobbene.»Det bruger vi også i stor stil. I sommer satte vi rekord med over 200.000 udenlandske medarbejdere i Danmark.« Statsminister Lars Løkke Rasmussen (V) betonede i valgkampen i 2015, at for mange danskere gik arbejdsløse, i forhold til hvor mange udlændinge, der arbejder herhjemme. Derfor ville regeringen med kontanthjælpsloftet fra 2016 sikre, at det bedre kunne betale sig at arbejde.Alligevel er manglen på arbejdskraft en stigende udfordring, mener også Las Olsen, cheføkonom i Danske Bank: »Historisk set har vi netop nu en ret stor mangel på arbejdskraft. Især inden for byggeriet, hvor det er et stort problem, men også på andre områder såsom i industrien.« Las Olsen tilføjer, at stigningen i efterspørgslen på håndværkere vil fortsætte de næste ti år.Ikke alle er dog enige i det billedet, som analysen tegner. Søren Heisel, forbundssekretær i 3F, oplever, at mange virksomheder klager over mangel på arbejdskraft, men når det kommer til stykket, har de ikke søgt grundigt nok efter den, mener han.»Det kan være, der er bestemte områder i Danmark, hvor det er svært, men vi hører ikke, at det er umuligt. Der kan være enkelte problemer, men vi plejer at kunne løse dem, hvis virksomhederne kontakter os,« siger Søren Heisel.Hvorfor indikerer de her tal så en markant stigende mangel på arbejdskraft? »Der går 12.440 unge elever og venter på en praktikplads. Dem skal virksomhederne tage ind, for de er produktive i løbet af få måneder.Vi hører hele tiden, at ulven kommer - virksomhederne kan ikke skaffe arbejdskraft nok - men i praksis er det ikke vores oplevelse.« Helt så enkelt oplever Lars Mouritsen fra murer-og tømrervirksomheden det ikke. Han har i øjeblikket 21 lærlinge - heraf fire murerlærlinge.»Man tjener ikke penge på at have lærlinge, men det er en investering for at sikre arbejdskraft på længere sigt,« siger Lars Mouritsen.Han har kontaktet fagforeningerne i jagten på nye murersvende: »Men de siger altså også til mig, at der simpelthen ikke er flere.«.S til regeringen: Drop sparekravSøren Heisel fra 3F peger på, at en af løsningerne for at sikre, at flere bliver uddannet i håndværksfag som eksempelvis murerfaget, er at droppe sparekravet på to procent om året på bl. a. erhvervsskoler og efteruddannelse.Forslaget vinder gehør hos Socialdemokratiet, hvor beskæftigelsesordfører Leif Lahn Jensen siger, at partiet ønsker at sløjfe sparekravet for erhvervsskoler og AMU-kurser.»Det er det bedste, vi kan gøre, for at skaffe uddannede folk i en fart. Samtidig med at de folk, der mangler kompetencer, får efteruddannelse.Derfor siger vi til regeringen, at de skal droppe besparelserne på erhvervsuddannelser og AMU-kurser. Når vi mangler kvalifi-ceret arbejdskraft, er det dummeste, vi kan gøre, at spare på uddannelse og give skattelettelser for at skabe endnu flere arbejdspladser.« Forslaget om at droppe sparekravet bliver dog hurtigt fejet af bordet af regeringen. Det har ikke været muligt at få en kommentar fra beskæftigelsesminister Troels Lund Poulsen (V), men han henviser til Venstres beskæftigelsesordfører, Hans Andersen.»At fjerne sparekrav på erhvervsuddannelser løser ikke den akutte mangel på arbejdskraft,« siger Hans Andersen.Han vil dog ikke svare på, om sparekravet kan risikere at gøre erhvervsuddannelserne mindre attraktive på længere sigt og således øge manglen på arbejdskraft. Han siger, at regeringen kommer med et udspil på området i løbet af efteråret.»Det kan jeg ikke give elementer af nu,« siger Hans Andersen, som også peger på trepartsforhandlingerne som en del af løsningen.Regeringen forhandler nemlig i øjeblikket med arbejdsmarkedets parter om blandt andet erhvervsrettede voksen-og efteruddannelser.»Løsningen er samtidig, at få de sidste jobparate kontanthjælpsmodtagere i arbejde i bl. a.byggeriet.« Dansk Industri peger på, at flere arbejdsløse skal erklæres jobparate. Hvad mener du om det? »Vi skal hele tiden se på, om de, der er jobparate, også bliver erklæret netop det,« siger Hans Andersen og påpeger, at det er en kommunal opgave.Tilbage hos Lars Mouritsen i murervirksomheden i Sorø har telefonen lige ringet. Det var en kunde, der ønskede murerarbejde til endnu en forretning.»Det har jeg sagt nej til. Og tidligere på dagen ringede en privat kunde, der ønskede murerarbejde i form af en tilbygning til huset. Det måtte jeg også sige nej til. Jeg håber snart, der kommer en løsning,« siger han.Han er begyndt at ansætte flygtninge og har taget to af dem i lære.»Vi bliver nok også nødt til at hente arbejdskraft fra udlandet. Men jeg bryster mig af, at det er dansk arbejdskraft og veluddannede mennesker i min virksomhed. Det fører jeg mig frem på.«.hhol@berlingske.dk Vi går glip af vækst i Danmark, og der vil være opgaver, som vi ikke kan få udført af danske virksomheder.Steen Nielsen, underdirektør i Dansk Industri.Fakta: HØJKONJUNKTURSå mange virksomheder oplever, at mangel på arbejdskraft sætter en prop i væksten22 pct. af murermestrene sagde i 2016, at de mangler arbejdskraft i en sådan grad, at det begrænser produktionen. I år er det tal steget til 33 pct. Blandt alle adspurgte virksomheder i byggebranchen svarede 21 pct. i 2016, at de oplevede mangel på arbejdskraft som begrænsende for produktionen. Det tal er i år steget til 30 pct. Kilde: Danmarks Statistik har spurgt 900 virksomheder.
Markant flere virksomheder i byggeriet skriger på arbejdskraft. S vil sløjfe sparekrav på erhvervsskoler, mens regeringen bebuder nyt udspil. Imens siger murermester Lars Mouritsen nej til endnu en opgave.
KONKURS Efter måneders kamp for at redde resterne af den gældsplagede solcellevirksomhed Gaia Solar, har selskabet nu indgivet konkursbegæring til Sø-og Handelsretten. Det afslører selskabets nu tidligere adm.direktør.- Vi er gået konkurs, siger Sigurd Leth til Licitationen -Byggeriets Dagblad.Konkursen er den endelige afslutning på flere års dårlig økonomi i selskabet, der engang var blandt Skandinaviens førende solcellevirksomheder.I både 2014 og 2015 leverede selskabet skuffende regnskaber med et samlet underskud for de to år på 12,4 mio. kroner. Egenkapitalen var i 2015 nede på 4,7 mio. kroner, og de samlede gældsforpligtelser udgjorde 19,7 mio. kroner.I slutningen af maj startede selskabet en rekonstruktionsproces, for at forsøge at redde dele af virksomheden.I slutningen af august løftede Sigurd Leth lidt af sløret for processen, og han var dengang meget lidt optimistisk.Phønix overtager resterne- Vi har knoklet henover sommeren, men det ser svært ud for selskabet at finde den løsning, vi leder efter.Vi har ledt efter en masse løsninger, men det er svært.Vi nærmer os deadline, og der er ikke den store optimisme lige nu, sagde Sigurd Leth ved den lejlighed.Kilder tæt på processen afslører, at Phønix Tag Energi overtager resterne af Gaia Solar. Det er anden gang på en måned, at Phønix Tag Energi overtager en konkursramt solcellevirksomhed.I starten af september kunne Licitationen -Byggeriets Dagblad offentliggøre, at det Hadsten-baserede selskabet overtager rester fra Munk Energy, der gik konkurs kort før sommerferien.I den forbindelse offentliggjorde Kim Slavensky, adm.direktør hos Phønix Tag Energi, at selskabet købte navn og domæne for at overtage samarbejdet med de partnere, der tidligere samarbejde med Munk Energy.Det har ikke været muligt at få en kommentar fra Kim Slavensky eller kurator Andreas Kærsgaard Mylin, partner i advokatfirmaet Accura.Nyt job til direktørenSelvom Gaia Solar nu lukker, kommer den tidligere adm. direktør, 49-årige Sigurd Leth, ikke til at gå arbejdsløs længe.Han er nemlig blevet præsenteret som direktør for teleselskabet 3' s erhvervsafdeling, hvor han får ansvar for salg og markedsføring for selskabets erhvervskunder.- 3 har et stærkt brand med en unik profil, hvilket i mine øjne er utroligt vigtigt, lyder det fra Sigurd Leth i pressemeddelelsen.
Forsøget på at rekonstruere solcellevirksomheden er mislykkedes, og Gaia Solar er nu erklæret konkurs. Resterne af selskabet skal overtages af Phønix Tag Energi.
Det var under Første Verdenskrig.13-14-årige drenge og piger fra hele landet sad bænket ved pulte i skolen, de fattede pen og papir og gjorde deres bedste.Det var i 1915, at den første landsdækkende test af de ældste danske skoleelevers evner i dansk og regning blev gennemført. I Danmarks Lærerforenings medlemsblad Folkeskolen fra dengang kan vi læse, hvor godt de store børns bedste var, og lad os straks afsløre, at drengenes bedste var sløjt.»Pigerne klarede sig bedst helt fra starten.Det blev begrundet med, at pigerne gennemgående var bedst til orden. Der faldt drengene håbløst igennem, for de klattede med blæk og skrev ud over margin. Landsbybørnene var vant til at skrive på tavler, men til testen skulle de skrive med pen og blæk, og det voldte øjensynligt særligt drengene problemer,« fortæller professor og skolehistoriker Ning de Coninck-Smith fra DPU på Aarhus Universitet.I dag ville vi uden tvivl have skrevet en forsidehistorie om de bekymrende forskelle på de to køn. Hændervridende eksperter ville have udtalt sig om sjuskede taberdrenge og stræbsomme 12-tals-piger, og politikere ville forlange ministerens indgriben mod en feminiseret folkeskole.Dengang skete der intet.»Kønsforskelle var ikke noget, man gik op i eller bekymrede sig om. Det var simpelthen ikke en problematik, man var optaget af. Dengang var man mest optaget af de store sociale forskelle mellem dem på landet og dem i byerne,« forklarer Ning de Coninck-Smith.Også i 1928 blev eleverne testet, og denne gang blev der sat tal på elevernes kunnen.Igen var pigerne bedst i både dansk og regning og især i »form og orden«. I dansk var der en forskel på 0,47 point, i regning var pigerne bedst med 0,18 points forskel, og i »form og orden« var forskellen hele 1,24 point.Gennemgående skrev drengene gnidret, de havde ingen respekt for marginerne i stilehæftet, og de stregede over i stedet for at viske ud.Men kønsforskellene var heller ikke i 1920erne noget, som samtiden brugte krudt på. Man konstaterede, at det var sådan, og gik videre til andre, mere væsentlige emner. Kønsforskellene i skolen var alligevel ikke noget, der gjorde nogen forskel for skolens drenge og piger.Deres fremtid afhang i langt højere grad af deres families sociale situation end af deres individuelle boglige evner.Gymnasiet er varmestue for pigerPå trods af pigernes overlegenhed i skolen var det først i 1903, at de fik adgang til statens gymnasier med den store reform, der også føjede den nysproglige linje til gymnasiets to eksisterende linjer: den klassisk-sproglige og den matematisk-naturvidenskabelige.Fra 1886 havde videbegærlige døtre fra borgerskabet dog kunnet tage en privat studentereksamen fra højere private pigeskoler som for eksempel N. Zahles Skole.I 1919 fremgår det af Nationaløkonomisk Tidsskrift, at de kvindelige universitetsstuderendes studentereksamener er bedre end de mandlige studerendes.Det forklares med, at den store gruppe af mænd udgjorde en mere broget flok, mens kvinderne på universiteterne var forholdsvis få, de var født i byen og kom fra »mere bemidlede samfundslag«. I 1933 viste en gennemgang af studenternes præstationer fra 1913 til 1924 dog, at kvinderne gennemgående fik de bedste studentereksamener, undtagen hvis de kom fra de to laveste sociale klasser.»Man var ikke så bekymret, for kvinderne blev ikke regnet som konkurrenter til mændene på arbejdsmarkedet. Mange af de unge kvinder, der gik på universitetet dengang, tog kun filosofikum, og de gjorde næsten aldrig deres studier færdige, fordi de stoppede, når de blev gift. Først efter Anden Verdenskrig begyndte bekymringen så småt. Der begyndte at komme mange piger i gymnasiet, men endnu værre - lige efter Anden Verdenskrig kom pigerne i flertal i mellemskolen og realskolen.Så begyndte man i nogle kredse at diskutere, om piger skulle have lov til at gå i gymnasiet,« siger Ning de Coninck-Smith.Som viceskoleinspektør Otto Nielsen fra Aarhus skrev i en kronik om gymnasierne i 1950: »For pigerne er det blot varmestuer, et sted hvor de anbringes for at hygge sig, indtil de er gamle nok til at blive forlovede. Send dem ud og lær noget praktisk arbejde, lær dem at lave mad, så vi i fremtiden kan få lidt færre skilsmisser herhjemme.« I 1975 havde gymnasiet for første gang flere kvindelige elever end mandlige.»Nogen skulle jo grave roer«Ning de Coninck-Smith forsker i universiteternes møde med diversiteten - med kvinder, etniske minoriteter og studerende fra lavere sociale klasser. Det er i den forbindelse, at hun har undersøgt de historiske forskelle på de to køns præstationer i skole og uddannelse.»Pigerne har altid været de bedste. Det kan vi roligt sige. Argumenterne for, at de er de bedste, har penduleret, som tiderne er skiftet.I begyndelsen blev det forklaret med den særlige kvindelige ordenssans, dernæst skyldtes det deres sociale baggrund som døtre af overklassen, og i dag forklarer vi det med biologiske forskelle og med en feminiseret skole. Det er forskellige argumenter i forskellige tider,« siger Ning de Coninck-Smith.Men i dag ser vi det jo som et problem? »Ja. Hvorfor bliver det et problem på et tidspunkt? I dag taler vi meget om 12-talspiger og taberdrenge, men før i tiden havde drengene et alternativ, hvis de ikke var så gode i skolen.Drengene kom i lære. Nogen skulle jo grave roer, og det løftede man ikke øjenbrynene over.Pigerne blev først et problem på det tidspunkt, da drengene ikke havde et alternativ.« Har drengene ikke et alternativ i dag? »Der er en gruppe af drenge, som er knalddygtige.Men de har det vanskeligt, for de bliver beskyldt for at være nørder. Det er rigtigt svært for en dreng at være dygtig i skolen, han ved for meget, og det er ikke godt. På en eller anden måde er det lettere for pigerne at være dygtige i skolen, end det er for drengene.« Det er måske, fordi pigerne har været bedst i 100 år? »Ja, eller det handler om, hvordan vi opfatter maskulinitet. Pigerne var dygtigst, da skolen var domineret af mænd, og de er dygtigst i dag, hvor man taler om, at vi har en feminiseret folkeskole, som er fyldt med kvindelige lærere. I dag er vi så optagede af kønsforskellene, at det helt camouflerer, at de sociale forskelle er meget større end kønsforskellene. En af de helt afgørende forskelle fra fortiden til nutiden er, at du ikke er noget uden en uddannelse i dag. Det er skolen, der gør forskellen.De, der ikke får en uddannelse, er ilde stedt, og derfor har vi et drengeproblem i dag, mens vi ikke havde det i 1920erne og 1950erne,« siger Ning de Coninck-Smith.I pariarkalske lande er piger også bedstDet er ikke kun i Danmark, vi ser pigernes historiske overlegenhed i skole og uddannelse.I 2014 påviste forskere fra University of New Brunswick i Canada i en metaundersøgelse, hvor de gennemgik flere hundrede karakterstudier fra 1914 til 2011, at piger får bedre karakterer end drenge fra folkeskole til universitetet.Lidt over en million skolebørn og studerende fra især USA, men også fra flere end 30 andre lande, indgik i metaundersøgelsen, der viste, at kønsforskellene er størst i sprogfag og mindst i matematik og naturfag.I forbindelse med offentliggørelsen skrev forfatterne, at de senere års bekymring om en »drengekrise« ikke er korrekt, fordi pigernes karakterer konsekvent har været højere end drengenes i flere årtier uden væsentlige ændringer i de seneste år.Weekendavisen beskrev i en artikel for en måned siden, hvor udbredt karaktergabet er globalt. En gennemgang af de første fire PISAtest viste i 2015, at pigerne klarede sig bedre end drengene i 70 procent af landene. Kun i tre lande var drengene bedst.Selv i patriarkalske lande som Qatar, Jordan og de Forenede Arabiske Emirater var pigerne drengene overlegne.»Det er et emne, som optager folk, og vi har svært ved at bære det i dag. Alle vi, der kun har drenge, tænker: »Gys, hvad fører det ikke til, hvis han ikke klarer skolen? Det kommer til at gå ham ilde, og der er ingen, der vil gifte sig med ham.« Omvendt tænker pigeforældrene: »Hjælp, hun smadrer sin ungdom med alt det terperi. Det er ikke det værd, livet skal jo også leves«. Der er ikke noget at sige til, at forældre bliver rundtossede,« siger Ning de Coninck-Smith.boj@berlingske.dk Der er ikke noget at sige til, at forældre bliver rundtossede.Ning de Coninck-Smith, professor og skolehistoriker ved DPU på Aarhus Universitet.
Både i Danmark og globalt har piger været dygtigere end drenge i skolen i de seneste 100 år, viser forskning. Men først nu er det blevet et problem, fordi man skal have en god uddannelse for at kunne klare sig, siger skolehistoriker.
Der er fart over feltet for e-sport - computerspil på konkurrenceniveau.Økonomien befinder sig i en voldsomt opadgående kurve, fanbaserne tager til i størrelse, mens de danske tv-stationer og aviser står på tæerne af hinanden for at få et indblik i de unges computerspilsvaner.Men lige så hurtigt, som den globale esportsøkonomi vokser, risikerer udbredelsen af de digitale sportsgrene som Counter Strike og FIFA-spillene at ramme muren, hvis ikke sportsgrenen bliver bedre organiseret, strengere reguleret og får øget gennemsigtigheden med ejerskabet bag holdene.Sådan lyder advarslen fra flere af branchens aktører, der fortæller om mangel på regulering og professionalisering, der kan føre til mistanke om matchfixing, tab af computerspilstalenter og en branche, der lukker sig om sig selv.»Vi er orienteret om, at matchfixing i esport er noget, vi skal være opmærksomme på,« siger Rasmus Simonsen, brandmanager hos Danske Spils digitale bettingsite, eOddset, der bl. a. udbyder odds på spil som Counter Strike, League of Legends, DOTA 2, Street Fighter og Starcraft.Advarslen til e-sportsverdenen kommer i slipstrømmen af en yderst positiv udvikling for hele spilforretningen og økonomien. I en markedsanalyse fremlagt i februar vurderede analyseinstituttet Newzoo, at den globale e-sport-økonomi i 2017 vil stige med 41 pct. til 4,8 mia. kr., og at den i 2020 vil passere 10 mia. kr. Derfor forventer Danske Spil, at e-sport senest i 2025 vil være blandt de tre sportsgrene, der foretages flest væddemål på.Alligevel frygter paraplyorganisationen eSport Danmark, et associeret medlem af Dansk Atletik Forbund og af det internationale eSportforbund (IeSF), at den manglende regulering og ringe gennemsigtighed bliver en hindring for Danske Spils ambitioner.Det vilde vesten»E-sportsverdenen er ligesom det vilde vesten.Man kommer ind, får en sherifstjerne og en hest, og så rider man ud i horisonten.Der er ingen retning, regler eller rammer, og der er intet fundament at arbejde ud fra.Derfor risikerer vi, at Danske Spil på et tidspunkt ikke længere kan lave spil på e-sport, fordi der er nogle, der ejer to, tre eller fire hold,« siger Thomas Koed, formand i eSport Danmark.I flere e-sportsgrene er dobbelte holdejerskaber i forvejen gjort ulovligt. Det har man eksempelvis slået hårdt ned på i League of Legends, der er verdens næststørste digitale sportsgren målt på præmiepenge. Riot Games, spiludvikleren bag League of Legends, har indført reglerne for at sikre sig mod interessekonflikter, og at enkeltpersoner ikke kan påvirke udfald af kampe.Men netop ejerskab af flere hold kan være på vej i verdenstoppen af Counter Strike i en sag, der omhandler verdens bedste Counter Strike-mandskab, Astralis. Siden december har de sammen med to andre professionelle Counter Strike-hold, danske Heroic og svenske Godsent, været tilknyttet samme managementselskab, danske RFRSH Entertainment (udtales refresh).Selskabet blev grundlagt i en storstilet satsning i november med finansiel støtte fra venturekapitalfonden Sunstone og de to erhvervsengle Tommy Ahlers og René Rechtman.RFRSH ejer ikke holdene direkte, men råder over holdenes immaterielle rettigheder som eksempelvis deres brand, ligesom de varetager holdenes medierettigheder og kommercielle partnerskaber.RFRSH's kommunikationschef, Steen Laursen, fortæller, at direkte ejerskab i flere hold kan komme på tale i fremtiden.»Det ligger under vores model, at vi sammen med spillerne kan forhandle os frem til et medejerskab. Hvordan det skal gøres, vil være op til forhandling med det enkelte hold, men det ligger i muligheden i den måde, vi har sat det op,« siger Steen Laursen.Allerede nu tilbyder RFRSH holdene professionel træning, sportspsykologer og hjælp til mentaltræning anført af den snart pensionerede håndboldveteran Kasper Hvidt som sportsdirektør for de tre mandskaber.Danske Spil opfordrer RFRSH til at sende et klart signal om, at der ikke opstår tvivl om selskabets forretningsmodel og ejerforhold.»Vi følger nøje med i, hvad der sker i disse ejerforhold, og om der ved tilfælde af tvivl om udfaldet af kampe slet ikke skal udbydes odds. Situationen er ikke opstået endnu, men vi kan godt være bekymrede for den frygt for interessekonflikter, det vil skabe, som kan være til skade for e-sportens renommé.Så der er en kommunikationsopgave for dem, som sidder med ejerforholdene i forhold til selve infrastrukturen af e-sportsholdene, de skal løfte,« siger Rasmus Simonsen.Den opfordring bakkes op af Thomas Koed fra eSport Danmark, der arbejder for at få gjort e-sport til en anerkendt sportsgren på lige fod med fodbold og håndbold. Ifølge Thomas Koed vil det nemlig både skabe gennemsigtighed i e-sportens struktur og bedre rammer for at løfte talentmassen i Danmark.Team Danmark skal godkende sporten En optagelse af e-sporten som en anerkendt sportsgren i Danmark kræver en godkendelse hos Team Danmark og Danmarks Idrætsforbund (DIF), hvilket DIF så sent som sidste år afviste. Det får dog ikke Thomas Koed til at opgive kampen.»Vi bliver nødt til at have et uvildigt organ, som kan tage styringen. I dag er det kun en privat advokat, der kan hjælpe de unge med rigtige spillerkontrakter. Det samme gælder for rammer og regler inden for snyd, doping og matchfixing. Det er der heller ikke nogen, der har defineret,« siger Thomas Koed og tilføjer: »Og det er problemet for dem, der investerer i holdene. Det kan godt være, at de skaber en masse hold og dygtige spillere, men i sidste ende tror jeg, at de vil løbe panden mod en mur, fordi det bliver styret af dem alene. Der mangler et uvildigt organ, som kan sikre gennemsigtigheden. Det er der ikke nogen, der har i vores verden, og det bør der være.« Steen Laursen fra RFRSH afviser antydninger om matchfixing iblandt de tre hold, der til daglig hører til i RFRSH-stalden.»Der er investeret mange millioner i dette projekt. Vores indtjening er centreret om de kommercielle partnerskaber og medierettigheder.Når vi er afhængige af hold, af rettigheder og hele den integritet, der ligger i at arbejde med konkurrenceunderholdning, er der ingen partnere eller kommercielle interessenter, der vil røre et samarbejde med et hold eller en organisation, der er viklet ind i matchfixing,« siger han.Muligheden for, at RFRSH kan gå hen og have ejerandele i flere professionelle hold, får dog e-sport-advokaten Bryce Blum til at frygte for udviklingen.»Hvis en gruppe mennesker har direkte eller indirekte part i flere hold, der dyster mod hinanden på regulær basis, er der grobund for mistanke. Hvis frygten for matchfixing eller økonomiske interesser på kryds og tværs udbredes, er det i sig selv et kæmpe problem,« siger Bryce Blum, der er stifter og ejer af advokatfirmaet ESG Law.Steen Laursen anerkender, at det kan føre til bekymring om e-sportens renhed, hvis RFRSH får direkte ejerandele i flere konkurrencehold.»Det er helt klart noget, som vi vurderer, og noget, vi tager seriøst. I vores model handler det om, at spillerne også har medejerskab af deres egne hold, og at der ikke er nogen interesse på tværs af de hold her.« Bryce Blum har som e-sportsadvokat både repræsenteret spillere, professionelle hold og turneringsarrangører, og han efterlyser transparens i RFRSH's model.»I sidste ende er e-sporten dybt afhængig af, at fansene tror på renheden i produktet og i kampresultaterne. Selvfølgelig fastholder folkene i RFRSH, at de ikke har direkte ejerskab i noget enkelt hold. Men hvad er deres finansielle interesse i holdene? Hvad opnår de i tilfælde af, at et af de tre hold sejrer i en turnering? Hvad med deres grad af kontrol? Hvor stor en indflydelse har de på de andre hold? Der er en lang række af variabler, som skal frem i lyset,« siger Bryce Blum.Den kritik er Steen Laursen fra RFRSH ikke enig i.»Hvis man kigger på e-sporten generelt, vil alle se en udvikling, der går meget hurtigt i øjeblikket. I forhold til hvad man ellers ser rundt om i branchen, tror jeg, man vil møde anerkendelse af, at RFRSH er relativt åben om den måde, vi gør tingene på, blandt andet når vi fremlægger vores "RFRSH-måde" offentligt,« siger Steen Laursen.Men er du enig i, at der også er et behov for at skabe gennemsigtighed for jeres model? »Der vil altid være en mulighed for at være mere åbne og gøre modellen mere gennemsigtig, især når vi er så nye på markedet.Hvordan vi bygger holdene op, hvordan vi arbejder med holdene som individuelle brands er ét skridt, men hvor der er potentiel fremtidigt medejerskab, det er et andet skridt, og vi kan sagtens gøre yderligere. Det er der ingen tvivl om.« RFRSH fremlagde ved lanceringen i december en plan for at investere mere end 200 mio. kr. i e-sport over de næste to til tre år.morten.bruhn@jp.dk E-sportsverdenen er ligesom det vilde vesten. Man kommer ind, får en sherifstjerne og en hest, og så rider man ud i horisonten. Der er ingen retning, regler eller rammer, og der er intet fundament at arbejde ud fra.Thomas Koed, formand, eSport Danmark.Fakta: E-SPORTE-sport står for "Electronic Sport" og dækker over konkurrencer i computerspil. Med "esport" taler man om organiserede konkurrencer på højt niveau.DGI fører ikke tal på antallet af e-sportsudøvere. Ifølge den amerikanske brancheforening ESA er gennemsnitsalderen for e-sportsudøvere 31 år.I 2017 blev det første danmarksmesterskab i Counter Strike afholdt.Det vurderes, at mere end 50 mennesker i Danmark lever af at spille e-sport på professionelt plan.På verdensplan havde e-sporten ifølge analyseinstituttet Newzoo i 2016 en fanbase, der tæller 191 mio. såkaldte "entusiaster" samt 161 mio. "lejlighedsvise" seere.ASTRALISAstralis er et dansk Counter Strike-hold, der netop nu topper verdensranglisten målt på præmiepenge.I marts sejrede holdet i Intel Extreme Masters, en turnering, der blev afholdt i polske Katowice foran 10.000 tilskuere.Præmiesummen lød på 730.000 kr.
COMPUTERSPIL: De digitale sportsgrene lever under lovløse rammer, mener flere aktører i e-sport-branchen. Et uklart ejerforhold, som involverer verdens bedste Counter Strike-hold, danske Astralis, skaber frygt for matchfixing.
Danmarks Radio har produceret en meget interessant og tankevækkende dokumentar kaldet "12-tal til salg", som blev vist 15/ 1 på DR3. Det er en forkert udvikling, at landets gymnasieelever føler sig så pressede i dagens Danmark, at de er nødt til at købe sig til 12-taller. Landets uddannelsesminister, Søren Pind, får forhåbentlig øjnene op for problematikken i landets uddannelsessystem.De unge presses til at snyde for at få adgang til videre drømmestudier, så de i fremtiden kan arbejde inden for deres interessefelter.Virksomheden Fixminopgave gør det muligt for eleverne at betale sig fra arbejdsbyrden og dermed sikre det tårnhøje gennemsnit, der kræves af flere og flere i dagens Danmark.Er det virksomheden, der udbyder en moralsk forkert service, eller er det Danmarks uddannelsessystem, der ikke hænger sammen længere? Det seneste årtis karakterræs begynder først for alvor at tage fart nu.Den unge Frederik Drews, som er stifteren af virksomheden, elsker at provokere samfundet og dets systematiske tilgange, heriblandt vores karakter-og uddannelsessystem.Derfor udbyder han en service, som indbefatter at få virksomhedens skribenter til at skrive gymnasieelevernes opgaver. Der er ekstremt stor efterspørgsel på denne ydelse, hvilket er meget tankevækkende.Selvfølgelig er der altid nogle, der er fagligt kompetente og dygtige.De har dermed lettere ved at læse en bog og få gode karakterer naturligt end folk, der kæmper med ord-og talblindhed og derfor har en længere vej mod at opnå 12-tallet.Hvorfor skal man slide sig selv ihjel for at opnå topkarakter, når det slet ikke er nødvendigt længere? Flere og flere gymnasieelever er begyndt at betale sig fra det hårde arbejde og købe de gode karakterer.Altså springe over, hvor gærdet er lavest. Og hvorfor er de danske gymnasieelever begyndt på det? Måske fordi der i vores samfund er blevet oprettet den her 12-talskultur, som presser elever fra folkeskolerne og helt op til universiteterne til kun at acceptere karakteren 12. Altså en struktur med nulfejlskultur.Engang var det da sundt at fejle. Der fik man altid at vide, at du lærer af dine fejl, og dermed bliver du bedre til at tackle dine fejl næste gang. Dette gælder åbenbart ikke i det danske uddannelsessystem - der er fejl ikke længere accepteret.Den værste følge af denne udvikling er, at virksomheder rekrutterer medarbejdere ud fra karaktergennemsnit, fordi det jo er de mest "kompetente" medarbejdere, der har vedhæftet deres karakterudskrift med flotte 12-taller på række.Men hvordan kan de være de dygtigste og mest kompetente, hvis de har købt sig til deres karakterer? I fremtiden kan vi begynde at finde algoritmer for, hvorvidt dit karaktergennemsnit hænger sammen med din økonomiske kapital.Det er vel ikke fremtidens Danmark? At flittige og dygtige Camilla ender med samme resultater som Charlotte, der har købt sig til sine karakterer, fordi hun ikke selv har kunnet håndtere det udefrakommende pres om, at kun topkarakterer er tilfredsstillende.Hvorfor skal Danmark ende med at blive sådan en "taberkultur", hvor man snyder sig til succes? I stedet for at tage tyren ved hornene og kæmpe for at opnå de gode resultater? Stå nu til ansvar for din egen læring og dit eget liv. Og drop snyderiet. Ændr uddannelsessystemet og hele karakterstrukturen, så den kommer til at give mening for fremtidens Danmark.Det burde ikke være muligt for Fixminopgave at generere så stor en omsætning, som den gør. Der må være et eller andet gruelig galt i det danske uddannelsessystem.

Den serber, der har været varetægtsfængslet siden 15. oktober for at have stjålet en belgisk turistbus i København i august, er nu blevet tiltalt for tyveri af særlig grov beskaffenhed.Det fremgår af det anklageskrift, Bagsiden har fået aktindsigt i.Vi husker alle den stakkels belgiske chauffør, der var troppet op på busholdepladsen tidligt om morgenen 30. august for at konstatere, at bussen var væk: »Jeg var meget chokeret og forvirret over, at bussen var væk«, sagde han til Ekstra Bladet.Og vi husker, hvordan Københavns Politi mente, at det var simpelt brugstyveri, men alligevel skrev i en pressemeddelelse, at »med det seneste års begivenheder i Europa in mente vil vi naturligvis gerne have lokaliseret bussen snarest«. Og vi husker, hvordan Bagsiden som det eneste medie i Danmark har fulgt sagen nøje lige siden.Ifølge anklageskriftet skulle serberen »i forening med flere kendte og ukendte medgerningsmænd, hvis sager behandles særskilt, efter nøje planlægning« have stjålet bussen. Derfor tiltales han også efter straffelovens paragraf 286, hvor straffen kan være op til 6 års fængsel. Desuden nedlægger Anklagemyndigheden påstand om udvisning af Danmark og indrejseforbud i 12 år.Makedonske nummerpladerDer er også nye oplysninger om bussen i anklageskriftet. Den belgiske turistbus af mærket Mercedes Benz Tourissimo kørte for selskabet Mandel Cars og anslås at have en værdi af ikke under 950.000 kroner.Bussen, der blev fundet i Kvistgård, var blevet ændret, så det efterfølgende så ud, som om den var fra selskabet Planet Line.Et tjekkisk busselskab med dette navn eksisterer, viser Bagsidens research, men bussen havde fået makedonske nummerplader og registreringsnummeret SK 32520Z. Det var meningen, at den skulle videresælges til udlandet.Anklagemyndigheden har helgarderet sig ved subsidiært at tiltale manden for hæleri af særlig grov beskaffenhed, fordi han modtog og opbevarede bussen, selv om han vidste - eller måtte formode - at den var stjålet. Her er straframmen også 6 år.Endelig er manden også tiltalt for forsøg på dokumentfalsk, fordi man fandt tre forfalskede id-kort med foto af manden, men med andre navne, da man ransagede hans bolig 14. oktober.annette.nyvang@pol.dk 
Bussagen Ifølge anklageskriftet mod en serbisk mand fra Valby står der flere bag tyveriet, og bussen skulle sælges videre til udlandet.
Mette Stensby Lange var en af de første statslige ansatte, der i 2015 fibesked om, at hendes arbejdsplads, Søfartsstyrelsen, skulle flfra København.- Jeg var sur i to år, og det har taget tid at fiud af, at det er en god idé, siger Mette Stensby Lange, der nu har købt hus i Skælskør og flmed sit arbejde.Ingen balanceUdfl af Søfartsstyrelsen var en del af det, som regeringen kalder for ' Bedre balance'. Men i 2015 var der ikke meget balance i det for Mette Stensby Lange.- Min begejstring kunne ligge på et meget lille sted.Min tanke var, at jeg godt kunne forstå, at man har en politisk plan.Ikke begejstret- Men fornemmelsen af at være det menneske, hvis arbejdssted lige pludselig, uden man selv har nogen som helst indfl på det, skal fl Det var jeg ikke begejstret over, forklarer hun.Men 1. februar får de en ' ny' medarbejder i Korsør, når Mette Stensby Lange og husbonden rykker teltpælene op og flind i det nye hus i Skælskør på den vestlige del af Sjælland.Lykken i Skælskør- Jeg talte med min mand om det, og vi har faktisk overvejet det i to år, inden vi besluttede os for, at hvis vi kunne få noget, der er fantastisk, ville vi gøre det.- Det synes vi, at vi har fundet nu, idet vi har købt et hus i Skælskør, som vi er blevet forelsket i. Det har vandudsigt, er større og stor have.Vi syntes faktisk, at vi ville få noget ud af at fltil Skælskør, siger Mette Stensby Lange, der arbejder i skibsregistreringen på niende år.Onsdag fifl tusinde statslige ansatte at vide, at deres arbejdsplads også skulle flfra København.Og nu står mange over for spørgsmålet om at rykke familien væk fra København eller vælge pendlerlivet.- Det stod meget hurtigt klart for mig, at jeg ikke havde lyst til at bruge halvanden time hver dag i bil hver vej. Eller bruge fitimer på at køre i tog, siger Mette Stensby Lange.Tallene viser også, at mange vælger København til og arbejdet fra. Ifølge Finansministeriet er det kun hver fjerde, der er flmed eller er blevet pendler.- Det kunne kun lade sig gøre, fordi vi har mulighederne for det nu. Min mand er pensioneret, og vi er ikke bundet af familien, som bor alle mulige steder, forklarer hun.trs@eb.dk Min mand er pensioneret, og vi er ikke bundet af familien.
ARBEJDET: Det har taget to år for Mette Stensby Lange at tage beslutningen om at flytte med Søfartsstyrelsen til Korsør.
Regeringen er med Dansk Folkeparti blevet enige om en finanslovsaftale - og det er nok også det eneste positive, der er at sige om det. Det eneste, aftalen gør, er at dele endnu flere penge ud uden skelen til, hvor pengene skabes henne. Et eksempel på den fjollede tankegang bag aftalen er, hvordan man ønsker at løse udfordringerne med Skat. De hælder mere end 5 mia. kr. i den synkende danske skatte-skude, hvilket øger medarbejderstanden med over 1.000 personer.I stedet for det ressourcekrævende og kringlede bureaukrati-forsøg på at løse problemet, burde man kigge på det altdominerende skatteparadigme, vi har her til lands. Hvis man simplificerer skattesystemet og mindsker skattebyrden, så er kravene til inddrivelse og kamp mod skattefusk meget mindre. Det vil i langt højere grad løse problemet på en let intuitiv måde i stedet for det bureaukratiske bøvl, som regeringen og DF har aftalt.

Det har været spændende at følge såvel DR-serien Herrens veje som Informations debatterende anmeldelser.Men serien har lidt for mange vildveje. Meget gik i kludder i det sidste afsnit, ikke mindst den bizarre pinsegudstjeneste.Men ikke kun for instruktøren, også for Lone Nikolajsen i anmeldelsen »Den metafysiske overbygning i Herrens veje er en værre rodebutik« (den 27. november).Da der satte sig »ildtunger på disciplene« ved den første pinse, kom de ikke til at tale »i tunger«. Tværtimod talte de med glødende tunger på alle ' tungemål' - modersmål - så alle - også de tilrejsende fremmede - forstod, hvad de sagde.Det er sådan set pinsens vigtigste budskab: At evangeliet nu skal forkyndes og forstås på hjertesproget.Læs selv i Ny Testamente, Apostlenes gerninger kapitel 2, de første 11 vers - en herlig fortælling.Men der var ikke kommet meget kirke ud af det, hvis de havde talt i tunger som den stakkels August i serien.

Tre år har det taget DR at føre ' Matador' ind i det 21. århundrede.Når du i aften tænder for dit tv for at se den syvende repremiere på Lise Nørgaards legendariske tv-serie om livet i stationsbyen Korsbæk før, under og efter Anden Verdenskrig, bliver det i en nyrestaureret HDversion, der ikke kun giver de 40 år gamle filmruller et teknisk ansigtsløft, men også afslører datidens filmtekniske begrænsninger.»Det er en lidt underlig oplevelse at se den nye version,« fortæller tvproducent Thomas Heurlin, der tidligere på året fik lov til at se en scene fra det nye HD-format.»Alting står pludselig nu så klart og skarpt, at man kan se alle mulige detaljer, som man ikke har kunnet se tidligere. Det bliver nu meget tydeligt, at skuespillerne går rundt i kulisser.Det er helt fantastisk,« fortæller Thomas Heurlin, der morede sig over, at selv de mindste rynker hos skuespillerne kommer frem i lyset.»Jeg er helt sikkert begejstret for det nye format.« Tv-anmelder på Berlingske Jakob Steen Olsen er også kæmpe fan af det nye format og skriver i sin seksstjernede anmeldelse af første afsnit: »For det første er den lettere tobaksbrune fernis, der hvilede over alle billederne, forsvundet. Konturerne er trukket op, ridser og slitage forsvundet. Og ikke mindst har restaureringen gavnet hele farveskalaen, så der nu er kommet fuld, mættet kulør på Ulla-Britt Söderlunds fine kostumer.« Også Jakob Steen Olsen har lagt mærke til detaljerne, der nu står helt klart frem på skærmen: »Men samtidig kan man pludselig også se, at Lauras blussen, mens hun kæmper med stegen, er malet på, at Maudes hår altid har været og vil forblive en paryk, at Ghita Nørby altså ikke er 24 år, selvom Ingeborg er det, og at Damernes Magasins trappe nede under den små Daniels pusselanker ikke er af beton, men malet træ.«.Skruet op for farverneRestaureringen har som nævnt taget tre år og er blevet udført af Nordisk Film Shortcut, betalt af DRs licenspulje.Først har man scannet de gamle filmstriber og samlet dem på en computerserver, for at de ikke skulle gå tabt. Herefter har man fjernet snavs, støv og ridser og skruet op for farverne. Derudover har man ændret seriens format, så billedet passer til moderne tv-skærme.»Det betyder, at seerne ikke i samme grad som tidligere vil se de sorte bjælker i siden af billedet. Det giver et bedre visuelt udtryk for seerne, som nu kommer til at se hovedpersonerne tættere på og i et langt skarpere format,« forklarer restaureringschef Hans Vermeij til dr.dk.krdn@bt.dk '' For det første er den lettere tobaksbrune fernis, der hvilede over alle billederne, forsvundet.Konturerne er trukket op, ridser og slitage forsvundet Jakob Steen Olsen, anmelder.
NY HD-VERSION Når DR i aften for syvende gang viser tv-serien ' Matador', er det i en nyrestaureret version så knivskarp, at det er tydeligt at se, at eventyrlige Korsbæk bare var en bunke kulisser i Valby.
Det er ganske normalt, at kræfter i ulande med politisk og økonomisk motiv sjældent forpasser en mulighed for at beskylde Vesten og vesterlændinge for alverdens uhyrligheder og forlange undskyldninger.I forbindelse med hundredåret for Danmarks salg af De Vestindiske Øer til USA har der både med udgangspunkt i Vestindien og Danmark verseret en debat om, hvorvidt Danmark skal undskylde (og kompensere) for at have praktiseret slaveri i Vestindien og andre steder. Det er der sagt mangt og meget begavet om allerede, så jeg vil gerne fokusere på den underliggende opfattelse, der kan frembringe et sådant krav: Opfattelsen af, at Vesten skal skamme sig over sin fortid.Det er en indbygget del af politik fra Gaza over Harare til Caracas, at alting altid er Europas, USA's eller Israels skyld, og kolonitidens rædsler står stadig vældigt stærkt i disse samfunds kollektive erindring - det sørger regimerne for. Det er et ubegribeligt hykleri, når man tænker på den lidelse, de selv påfører deres befolkninger - eksempelvis islamistisk terror, Mugabes overgreb på Zimbabwe og socialismens ødelæggende effekt på Venezuela - men det er åbenbart det, de er bedst til.Også stemmer i Vesten slår til lyd for, at vi skal skamme os. Vi skal skamme os over at have skabt den eneste civilisation, hvor man overhovedet har lov til at kritisere sin fortid. Had til Vesten har i mange år været stort på venstrefløjen, men nu er en særlig identitetspolitisk fraktion med ganske betydelig elegance i gang med at spinde et net af skam og undskyldninger af stadigt større omfang, som man gerne vil fange os i. Der uddeles generøst offerkort til alle, der har fantasi til at blive krænket over ting, vi andre dårligt nok har fantasi til at finde på, bare man kan sværte den vestlige samfundsorden til.Det kan være berettiget, men oftest er det i bedste fald både krampagtigt og forlorent.Masser af uhyrligheder Nu er det på tide, at vi affejer dette selvhad og tør stå ved, at vi har bygget den bedste og mest humane samfundsform nogensinde med flittige hænder og kloge hjerner i frie samfund - ikke kolonisering og slaveri.Den vestlige verden har gennem historien begået massive uhyrligheder mod både sine egne og andre, men som den eneste civilisation nogensinde har vi forkastet barbariet til fordel for frihed, orden og retfærdighed, og siden da har vi formået at gøre de største fremskridt for menneskeliv trivsel, der nogensinde er gjort. Vel er vi ikke perfekte, men ingen anden civilisation har nogensinde sat så stor pris på individets liv og rettigheder som den vestlige. Der findes stort set ikke ét eneste sted på jorden, hvor folk lever med hinanden i lige så stor fred og fordragelighed og uden overgreb, som vi gør i Danmark.Danmark skal ikke undskylde for slaveriet i Vestindien. Danmark afskaffede som det første europæiske land slavehandel for 214 år siden. Og hvis vi skal skamme os, hvad med de lokale høvdinge, der indsamlede slaverne i Afrika? Hvad med den arabiske slavehandel, der visse steder fortsætter den dag i dag? Hvorfor skal vi beskyldes for noget, der er fortid hos os som de eneste, men stadig er nutid andre steder? Omtrent 30 millioner mennesker lever stadig i forskellige former for slaveri, og dertil kommer utallige millioner i slavelignende forhold og under barbariske diktatorers åg. De eneste lande, hvis borgere i al væsentlighed er fri for dette, er de vestlige. Hvis vi accepterer, at vi skal undskylde, hvilken bodsgang skal man så ikke gå i resten af verden? Hvis Danmark og Vesten skal undskylde for noget, må det være, at vi ikke har været bedre til at udbrede vores samfundsform til de mange milliarder af mennesker, der stadig mangler basale frihedsrettigheder og følgelig er fanger i deres egne lande.

»Jeg elsker ' Klassen', fordi jeg synes, det er spændende, og det er med børn og ikke tegnefilm. De er sådan teenageragtige, så jeg kan ikke rigtig genkende det fra min egen klasse. De er meget ældre end mig og snakker om kærester.Det gør jeg ikke rigtig. Det synes jeg, jeg er for lille til, men det er alligevel spændende at se. Jeg synes også, de bander meget. Det gør de også i Kolonien. Jeg kan ikke lide, når der er nogen, der bander. Det lyder, som om de er sure, og man kan blive ked af det. Vi bander også meget henne i skolen. Det gør jeg også selv. Men jeg synes, det ville være rart, hvis man ikke gjorde det så meget.« »Jeg ser kun Ultra på iPad, fordi jeg godt kan lide, at jeg selv kan bestemme, hvad jeg vil se. Ultra Nyt kan jeg rigtig godt lide at se, og det ser vi også nogle gange i skolen, hvis det er vores natur-og tekniklærer, der sidder hos os i klassen, når vi spiser madpakker. Vi har lige haft om Burkina Faso i skolen, og så så jeg, at der lå noget på Ultra om Burkina Faso. Jeg kan godt lide, når der er ting på Ultra, man kan tale om.« »Ultras Sorte Kageshow er nok mit yndlingsprogram, men jeg synes, at det var sjovere, da Nikolaj (Stokholm, red.) var vært. Joakim (Ingversen, red.) er også god, men Nikolaj var mere sjov på den måde, som voksne er det, og det kunne jeg godt lide. Der er mange programmer om, hvem der kan designe det bedste tøj, og hvem der er bedst til at tegne eller sådan noget. Jeg synes, det er spændende, men jeg kan ikke lide, at de skal gøre det så hurtigt, som de kan, og bagefter, når de snakker om, hvem der har lavet det bedste, så tænker jeg tit på, hvordan jeg ville have det, hvis der var nogen, der stod i fjernsynet og sagde, om de synes min tegning var god eller dårlig. Det tror jeg ikke, jeg ville kunne lide. I Ultras Sorte Kageshow skal de også være hurtige, men dér betyder det ikke noget, om det er blevet en god kage. Det er faktisk sjovest, hvis den er dårlig. Men det er der ikke nogen, der blive kede af, at de siger.«.anbr@information.dk Det er faktisk sjovest, hvis kagen er dårlig.
Eva Brask Thormann ser kun DR Ultra på iPad, for dér kan hun selv bestemme, hvad hun vil se. Hun elsker Klassen og DR Ultras dramaserier generelt, men kan ikke lide, når de bander.
I Kroniken 31.7. vil Morten Lisborg, Anders Lisborg og Jan Olsen have os til at droppe forargelsen over tvangsudsendelser.De argumenterer særlig ud fra problemerne med udsendelse af afghanske asylansøgere, hvor mislykkede hjemsendelser har kostet den danske stat dyrt.Men hvordan var det nu lige, det var? Var vores politikere ikke lidt hurtige til at gå med i George W. Bushs krig mod terror? Og har vi ikke været med til at ødelægge afghanernes muligheder for et rimeligt liv? Man kunne vel synes, at det forpligtede os til så i det mindste at tage imod dem, der flygter derfra.

Hvordan vil du beskrive jeres indretningsstil? »Beach house-style eller sommerhusstil. Jeg tænker altid på at forbinde indretningen med den udsigt, der er så ' påtrængende' i ordets mest positive betydning. Og så lægger jeg vægt på, at tingene er praktiske, for vi er mange, og indretningen skal være funktionel.« Hvor køber du oftest ting til jeres bolig? »Vi anskaffer os helst nye ting med historie.Nyt kan derfor også være gammelt, og Kim leder ofte i Den Blå Avis. Vi bygger også en del selv som f. eks. skrivebordet i arbejdsværelset.Og ellers køber vi ting på rejser.« Hvad er jeres næste indretningsprojekt? »At lave polerede betongulve i køkkenet, gangen og det ene badeværelse.«.

Unge er i gennemsnit 16 år, første gang de har samleje.Sådan har det været siden 1960erne, fastslog en artikel i Ugeskriftfor Læger i 2014.Selvom der er gået tre år siden, er 16 år stadig den typiske debutalder, bekræfter Jeppe Hald, som er national projektleder i foreningen Sex og Samfund.»Den nye generation har i dag set mere og oplevet mere - inden de selv har sex. Alligevel kan vi ikke konstatere, at den første gang sker tidligere.« Men der er sket en ændring i den måde, unge forholder sig til deres seksuelle debut på.»De unge er mindre uskyldige.De har på forhånd en forestilling om, hvordan sex skal være, og et billede af, hvordan sex er, allerede inden de selv har prøvet det,« siger Jeppe Hald.Porno skaber forventningerHan oplever, at de unge har meget fokus på porno.»Alle ser porno - også pigerne.Sex er begyndt, før de overhovedet har prøvet det. De ser porno og har kendskab til både sprøjteorgasmer, analsex og avancerede stillinger.« De unges billede af sex er mindre naivt, og det kan have negative effekter.»Porno skaber en forventning om, at sex altid giver f. eks.orgasmer, når man gør noget bestemt. Derfor har de unge store forventninger til den første gang - og til sig selv. Så store forventninger, at mange af dem føler, at de har fejlet, hvis det ikke går ligesom på film.« En af de unge, der havde sin første gang som 16-årig, er Bianca Corselitze fra Amager, som i dag er 18 år.»Han var fire år ældre end mig og inviterede mig ud at spise. Og så sov vi på hotel. På hotellet var der et hjerte af roser på sengen og et spabad. Det var faktisk meget romantisk og slet ikke sådan, jeg havde regnet med, at den første gang ville være.« Selvom Bianca Corselitzes første gang formentlig var mere gennemtænkt og forberedt end de fleste andres, føler hun, at det var naturligt.»Det skete bare, bagefter gjorde det lidt ondt, men jeg var alligevel ret glad. Jeg havde regnet med, at den første gang ville være en hurtig og smertefuld omgang, for det havde jeg hørt fra mine veninder, men det var meget blidt,« husker hun.Ingen drejebogHvis den første gang skal blive en god oplevelse, er det afgørende, at porno ikke bliver instruks-eller guidebogen, man følger, understreger Jeppe Hald fra Sex og Samfund.For porno viser ikke, hvordan man rører hinanden under dynen, og den guider ikke de unge i, hvordan man kommer fra et sted til et andet.»Sex handler om at føle sig frem. Hvis de unge tænker: ' Jeg ved alt om, hvordan det skal gøres,' kan det blive et problem. For når det så ikke lykkes at få en orgasme eller at holde udløsningen tilbage, stemmer det ikke overens med forventningerne. Før i tiden undrede de unge sig over, hvordan sex skulle gøres. De undersøgte og gik på opdagelse og vidste, at de øvede sig.Nu har de på forhånd set alle instruktionsvideoerne og forventer derfor, at de bare kan det.«.Er jeg unormal?Hos Sex og Samfunds telefonlinje oplever man, at unge henvender sig, fordi de føler skam, hvis de ikke slår til og gør det hele på ' den rigtige måde'.»De føler, de ikke er gode nok, og det gør dem sårbare.Fordi de unge ikke snakker om det forventningspres, der er, bliver forventningerne ved med at eksistere,« siger Jeppe Hald og efterlyser, at undervisere, forældre og pædagoger bliver bedre til at tale med de unge om forventningerne til sex.Trods de skuffede forventninger oplever man hos Sex og Samfund, at de unge stadig betragter den første gang som noget helt specielt. Det kan Bianca Corselitze nikke genkendende til.»Først dér på hotelværelset vidste jeg med sikkerhed, at jeg var klar. For jeg havde lyst til at tage skridtet. Jeg blev ikke bange eller havde lyst til at bakke ud. Jeg havde lyst til at gøre det, og jeg havde lyst til at gøre det med ham.« Den første gang blev ikke bare noget særligt, den modnede hende også.»Bagefter var jeg mere åben over for at kysse med drenge til fester og over for seksuelle ting,« siger hun.Jeppe Hald vil gerne pille ' den første gang' ned af piedestalen.»Den første gang skal ikke være en præstation for at opnå et bestemt resultat. Derfor foreslår vi, at de unge lægger mærke til, hvor det er rart at blive rørt, fremfor at prøve en ny stilling, de har set på film.Grin, nyd og tro på, at det nok skal lykkes, og vær ikke så bekymret.«.Den modigeJeg husker tydeligt min første gang. Jeg var 15 år og havde en kæreste, som jeg havde været sammen i 10 måneder. Vi var begge jomfruer.« Han havde en kæreste, fordi ' det var normalt'.»Men jeg var ikke sikker på, om jeg egentlig følte mig mere tiltrukket af mænd. Min første gang var en trekant mellem mig, min daværende kæreste og så en anden fyr. Min kæreste og jeg tog hjem til en slags efterfest hos en dreng, der hed Charlie, kl. seks om morgenen. Vi havde fornemmet, at Charlie gerne ville i kontakt med os.Han gik to klasser over os og var alene hjemme. Vi røg en masse hash. Jo mere skæve vi blev, des mere udviklede det sig.Charlie var 17 år og havde haftsex før. Pludselig rørte han mit ansigt. Jeg husker, at min kæreste blevet overrasket over den sensitive måde, han rørte mig på. Der var helt stille i stuen, og jeg begyndte også at kærtegne min kærestes ansigt. Vi kyssede hinanden.Alle tre. Vi sad i sofaen, og det hele føltes, som om det foregik i slowmotion.Jeg var meget nysgerrig, for jeg havde ingen viden om sex. Inden besøget hos Charlie tænkte jeg meget på, hvornår jeg ville være klar til min første gang. Men pludselig skete det bare. Jeg kan huske, at jeg ikke vidste, hvordan jeg skulle røre hverken hende eller ham, og at både min kæreste og jeg var nervøse. Men Charlie guidede os.Vi kyssede og nussede længe, før vi gik videre. Charlie og jeg tilfredsstillede min kæreste, og bagefter rørte Charlie også ved mig. Det var lidt ligesom en leg, hvor vi havde det sjovt og blev tilfredsstillet på skift. Bagefter havde jeg sex med min kæreste, mens Charlie så på, og så var både min kæreste og jeg sammen med ham.« Bagefter havde Omar Gemeaux det ' underligt'.»Det var ikke bare første gang, jeg havde sex med en pige. Det var også første gang, at jeg rørte ved én af mit eget køn. Efter vores første trekant kom min kæreste og jeg ofte forbi Charlie. Vi havde sex mange gange i løbet af den sommer, og jeg husker, at vi alle tre havde en helt speciel tiltrækning.Når jeg tænker tilbage, husker jeg min første gang som virkelig god.I dag har jeg stadig følelsen af at være overrasket over mig selv. For der var mange overraskelser på samme dag.«.Den første - og enesteFørste gang jeg så Jytte, var i en elevator. Vi boede i det samme højhus i Nordhavn, og i mine øjne var det i elevatoren, at vi mødtes.« Bent Høgsberg er sikker på det første møde.»Men jeg mødte altså ikke Bent i den elevator,« griner hans kone: »Jeg mødte ham på et dansegulv.Han dansede helt vidunderligt. Dét faldt jeg pladask for. Jeg var faktisk inviteret ud af en anden, men så kom Bent og så dansede jeg med ham. Vi har været sammen siden.« Det er lidt af en solstrålehistorie, siger Bent Høgsberg.»Jeg kan stadig huske fornemmelsen af kriller i maven, men der var ikke noget hanky-panky, inden vi blev gift. Jeg havde prøvet lidt, men min rigtige første gang var med Jytte.« Hun havde til gengæld ikke lavet noget før.»Sådan noget gør en sønderjyde ikke,« siger Jytte Høgsberg.Sådan var det dengang i 1964, da de mødte hinanden.Det er ikke helt sandt, at de ventede, til de var gift.»Det sagde vi bare til vores forældre.Sådan var indstillingen dengang,« siger Bent Høgsberg.De var 23 og 28, år da de mødtes. Et halvt år efter forlovede de sig, og efter et år var de gift.»Dengang talte man ikke med sine forældre om det seksuelle og om, hvordan man gjorde, men min moster, som var sygeplejerske, satte nogle bøger om seksuallivet ind til mig, så kunne jeg kigge i dem,« husker Bent Høgsberg.»Jeg syntes, at bare et kys var frækt,« griner Jytte Høgsberg, mens hendes mand fortsætter: »Ja, det var det frækkeste, du kunne.Men det var du så også god til.« Den første gang var på 9. sal hjemme hos Bent.»Vi havde kissemisset længe, men jeg sagde ikke ja ved hans første forsøg.Nej, man skal være lidt kostbar.Første gang var jeg ikke spor nervøs.Det var ikke det store drama, kun romantik. Vi havde vist et stearinlys tændt, og der var lidt vin, og Bent kom med sine små kærtegn.« husker hun.»Jeg kunne mærke på dig, at du var klar, og så slog jeg til,« griner han: »Bagefter var jeg stolt og glad. For nu vidste jeg, at Jytte var min, og at jeg skulle leve resten af mit liv sammen med hende.« »Selvom Bent er den første og eneste, jeg har været sammen med, føler jeg ikke, at jeg er gået glip af noget. Vi har haftet godt sexliv. Jeg tror, det er fordi, vi går op i berøring. Ikke bare i sex, men i kram og kys. Vi rører meget ved hinanden - det har vi gjort hele livet.« »Vi er heldige, at det har holdt i så mange år. Vi er vokset sammen i stedet for at vokse fra hinanden,« siger Bent Høgsberg.Den langsommeInden jeg havde sex, havde jeg et meget akavet forhold til piger.Jeg gemte mig nærmest for dem, for jeg kunne ikke håndtere, at være i nærheden af dem. Derfor var jeg ret sent ude. Jeg var næsten 18 år, da jeg fik mit første kys.« Første gang han var i seng med en pige, var han 19 år.»Det var Charlotte, som jeg havde mødt på den håndarbejdsskole, som min mor arbejdede på. Vi havde været kærester i tre måneder, og hun var lidt ældre end mig. En dag inviterede jeg hende hjem. Vi var alene, og jeg kan huske, at jeg havde lagt to madrasser på gulvet. Charlotte troede ikke på, at jeg ikke havde prøvet det før. Ikke før vi gik i gang, og det gik virkelig hurtigt... Bagefter var jeg flov over, at det var gået så stærkt.« Han havde været nervøs.»Mine tanker gik meget på, om den nu kunne blive stiv, om det overhovedet kunne lade sig gøre. Det overraskede mig, at det slet ikke var så svært, som jeg havde frygtet. Jeg kan huske, at det bare skete. Der var ikke noget særligt over stemningen, Jeg kan ikke engang huske, hvilken musik vi hørte. Måske fordi jeg var nervøs.« »Jeg talte med min mor om det. Vi snakkede meget åbent om den slags ting. Der var ikke særlig mange af mine venner, der rigtig havde lavet noget med piger, så det føltes meget naturligt at være lidt ældre, da det skete, men jeg husker, at det også gik mig på.« Efter den første gang mærkede Jakob Rosenhoff' en form for forandring'.»Det var som om, jeg var blevet mere moden, og bagefter fik jeg hurtigt et mere naturligt forhold til kvinder.«.btweekend@bt.dk 
Unge er hverken blevet mere afholdende eller mere promiskuøse. De fleste har deres seksuelle debut som 16-årige, men tankerne om ' den første gang' har ændret sig. Porno skaber et forventningspres på de unge, siger ekspert.
Da Maria Frej tiltrådte stillingen som programchef for Tivolis klassiske klange i foråret 2015, var det med en ambition om at udvikle havens profil inden for denne genre.I Tivoli er Frej i fuld gang med at åbne et større publikums ører for klassisk musik.Hun skaber nye musikalske formater, herunder kammerkoncerter, hvor publikum sidder på scenen sammen med kunstnerne.For de yngste lyttere har hun lavet familiekoncerten "Nattens Tivoli". Også ved de symfoniske koncerter med Tivoli Copenhagen Phil tager hun publikum ved hånden. Her træder hun frem på scenen og formidler musikken ved at sætte fængende ord på komponisterne, musikstilen og de historiske begivenheder, der knytter sig til værkerne.Maria Frej indledte sin karriere i dansk musikliv som studentermedhjælper og siden fuldmægtig i det daværende Statens Musikråd.Her fik hun et solidt administrativt fundament sideløbende med studierne i musikvidenskab på Københavns Universitet. Senere blev hun leder - først af ny musik-ensemblet Athelas Sinfonietta Copenhagen, herpå af Storstrøms Kammerensemble.I 2012 fik hun jobbet som musikproducent i Den Sorte Diamant. En stilling hun bestred frem til foråret 2015, hvor hun rykkede ind i Tivoli.Maria Frej har haft en række musikalske tillidsposter og kører aktuelt en aktiv lokalpolitisk karriere: Hun genopstiller til Københavns Borgerrepræsentation for SF ved kommunalvalget i november og ytrer sig løbende på Facebook om sine kulturelle visioner for København.Privat er hun mor til to piger på 11 og 14 år, som hun har med sin mand, jazzsaxofonist Lars Møller.navne@jp.dk 
Som programchef for klassisk musik i Tivoli arbejder Maria Frej på at fange endnu ? ere lyttere.
De fleste vegetarer kender til sætningen: »Fint, at du ikke spiser bøffer, så længe du ikke blander dig i, hvad jeg gør,« som kunne være fremført til en familiesammenkomst, på sociale medier, eller hvor det nu er muligt at møde andre mennesker.Idéen bag dette udsagn er på sin vis fuldt forståeligt og ganske sympatisk.Vi skal alle leve side om side og respektere hinandens valg.Vi har jo nok alle været i en situation, hvor en ivrig person forsøger at fortælle om sin holdning til et givent emne. En holdning, som vi fint kan respektere, men som vi i øvrigt ikke har et synderligt stort behov for at blive delagtiggjort i.Imidlertid er det vigtigt at skelne imellem forskellige typer af holdninger.Det er klart, at valget mellem iPhone eller Samsung - eller om man foretrækker Coca-Cola frem for Pepsi - må siges at være et personligt valg, som andre ikke bør blande sig i.Omvendt vil de færreste nok acceptere, at folk slår deres hund eller bryder ind i andres hjem under henvisning til, at det er et personligt valg, som andre bør blande sig udenom. Uanset politisk observans er der nok enighed om, at frihed kun bør gælde, så længe man ikke skader andre, og at de to sidste situationer falder uden for denne kategori.I den forbindelse er det værd at nævne Amnesty Internationals kampagner, der har til formål at skride ind over for de nationer, der undertrykker menneskerettighederne.Her kunne det hævdes, at Amnesty via disse kampagner har et værdisæt, som de prøver at presse ned over hovedet på folk.Det er nok de færreste af os, der i dagligdagen tænker det således, og vigtigst af alt giver det god mening, at man forsøger at påvirke nationer, der undertrykker menneskerettighederne, i retning af et specifikt værdisæt, hvor disse rettigheder overholdes.Hvad så med de dyr, vi spiser? Er det et personligt valg, eller falder kødspisning uden for denne kategori? På den ene side er der ingen, der kan nægte den enkelte retten til at købe de bøffer, man nu engang har lyst til at spise. På den anden side er der også nogle konsekvenser ved dette valg.Dels er der tale om, at kød belaster klimaet og klodens ressourcer.Desuden har kød nogle klare konsekvenser for dyrene. Grise kastreres uden bedøvelse, slagtekyllinger får trædepudesvidninger, og køer og kalve separeres tidligt inden for mælkeproduktionen for nu at nævne nogle få eksempler på de problemer, vi ser i det danske landbrug i dag.Selv om forholdene er bedre inden for den økologiske produktion, finder de nævnte forhold også sted inden for den økologiske produktion.Af disse årsager synes det åbenlyst, at man ikke bare kan reducere de røde bøffer til et spørgsmål om et personligt valg.At det er en anden type spørgsmål end valget mellem iPhone og Samsung.Her kunne man indvende, at der er forskel på sager, der vedrører menneskerettigheder og dyrs rettigheder.Til dette er der at sige, at kød som nævnt påvirker klimaet i en retning, der kan få store konsekvenser for mennesker, og at det er rimeligt at antage, at rettigheder gælder for alle arter.Kommentaren »fint, at du ikke spiser bøffer, så længe du ikke blander dig i, hvad jeg gør« er derfor en urimelig indvending over for vegetarer, der kæmper for dyrs rettigheder.Til gengæld er det vigtigt at gøre opmærksom på, at vegetarer også er forpligtiget til at præsentere synspunkterne på en sober måde og sætte sig ind i de kulturelle normer, der gør, at folk i dag vælger at spise kød. Ved sober dialog og respekt kommer man langt.

Cristi Puiu vil en del cinefile danskere nok huske for »Hr. Lazarescus sidste rejse« fra 2005. Puiu er ikke en lettilgængelig instruktør, men han er en vigtig del af den socialrealistiske rumænske filmbølge, der i 00erne overtog en del af det spotlys, de danske dogmefilm hidtil havde haft.Om titlen »Sieranevada« udtaler Puiu, at der ikke findes nogen dybere forklaring på den.Den er et af livets mysterier. Formentlig er der en pointe i, at filmens titel ikke ligger langt fra navnet på bjergkæden Sierra Nevada i det vestlige USA. Akkurat som livet selv og det rumænske samfund er den uvejsom, høj og knoldet og ikke sådan lige at flytte. I filmen møder vi blandt andre hovedpersonen Lary og hans familie, der samles til middag. Vi kommer dumpende ind i rodet, og får tragik og komik gennem den optik, der går ud på, hvad familiemedlemmerne har på hinanden og deres syn på verden omkring dem. En verden, der er rodet, uigennemskuelig og svær at få hold på, ligesom det nære liv kan være.Med en spilletid på små tre timer kræver »Sieranevada« nærmest en bjergbestigers tålmodighed, men undervejs i klatreturen ligger der stribevis af alvorlige og finurlige pointer, tænksomme voksne kan tale om, længe efter filmen er slut.jwj@berlingske.dk 
Sieranevada.
Tidligere statsminister Anders Fog Rasmussens løgn om Saddam Husseins ikke eksisterende masseødelæggelsesvåben har fået ny aktualitet i forbindelse med USA's folkeretsstridige missilangreb på luftbasen i Khan Sheikhoun i Syrien.For hver gang kemiske våben anvendes i Syrien får den folkevalgte syriske præsident Bashar al-Assad automatisk skylden hos den USAledede koalition, som Danmark er en ivrig deltager i. Og det uden noget ædrueligt bevis.Og alle Folketingets partier er enige, og håndplukkede " analytikere" bekræfter automatikken i DR og TV2.Her er der ikke plads til uvildige internationale undersøgelser, inden der konkluderes, for Assad skal fjernes.Så nu har ISIS og al-Qaeda fået carte blanche til at anvende kemiske våben.Som den udviklingshæmmede opvasker fra tv-serien Riget sagde: " Det gentager sig bare hele tiden - det er uhyggeligt." Lederen af FN's undersøgelseskommission i Syrien Carla Del Ponte anførte ellers ved giftgasangrebet i Ghouta i 2013, at der var stærke indicier for, at det var " oprørerne", der stod bag angrebet og ikke Assad-regeringen.Hvorfor skulle Assads syriske hær, der er ved at vinde krigen sammen med deres allierede Rusland og Iran, bruge kemiske våben? Derimod har de tabende terrorister et klokkeklart motiv i desperate giftgasaktioner.USA-angrebet vil forlænge krigen og dermed spredes terroren til Europa, som vi senest har set i Stockholm.Stop krigen mod Syrien og lad syrerne selv bestemme deres fremtid.
LÆSERBREV.
Hotel-og Restaurantskolens bestyrelse har i går suspenderet skolens mangeårige direktør Søren Kühlwein Kristiansen, der i forvejen var sygemeldt.Samtidig er vicedirektøren med ansvar for økonomien Morten S. Petersen også blevet suspenderet.BT kan i dag afsløre, at en potentielt større økonomisk skandale ser ud til at være under opsejling på Hotel-og Restaurantskolen, der er Nordeuropas største brancheskole inden for hotel, restaurant og turisme, og som ligger i København.Den drastiske beslutning om at suspendere de to direktører blev taget efter, at skolens bestyrelse i begyndelsen af januar indledte en uvildig og tilbundsgående undersøgelse af de seneste fem års regnskaber, som foretages af Deloitte Risk Advisory.Det skete efter, at BT spurgte ind til en række udgiftsbilag, som - ifølge BTs oplysninger - kan være belastende for direktionen.Og i undersøgelsen er der dukket en række ' besynderlige og mistænkelige' transaktioner op, som det nu er nødvendigt for skolens bestyrelse at kigge nærmere på.Det bekræfter bestyrelsesformand Allan Agerholm over for BT.»Undersøgelsen har afdækket nogle forhold, der ser besynderlige og mistænkelige ud, og som skal undersøges nærmere.Det har ført til, at skolens direktør og skolens vicedirektør med ansvar for økonomien er blevet suspenderet fra deres stillinger, og at der er iværksat et tjenesteforhør,« siger han og tilføjer:.Usædvanligt træk»Det er måden, man gør det på i forhold til den ansættelsesbekendtgørelse, som de er ansat under. Det er altså ikke nogen som helst bekræftelse af deres skyld. Det er alene en undersøgelse, som skal afdække de forhold, som revisionen påpeger kræver en nærmere undersøgelse,« siger Allan Agerholm.Formanden for statsrevisorerne Peder Larsen (SF) kalder det et usædvanligt træk, at den øverste topledelse er væk.»Det er usædvanligt, at nummer ét og to er ude af den daglige drift. Det får pilen til at pege på, at der er noget galt.« Anders Drejer, der er professor i ledelse ved Aalborg Universitet, siger: »Når en skole suspenderer en direktør og en vicedirektør, så viser det, at der er noget alvorligt galt. Det er ikke noget, man gør, uden at man har en meget konkret mistanke. For alene mistanken ødelægger deres chancer for at komme tilbage som direktører, og det er ikke noget, man bare gør,« siger han.Undersøgelsen er endnu ikke færdig, og derfor ønsker Allan Agerholm ikke at løfte sløret for, hvad der præcis har fået bestyrelsen til at foretage det drastiske valg, og hvad mistanken går på.»Det kan jeg ikke svare på, fordi der er tale om personfølsomme oplysninger, og fordi jeg har tavshedspligt,« siger han.Hotel-og Restaurantskolen er en selvejende institution, der hvert år får adskillige millioner af staten. I 2015 fik skolen 119 mio. kr. i statsstøtte.BT har kontaktet stedfortrædende direktør på skolen Mie Heinfelt Hansen, der ikke har nogen kommentarer.Hun henviser til bestyrelsesformanden Allan Agerholm.' Det et kommet bag på mig' Formand for Hotel-og Restaurantskolen Allan Agerholm lægger ikke skjul på, at han er overrasket over indholdet i undersøgelsen.»Ja, selvfølgelig er det kommet bag på mig, at der er grund til at undersøge det nærmere, i og med vi har fået præsenteret en årsrapport i alle årene uden påtegning af nogen art, og derfor er det overraskende, at der nu måske er transaktioner, som er nødvendige at kigge nærmere på.« Hvor alvorligt ser det ud? »Det kan jeg ikke sige noget om.Det vil være det samme som at placere skyld eller ansvar på nuværende tidspunkt. Det vil være upassende.Jeg kan bare sige, at der er tilstrækkelig grund til at kigge nærmere på det.Det kan stadigvæk være, at undersøgelsen har fejl-opfattet det, den har highlightet,« siger Allan Agerholm.Angående de økonomiske forhold, der ifølge undersøgelsen er mistænkelige.Jeg formoder, at det er forhold, der er kommet dem selv (direktionen red.) til gavn? »Det kan jeg ikke svare på,« siger Allan Agerholm.kaak@btsris@bt.dk '' Undersøgelsen har afdækket nogle forhold, der ser besynderlige og mistænkelige ud, og som skal undersøges nærmere. Det har ført til, at skolens direktør og skolens vicedirektør med ansvar for økonomien er blevet suspenderet fra deres stillinger Allan Agerholm, bestyrelsesformand, Hotel-og Restaurantskolen.Fakta: FAKTAHotel-og Restaurantskolen har i dag mere end 6.000 elever, studerende og kursister tilmeldt årligt. Det betyder, at der dagligt færdes ca. 1.300 elever på skolen. Skolen har en medarbejderstab på ca. 180 personer fordelt på lærere og teknisk/ administrativt personale. Hotel-og Restaurantskolen er Nordeuropas største brancheskole inden for hotel, restaurant og turisme.Kilde: hrs.dk.
SUSPENDERET Økonomisk skandale er under opsejling på Hotel-og Restaurantskolen i København, hvor to direktører er suspenderet, mistænkt for ' besynderlige og mistænkelige transaktioner'.
Nu er jeg efterhånden blevet godt træt af at høre repræsentanter for Lægeforeningen fremføre, at der ingen beviser er for, at medicinsk cannabis virker - uimodsagt af politikere og skrappe danske journalister med medicin som stofområde.Sidste år udgav National Academies of Sciences, Engineering, and Medicine i USA nemlig en stor rapport, som konkluderede, at der er »definitive og omfattende beviser for, at cannabis er et effektivt middel til behandling af kroniske smerter, svimmelhed som følge af kemoterapi og spasticitet som følge af multibel sklerose.« Desuden er der moderat evidens for, at cannabis hjælper mennesker med bestemte former for søvnforstyrrelser.Rapporten "The Health Effects of Cannabis and Cannabinoids: The Current State of Evidence and Recommendations for Research" kan købes i sin helhed på nettet for den beskedne sum af 65 dollars.Det vil jeg stærkt anbefale Lægeforeningen at gøre.

Søndag den 3. december slår Casa Latinoamericana dørene op for årets store VERDENSJULEMARKED.Fra klokken 13 til 19 vil der være boder, hvor gæsterne kan gøre spændende og alternative julegaveindkøb.Og køberne kan glæde sig over, at indtægterne går til organisationer, som står for fred og international solidaritet.Der er boder med eksotisk mad og Cuba-bar med mojito.Klokken 15 er der latinamerikansk danseshow, og klokken 17 udtrækkes 46 vindere i Dansk-Cubansk Forenings store solidaritetslotteri.
VALBY.
Kulturministeren har lavet en omfordeling af besparelserne på orkestermusikken i Danmark, hvor det sjællandske landsdelsorkester Copenhagen Phil skal bære hele besparelsen for alle landsdelsorkestrene.De sjællandske kommuner skal ganske vist stadig bidrage med uændret tilskud, men pengene skal nu i stedet sendes til Fyn og Jylland.Ministeren fastholder fejlagtigt i sit indlæg 25.7., at Københavns Kommune ikke støtter Copenhagen Phil, på samme måde som kommunerne i Odense, Aalborg og Aarhus støtter deres landsdelsorkestre, i direkte modstrid med det svar, hendes eget ministerium gav til Mogens Jensen (S) 3.7. 2017. Her fastslås jo netop, at bidraget fra kommunerne og amterne på Sjælland siden kommunalreformen er overført til staten via reduceret bloktilskud, og at staten så har videregivet pengene til orkesteret.Ministeren mener også, at tilskuddene til landsdelsorkestrene allerede var ulige inden kommunalreformen. I 2006 støttede staten orkestrene i Aalborg, Odense, Aarhus og på Sjælland med hhv. 20,3, 21,7, 21,4 og 20,4 millioner kroner.I samme år støttede amterne på Sjælland i øvrigt deres landsdelsorkester med 21,2 millioner kroner. Ulige? Tjoh.

MOR, MOR, DET her SKAL jeg bare med til! Man får lov til alt muligt sjovt. Og der er kage!«.Vildt begejstret kommer min 9-årige datter hjem fra skole med en invitation i hånden. Hun insisterer på, at jeg skal melde hende til. »Det skal jeg med til, mor!«.Først glad over min datters entusiasme spørger jeg ind til hendes fortælling. Hun uddyber, at to imamer har været på besøg i matematiktimen i 3. C den tirsdag morgen. Imamerne fortalte om muligheden for, at børnene kan komme med til en uges forløb i den lokale moské efter skoletid.Min datters gengivelse af arrangementet er, at de får lov til at kalde til bøn i minareten, lege i moskeen og spise kage. Da jeg fik læst den halvkrøllede invitation, blev min datters forståelse af forløbet suppleret med en klar målsætning, nemlig »at give børnene en større fortrolighed med den lokale moské, med islam, koranforkyndelse og det liv, som foregår i og omkring moskeen«.Helt ærligt, det løb mig koldt ned ad ryggen. Ikke fordi jeg har noget imod islam, nej, det løb mig koldt ned ad ryggen, fordi jeg ikke havde forventet, at jeg skulle forholde mig til religiøs missionering over for min 9-årige datter. Og slet ikke i klasseværelset.Hvorfor tillader folkeskolen det? I de følgende dage ulmede ubehaget og voksede sig til frustration. Hvorfor tillader folkeskolen, at religiøse prædikanter bringer missionerende budskaber til vores børn i klasseværelset?Min tillid til skolen blev udfordret, og jeg føler, at de svigter. De bør passe på min datter, når jeg betror hende til dem. De bør sikre, at hun i skoletiden bliver beskyttet mod, hvad jeg mener er upassende henvendelser.Efter min vurdering er min datter i en alder af ni år ikke mentalt moden til at træffe valg om åndeligt ståsted. Derfor skal hun skærmes fra religiøs rekruttering. Når hun om adskillige år skal forholde sig til, om hun vil konfirmeres, er hun måske moden nok. Hun vil i hvert fald være mere moden til den tid. Og faktisk har det hele tiden været min intention, at hun får oplyst alle muligheder - til den tid.Nu føler jeg mig presset af, at religiøse prædikanter står klar allerede på 3. klassetrin for at bane vejen for deres tro. DET VAR NEMLIG IKKE islam, der bankede på døren den tirsdag i 3. C. Det var folkekirken. Invitationen kom fra to lokale sognepræster, der rekrutterede til et minikonfirmandforløb i den lokale kirke.De reklamerede for aktiviteter som at spille på orgel og ringe med kirkeklokken. Og spise kage. Men budskabet var det samme: »Undervisningens mål er at give børnene en større fortrolighed med den lokale kirke, med kristendom og gudstjeneste og det liv, som foregår i og omkring kirken«.Så hvorfor skrev jeg ikke det fra starten? Hvorfor lod jeg dig, kære læser, tro, at det var islamiske prædikanter, i stedet for at fortælle, at de var kristne? Fordi jeg oplever en selvfølgelighed og ofte ureflekteret accept af folkekirkens tilstedeværelse. En accept, som synes så selvfølgelig, at vi glemmer at sætte spørgsmålstegn ved den. Men sagen er, at for os, der ikke er medlemmer af folkekirken, er det lige så grænseoverskridende, som var det enhver anden religion, der missionerede blandt vores børn.Jeg forventer, at skolen holder islamiske missionærer, Jehovas Vidner, scientologer og alle andre religiøse prædikanter, der gerne vil have flere medlemmer i deres fold, fra døren og fra vores børn i skoletiden. Det samme bør jeg kunne forvente om kristen mission.»Minikonfirmandforløbet er religiøs missionering, som ingen undervisningsrelevans har overhovedet«, skrev jeg i min klage til skolens rektor, klasselærere og skolebestyrelse. Jeg fik hurtigt et opkald fra den flinke rektor, der medgav, at det i mange år havde været skolens praksis at tillade den lokale kirke at reklamerer for sine aktiviteter.Det var faktisk ikke noget, skolen tænkte over. Jeg udtrykte derfor mit ønske om, at skolen tog stilling til, hvordan de fremover vil forholde sig til den praksis. Den flinke rektor var delvis imødekommende overfor min anmodning om refleksion.»Der kommer hele tiden henvendelser fra organisationer, som gerne vil have deres budskaber ud til børnene. Både den lokale fodboldklub, andre fritidsaktiviteter og så kirken. Så bør vi vel tage stilling til dem alle?«, spurgte han i en tone der overhovedet ikke lød ironisk. Den selvfølgelighed, som skolens rektor betragter folkekirken med, tyder på manglende refleksion over, hvad folkekirken faktisk står for. Her får selvfølgeligheden den konsekvens, at folkekirken kommer i samme kategori som den lokale fodboldklub. Ikke i kategorien religiøse institutioner. Men folkekirken er netop defineret som »den evangelisk-lutherske kirke«.At kirken har et hav af statsstøttede privilegier og hensyn, gør billedet noget mere mudret. At kirken har en bred vifte af indpakninger om deres budskaber (spaghettigudstjenester, babysalmesang, m.m.) gør også billedet mere nuanceret og uskarpt. Men det ændrer ikke ved kirkens kernefunktion. Folkekirken er en religiøs institution. Ikke en lokal fodboldklub. Ikke en lokal karateklub. Ikke en lokal balletskole.Efter næste skolebestyrelsesmøde modtog jeg et kort svar. »Skolebestyrelsen bakker op om, at folkekirken kan komme i skolen og fortælle om fremtidige aktiviteter«.FOLKEKIRKENS SELVFØLGELIGHED blev slået fast. Og jeg kan forvente, at den lokale kirke fremover har skolens velsignelse til at missionere blandt vores børn. Det er selvsagt ikke det udfald, jeg havde håbet på. Min trøst er, at et emne, som ofte bliver set som en selvfølgelighed, blev debatteret i skolebestyrelsens mødelokale. Min kronik er ikke ment som et bidrag til den løbende debat om kristendomsundervisning i folkeskolen. Den er ikke en ateistisk kritik af tro generelt. Den er et opgør med lemfældig omgang med religion. Et opgør med den selvfølgelige fortrinsret, som fører til, at vi ureflekteret og ukritisk tillader, at religiøs missionering blandt vores niårige børn sker i klasselokalet. Debatten om folkekirkens selvfølgelighed bliver simpelthen ikke taget ofte nok.Heller ikke debatten om den selvfølgelighed, med hvilken vi lader en religiøs organisation komme til orde i mange ikkereligiøse sammenhænge. Jeg undres ikke kun over præsternes adgang til klasselokalet. Jeg undres, hver gang en samfundsdebat i medierne har præster og teologer med som eksperter om dette og hint.Jeg undrer mig over, at vi accepterer, at politikere som eksempelvis Margrete Auken kan bestride hvervet som medlem af Europaparlamentet samtidig med hvervet som sognepræst. Vil en anden religiøs prædikant kunne det? Den grundlovsfæstede og praktiske sammenknytning mellem stat og kirke er måske en af grundene til, at det virker uproblematisk, at man kan fungere i begge 'statsapparater' på samme tid. Men blot fordi det gennem de sidste halvandet hundrede år har forholdt sig sådan, er det ikke nødvendigvis en uproblematisk selvfølgelighed.Netop derfor er det nødvendigt at stille spørgsmål, som drager selvfølgeligheden til refleksion.Nu har Folketinget netop - med et overvældende flertal - besluttet at afskaffe blasfemiparagraffen. Derved tager regeringen et første skridt mod at ophæve religiøse særrettigheder. Den beslutning giver håb for, at tiden måske alligevel er ved at blive moden til også at åbne for debat om folkekirkens særrettigheder. Kommentarer til denne kronik forventes at ville slå på den fortærskede floskel, at vi er et kristent land.Det går visse politiske stemmer rigtig godt med at komme igennem med dén fortolkning. Men er vi virkelig et kristent land?Kristendommens historiske arv i Danmark skal hverken anfægtes eller undermineres. Men den skal heller ikke føre til, at vi i et stærkt individualiseret samfund, som Danmark er i dag, afholder os fra at sætte spørgsmålstegn ved, hvordan vi ser kristendommens rolle fremadrettet. Det skal naturligvis heller ikke anfægtes, at kirken og staten er knyttet sammen ved lov. En lov, der i 1849 blev skrevet af en præst. En lov, der på mange områder er forældet. Jeg tør næsten ikke spørge, men skal præster mon også involveres, når vi næste gang skal have en revision af grundloven?STATISTISK SET ER danskernes tro på kristne dogmer blandt det absolut laveste på verdensplan. Danskernes tilslutning til kirkernes gudstjenester er også helt i bund på verdensplan. Kan vi virkelig kalde os et kristent land, hvis vi ikke kommer i kirken og ikke tror på kristendommen? Måske er det tvivlsomt. Men danskerne kan til gengæld godt lide folkekirken. Folkekirken er rummelig og bredt favnende. Og den er ofte yderst tolerant over for danskernes individuelle fortolkning af tro. Så der er stadig en forholdsvis stor medlemsskare. Sagen er bare, at kigger man det store medlemstal efter i sømmene, ser man et løbende frafald blandt medlemmerne.Gennem de seneste ti år er medlemstallet dalet en lille procent om året. I 2017 er 75,9 procent medlemmer.Selv om tallet ser relativt pænt ud på papir, skal det ses i forhold til, at kun 61 procent melder deres børn ind i kirken. På landsplan. Så de høje medlemstal hænger i vid udstrækning sammen med de store årgange af ældre, der endnu holder tallet oppe. Spørgsmålet er, om medlemstallet er højt nok til, at vi kan kalde os et kristent land. Og i så fald lige så relevant, hvor går grænsen? Er det ved 50 procent?Den dalende opbakning til folkekirken gennem de sidste mange år har endnu ikke haft konsekvenser for de mange særlige privilegier, som folkekirken nyder. Den dalende opbakning har heller ikke haft konsekvenser for den selvfølgelighed, mange tillægger folkekirken.Derfor er det forståeligt, at folkekirken gerne vil være offensiv i sin medlemsrekruttering. Opgaven med at civilregistrere nyfødte giver sognepræsterne et belejligt fortrin i at kunne kontakte de nybagte forældre, som er medlemmer. Men jeg synes,at være stødt på en ny dimension af uberettigede friheder, når prædikanterne får frit lejde til at missionere direkte blandt vores niårige børn i klasseværelset. AT DET SKER PÅ MIN datters skole i Gentofte, kan måske skyldes, at jeg bor i en temmelig konservativ kommune med stærke traditioner for at gøre, som man plejer.Fordi man plejer. At skolen handlede ud fra en ureflekteret plejer-logik, er min primære anke her.At skolen efter debat om emnet vælger at fortsætte plejer, om end nu ud fra et reflekteret perspektiv, undrer mig. Det er nemlig ikke bare to lokale sognepræster, som gennem mange år er kommet forbi klasselokalerne med budskaber direkte henvendt til børnene. »Kirkens mission er den opgave, kirken er sendt til verden med«, kan man læse på Folkekirke og religionsmødets hjemmeside. F&amp;R er en institution under folkekirken, der specifikt skal håndtere den udfordring, at danskerne i dag er præget af andre livsanskuelser end den kristne. At folkekirken har etableret en institution med det formål konkret at håndtere religion i f.eks. børnehaver, skoler, uddannelsesinstitutioner, boligforeninger, kommunalpolitik og sygehusverdenen, viser, at der for folkekirken er en strategisk handlingsplan for missionering. Også i børnehøjde. Derfor får situationen mig til at tænke på, om ikke en lignende, mere eller mindre sammenkrøllet invitation har sneget sig ned i skoletasker landet over de seneste par uger. Er det okay?Min personlige livsanskuelse er ikke religiøs, men jeg har tilbragt mange år af mit liv på at studere, udforske og forstå religion. Jeg har respekt for folks tro, især for deres frihed til at tro.For mig handler det om lighed og refleksion. Og at vi, når tiden er moden, kan gøre op med selvfølgelighed og fortrinsret. Er det ikke et fint alternativ, at sognepræsternes invitation til minikonfirmandforløbet bliver afleveret i postkasserne frem for skoletaskerne? Måske endnu bedre #x2013; i deres medlemmers postkasser. Men så skal den nok formuleres anderledes end en mulighed for orgelspilleri, kirkeklokkeringning og kagespisning. Min datter blev som ønsket tilmeldt forløbet hos den lokale sognepræst. Men da hendes entusiasme dalede i de efterfølgende dage, ville hun alligevel ikke medvirke.Nu, hvor forløbet er afsluttet, har hun delvist fortrudt ikke at deltage i løjerne. For tilbagemeldingerne fra de af klassekammeraterne, der deltog, er positive. De lokale sognepræster gjorde et godt indtryk på de deltagende niårige børn. Mon ikke de fleste af børnene vælger at blive konfirmeret om fem år #x2013; med eller uden større refleksion? For man må jo overveje, hvilke alternativer de når at blive introduceret for, inden de træffer deres valg? Nok ikke nogen i forbindelse med undervisningen.ANNA BALK-MØLLERJeg forventer, at skolen holder islamiske missionærer, Jehovas Vidner, scientologer og alle andre religiøse prædikanter fra dørenJeg undrer mig over, at vi accepterer, at politikere som Margrete Auken kan bestride hvervet som medlem af Europaparlamentet samtidig med hvervet som sognepræstJeg oplever en selvfølgelighed og ofte ureflekteret accept af folkekirkens tilstedeværelse
KRONIKEN At skoler tillader rekruttering af indskolingsbørn til religiøse organisationer i skoletiden, er grundlæggende forkert. Det hører ikke hjemme i folkeskolen.
Det har været en karriere for fuld udblæsning, siden Jussi Adler-Olsen brød igennem med sin krimiserie om kommissær Carl Mørck og Afdeling Q.Det begyndte med ' Kvinden i buret', og siden gennembruddet i 2007 har den snart 67-årige forfatter oplevet en enestående succes.I ni år har det hele kørt på højtryk.Ikke bare i Danmark, hvor han har solgt mere end 1,3 millioner bøger, men også i store dele af verden, hvor antallet af solgte bøger for længst har passeret 15 millioner.»Bøgerne er oversat til 42 sprog og udkommer i mere end 120 lande,« siger forfatteren, der fuldstændigt har styr på den del af sin karriere.Alt det andet har Jussi sådan set også styr på. Men den vilde succes betyder mere end 130 rejsedage om året, og det holder ikke længere.»Fra 30. juni næste år stopper festen.Så vil jeg ikke mere. Jeg vil have lov til at være tilpas gammel og give mig selv den tid til at skrive, som jeg har brug for. Og så vil jeg tilbage til det udgangspunkt, der gjorde, at jeg blev forfatter. Og jeg blev forfatter for at få tid til mit liv,« siger han.Gigantisk egenkapitalSet udefra har Jussi Adler-Olsen ellers det, de fleste drømmer om: Total økonomisk uafhængighed.For to år siden havde hans hovedselskab alene en egenkapital på 71,7 millioner kroner. Det var før udgivelsen af ' Selfies', som er den syvende roman om Afdeling Q, og før han solgte rettighederne til de forventede ti krimier til et stort amerikansk tv-selskab.I biografien ' Jussi' af Jonas Langvad Nilsson, der udkommer i dag, fortæller Jussi, at han to gange har været ramt af cancer. Første gang i 2000, hvor han fik konstateret tarmkræft, og anden gang ni år senere, da han blev opereret for prostatakræft.»I dag er jeg helt rask, men lægerne følger mig som en del af deres studier,« siger Jussi Adler-Olsen, der nu skruer ned for blusset i forhold til promotion og talkshow i udlandet.Flere steder er den danske bestseller-forfatter så stort et navn, at han bliver modtaget som en rockstjerne: »Og det er også helt fint« siger Jussi og tøver lidt: »Men rockstjerner bliver altså også syge en gang imellem, og jeg kan ikke få det ned på et niveau, der passer til, hvad en 67-årig mand skal udsættes for. Det er ikke tilfredsstillende, og derfor laver vi det om,« siger den aktive forfatter og fortæller, at han for tre uger siden optrådte i tv-showet ' Skavlan' med en sprængt trommehinde og det andet øre helt lukket til, hvorefter han to dage senere tog på en opslidende Tysklandsturné, hvor hans læge havde forbudt ham at flyve.Nyresten for åben skærm»De blev lidt chokerede (i Tyskland, red.), da jeg sagde, at det var sidste gang, jeg havde lavet sådan en turné dernede. Men det er logisk nok, kroppen kan ikke følge med. Jeg har haft139 rejsedage årligt i jeg-vedikke-hvor-mange lande, og man er i gang fra tidlig morgen til sen aften.Jeg har haftnyrestensanfald for åben skærm og salmonellaanfald med to dages hospitalsindlæggelse bagefter,« siger Jussi Adler-Olsen, der glæder sig til mere lufti privatlivet fra næste år. Samt altså mere rum til at skrive.»Jeg har ikke nok tid til at leve det liv, jeg gerne vil. Det liv, som hedder venner og hobbies. Og til at indspille noget musik. I det hele taget har jeg ikke tid nok til alle mulige dumme ting, som jeg også gerne vil lave« smiler Jussi Adler-Olsen.kse@bt.dk Fakta: JUSSI ADLER-OLSENFødt 2. august 1950 i København Giftmed Hanne Adler-Olsen.Børn: Sønnen Kes, 27 år, sammen med sin hustru.Har blandt andet arbejdet som trykkeriarbejder, film-og tegneserie-importør, forlagschef, redaktør samt igangsætter og medejer af en række byggeog energifirmaer.Har læst medicin og samfundsvidenskab og er exam. art. i filmvidenskab fra Københavns Universitet.Skønlitterær debut med den internationale thriller ' Alfabethuset' i 1997.Har foreløbig skrevet syv ud af ti bebudede romaner om Afdeling Q.De tre første er filmatiseret af Zentropa og er set af næsten to millioner biografgængere. kse.
OPSLIDENDE SUCCES »Kroppen kan ikke følge med,« siger den succesrige forfatter.
Der er stadigvæk intet nyt om, hvem der afløser Kåre Schultz som topchef i Lundbeck. 
Medicinalkoncernen spår vækst i 2018, men fra 2019 vil kopier af lægemidler give buler i salget og måske et par år med fladt salg. 
Den 13. december 2017 overværede jeg et møde, der blev afholdt i fællessalen på Christiansborg med titlen " Ukraine - en konflikt i Europa". Mødet var indkaldt af Danish Helsinki Committee for Human Rights.Det afslørede en markant skævhed i holdningen til Rusland og Ukraine.Det var Martin Lidegaard, MF og tidligere udenrigsminister fra Radikale Venstre, og Karsten Fledelius, formand for den danske Helsinkikomite og formand for Dansk-Russisk Forening, der bød velkommen. De sagde begge, at de holder meget af såvel ukrainere som russere. Men så var det også slut med at dele sol og vind lige.På mødet blev Maidanopstanden i Kijev omtalt som en hyggelig og fredelig begivenhed, hvor bedstemødre sørgede for kaffe og mad.Porosjenko blev af Martin Lidegaard fremstillet som en person, der grundlæggende vil demokratiet. De ukrainske nazister blev slet ikke omtalt.RUSSERNE GØRES TIL FJENDENDet indkaldte panel bestod af Kim Frederiksen, ph. d. i historie, Hanne Severinsen, forhenværende MF for Venstre, Rasmus Jarlov, MF for Konservative og formand for Folketingets Forsvarsudvalg, Leif Bülow, tidligere OSCE-observatør i Ukraine, og Jens Alstrup (kendt fra cykeltur gennem Sibirien).De var alle helt enige om, at årsagen til den aktuelle konflikt ene og alene ligger hos Putin og russerne.Det var sikkert også derfor, at der ikke var indbudt russere til mødet. Et møde med bias; men med stor enighed om, at Rusland lægger op til krig.Martin Lidegaard sagde, der er ingen russere i Ukraine. De er alle sammen per dekret gjort til ukrainere. Ukraine er en moderne multikulturel stat. Alle er ukrainere.Der bor imidlertid 8.000.000 russere i landet.De blev så at sige hjemløse, da Sovjetunionen gik i opløsning. Russerne udgør i al beskedenhed 17 procent af Ukraines befolkning.Men på mødet på Christiansborg eksisterede de ikke.Nu kunne man så forestille sig, at der ville være løbende diskussioner under mødet.Nej. Det var der ikke, men fra 16: 40 til 17: 10 kunne man stille spørgsmål via en vandrende mikrofon. Der blev også stillet en del spørgsmål.De fleste handlede om Ruslands krig i Ukraine.Jeg tillod mig at spørge om, hvorfor Porosjenko havde lukket de russiske virksomheder i Lugansk og Donbass? Hvad var der sket med den russiske bank Sberbank? Er der ikke også noget med, at Porosjenko helst ikke ser, der tales russisk? Leif Bülov kunne berette, at han med egne øjne havde set russiske tropper så at sige overalt i Donbass og Lugansk. Separatisterne, som han kalder russerne i Ukraine, løber rundt med russiske våben dagen lang.VESTEN VEJREDE MORGENLUFTMen sagen er jo efter min mening, at aldrig så snart Sovjetunionen var opløst, dukkede sælgere fra EU og NATO op. Ukraines plads var helt naturligt i EU og NATO - ikke noget med, at det kunne tænkes, at Rusland ville pege på nogle geopolitiske sikkerhedsforanstaltninger.Hele mødet var præget af bias, halve sandheder og halve løgne. Flere paneldeltagere var helt sikre på, at det var Putin, der skød MH17 ned den 17. juli 2014 - ganske kort tid før EU skulle tage stilling til nye sanktioner mod Rusland.Martin Lidegaard plæderede for øget støtte til NATO og de meget vigtige NGO'er, der arbejder i Ukraine, Moldova, Hviderusland, Georgien og Transnistrien.Jeg fik en forestilling om, at Martin Lidegaard er en ildsjæl, der varmt og inderligt ønsker et NATO fra Ishavet til Sortehavet - uden irriterende og helt unaturlige afbræk og hensyn til andre landes geopolitiske interesser.Han sluttede mødet med at sige, at Rusland kun forstår en hård hånd. De skal vide, at Rusland ikke bare kan udvide, som Putin har lyst til, og så er han helt sikker på, at Putin planlægger nye cyberangreb på den vestlige verden. Han er også helt sikker på, at russerne og især Putin intervenerede i den amerikanske valgkamp. Det er russernes hævn, at vi i dag skal slås med et monster som Trump.ET SPINKELT KOMPROMISFORSLAGMogens Lykketoft sagde i sine afsluttende bemærkninger blandt andet, at Ukraine aldrig bliver medlem af NATO. Lykketoft går ikke ind for Ruslands anneksion af Krim.Men han sagde også, at Vesten havde sovet i timen.Var det EU's hovedkulds forsøg på hurtig Ukraine-indlemmelse, der forårsagede den russiske reaktion? Eller var det NATO, der vejrede morgenluft? Ingen havde i hvert fald snakket med russerne først. Vi må ikke glemme, at vi har flere fælles interesser end modsætninger, sagde Lykketoft og sluttede af med: " Vi skal prøve at finde et kompromis på en god dag".Gift og galde og et par muntre kommentarer ind imellem. Det eneste konstruktive initiativ blev overladt til Mogens Lykketoft.Det er tankevækkende, at det skæve møde var indkaldt af Danish Helsinki Committee for Human Rights.De var alle helt enige om, at årsagen til den aktuelle kon-flikt ene og alene ligger hos Putin og russerne. Det er tankevækkende, at det skæve møde var indkaldt af Danish Helsinki Committee for Human Rights.
LÆSERBREV I december blev der afholdt et møde på Christiansborg med deltagelse af prominente personligheder, der forventedes at have stor indsigt i konflikten mellem Ukraine og Rusland.
Ulækre toiletter på de danske skoler har nu været diskuteret og påtalt i samtlige medier, aviser, radio og tv. Jeg tilslutter mig speciallæge Jan Buch (JP 19/ 12), at hver klasse kan få rengøringstjansen på skift, så vil skolebørnene forhåbentlig ændre syn på deres eget svineri.Det samme gælder på alle villavejene rundtomkring. Det flyder med papir, papkrus, dåser, endda med cigaretskod. Selv hundeejerne sviner og samler ikke efterladenskaber fra hundene op. Jeg er selv hundeejer og bliver dagligt mindet om det.Så det gælder både børn og voksne, men det begynder med, at I, kære forældre, nu for alvor begynder at fortælle jeres børn og unge noget om renlighed, og at der ikke smides noget på gulvet, men i affaldsspande. Måske skulle I begynde med at lære dem at rydde op på deres værelser og i stuerne og være konsekvente angående dette. Og kære hundeejere, jeg håber med denne julehilsen, at I fremover fjerner jeres egen hunds efterladenskaber. Om aftenen tager man en god lommelygte med på sine ture.

I Alexander Rich Henningsens artikel »Viden til salg« (Ideer den 27.oktober) beskrives, hvorledes den danske stat først lønner forskere i den tid, de bruger til at producere (uhonorerede) artikler til videnskabelige tidsskrifter, og derefter betaler de forlag, som udgiver tidsskrifterne, for at (andre danske) forskere kan få adgang til de samme tidsskriftsartikler.Det lyder påfaldende, og i virkeligheden er situationen endnu mere påfaldende end beskrevet. For hver videnskabelig artikel, som udgives i et videnskabeligt tidsskrift, er der mellem 10 og 100, som gives en redaktionel behandling. Denne redaktionelle behandling varetages af tidsskrifternes redaktører og af reviewere, der typisk anvender en arbejdsdag på at vurdere et indsendt manuskript.Disse reviewere (og redaktørerne) er undtagelsesløst personer med ansættelse i den statslige forskningssektor, og de udarbejder deres reviews (typisk to per manuskript) i deres overvejende statsligt betalte arbejdstid. Redaktører får ofte en (beskeden) honorering for deres indsats, mens reviewere mig bekendt altid arbejder gratis.Det vil sige, at man - meget købmandsagtigt, men også meget konservativt - kan anslå, at for hver dansk (af staten finansieret) forskningsartikel, som faktisk offentliggøres i et internationalt tidsskrift, udfører danske forskere derudover gratis arbejde for forlagene i størrelsesordenen to dage per manuskript gange med 20 manuskripter eller i alt 40 arbejdsdage. Stort set den samme arbejdstid, som en hovedforfatter typisk (?) bruger på at færdiggøre et manuskript.Eftersom alle tidsskrifter i dag distribueres over nettet og således ikke belaster forlagene med udgifter til papir eller porto, kan man lidt polemisk spørge, hvordan forlagene kan ende med kun at have en profitmargin på 40 procent, som oplyst i artiklen.De må være meget uprofessionelt drevet, disse forlag.

Det er efterhånden ikke længere nogen hemmelighed, at amerikanerne slet ikke landede på Månen i 1969. De havde teknologien til at sende astronauter i kredsløb om Jorden, men lande på Månen kunne de ikke, og skulle de indfri det løfte, som præsident Kennedy gav nationen, ja, hele verden i 1962, måtte de snyde.Det handlede også om om at vise russerne, som selv var på vej til Månen, at amerikanerne var bedst og sådan set havde vundet rumkapløbet, hvorfor de røde lige så godt kunne give op.Og derfor hyrede man filminstruktøren Stanley Kubrick til at iscenesætte månelandingen i et filmstudie. Kubrick havde jo allerede bevist, at han kunne skabe illusionen om rumrejser i sin seneste film, Rumrejsen år 2001 (1968), takket være en sindrig blanding af fysiske effekter og opfindsom kamerateknik.Det er i hvert fald, hvad man hidtil har troet, men sandheden er faktisk en ganske anden. Nej, amerikanerne landede ikke på Månen, men det var ikke Kubrick, der fik det til at se ud, som om de gjorde.Det var i stedet en entreprenant ung CIA-agent, Matt Johnson, der sammen med et filmhold, sin gode ven og agentkollega, Owen Williams, og deres foresatte, Josh Boles, fik ideen og biksede det hele sammen.Jo, den er god nok, og det er lidt af en sensation. Den opsigtsvækkende historie bliver fortalt i den fascinerende dokumentarfilm, Operation Avalanche, som Matt Johnson selv har sammensat af optagelser fra dengang i 1967-69, hvor han sammen med sit hold gik undercover i NASA, og som nu har dansk biografpremiere.Ud i rummetOprindeligt blev Matt Johnson og Owen Williams sendt til NASA af CIA under foregivende af at ville lave en dokumentarfilm om Apollo 11-missionen, altså den, der skulle bringe amerikanerne til Månen. I virkeligheden havde de til opgave at finde den spion, som CIA mente befandt sig hos NASA, og som videregav oplysninger til russerne om rumprogrammets fremskridt.Undervejs fandt Johnson og Williams dog ud af, at NASA simpelthen ikke kunne lande på Månen inden udgangen af 1960' erne. Det medførte to problemer: 1. Kennedy havde som sagt lovet, at amerikanerne ville nå Månen senest i 1969, og det løfte ville man af hensyn til nationens moral ikke bryde. 2. Der var en reel risiko for, at russerne ville komme først, hvis ikke man fik dem på andre tanker.Og så fik Johnson den umiddelbart vanvittige idé at fake månelandingen.Astronauterne skulle stadig sendes ud i rummet, men selve landingen på Månen skulle man optage i et studie forinden.Med nogen besvær - og en del bedrag - lykkedes det ham at få overbevist sine foresatte om, at det var en god idé, og efter et spiontogt til optagelserne af Rumrejsen år 2001 i England, vidste Johnson også, hvordan det skulle gøres.Alt dette og meget mere fortælles i Operation Avalanche, der består af optagelser, som Johnson og Williams' filmhold lavede, mens de var undercover i NASA, og mens de arbejdede på månelandings-filmen. Johnson fremstår til tider som lidt af en charlatan og chancerytter, mens Williams er den mere afbalancerede, der sendes ud på overdrevet af alle kollegaens ' gale streger'. Og man forstår godt Williams.Én ting er, at Johnson til at begynde med lyver, noget ganske andet er, at der foregår mystiske ting omkring dem, som er en del af en endnu større og ganske livsfarlig konspiration. Det er elementært spændende at følge med i de to modige agenters arbejde og meget fascinerede at få et indblik i, hvordan de rent teknisk iscenesætter månelandingen.Operation Avalanche er en film, man bør se, ikke mindst i en tid, hvor regeringssanktioneret fake news fylder så meget. Vi har brug for at få hevet sløret fra øjnene, inden det er for sent.For en god ordens skyld: ' Operation Avalanche' en såkaldt mockumentary, dvs. en fiktionsfilm, der lader, som om den er en dokumentarfilm.cmc@information.dk Operation Avalanche' er en film, man bør se, ikke mindst i en tid, hvor regeringssanktioneret fake news fylder så meget.
Matt Johnsons nye dokumentarfilm, ' Operation Avalanche', fortæller historien om, hvordan CIA iscenesatte månelandingen i 1969.
Den nyligt indgåede skatteaftale har mødt megen kritik fra adskillige borgerligt-liberale kanter - kritikken er også langt hen ad vejen fuldt ud berettiget.Skatteaftalen er for uambitiøs og rykker ikke grundlæggende ved den alt for tunge skattebyrde her til lands.Men aftalens utilstrækkelige borgerlige elementer kan i høj grad tilskrives et genstridigt støtteparti - da regeringen tilbage i august 2017 præsenterede sit udspil til en skatteaftale, skortede det ikke på ambitioner med lettelser for hele 23 mia. kr.Forhandlingsforløbet med støttepartiet har altså ført til en skattelettelse på hele 18 mia. kr. mindre end regeringens oprindelige udspil - det er meget skuffende.Men sammenlægger man skatteaftalen med regeringens mange øvrige tiltag (såsom kraftig reduktion af registreringsafgiften, væsentlig lavere brotakst over Storebælt og fjernelse af en lang række afgifter), er det blevet betragteligt billigere at være dansker, og borgerne, som de er flest, har fået flere penge mellem hænderne.Det er trods alt vigtigt og opløftende at hæfte sig ved, om end danskerne kunne have fået endnu flere af deres egne penge tilbage i lommerne.

Jeg er, ind til marven, dødsenstræt af læserbreve, der tror, man kan sætte humor på formel. Da jeg for 50 år siden hylede af grin over Monty Python, rystede mine forældre på hovedet over det infantile pjat! Nogle synes, Cirkus Nemo er plat, andre (mig selv inklusive) at det er verdensklasse. I starten forstod jeg ikke Maren Uthaug, nu glæder jeg mig hver dag til en ny stribe. Intet dagblad har som Politiken fundet så mange nyskabende tegneserier. Opsøg det, I synes er sjovt, og spring det andet over. Der er jo ingen, der tvinger jer!. 

I Kristeligt Dagblad den 9.marts anføres i en artikel, baseret på en undersøgelse fra SFI, at nydanske unge kvinder trives bedre end deres gammeldanske medsøstre.Det fremhæves, at de nydanske unge kvinder har højere selvværd og er mindre selvskadende end de jævnaldrende gammeldanske piger.Endvidere fremhæves det, at mange oplever en tryghed i familien og i deres netværk, og det kan give dem en ballast, som danske unge måske ikke altid har.I Kristeligt Dagblad den 10.marts gør fire " opdragelsesguruer" status, Jesper Juul, Per Schultz Jørgensen, Erik Sigsgaard og Margrethe Brun Hansen.De har alle skrevet bøger om opdragelse, om relationen mellem forældre og børn, om kompetente børn, robuste børn, servicerende forældre og meget mere, og de har alle diverse betragtninger om, hvordan alting kan gøres bedre.Det er sikkert alt sammen rigtigt, men: Hverken i artiklen, hvor man sammenligner nydanske og gammeldanske kvinder, eller hos de fire forfattere omtales med et ord det forhold, som for alvor har ændret børns opvækst inden for de sidste årtier: den massive adskillelse af små børn fra deres primære tilknytningsperson og anbringelse i et fremmed miljø med rigtig mange fremmede mennesker, børn og voksne, altså vuggestuerne.Dette særdeles vigtige punkt går alle uden om som katten om den varme grød.Og hvorfor? Fordi det er et betændt emne, en gordisk knude, fordi det ramler ind i aktuelle diskussionsemner som kønnenes ligestilling og kvindernes deltagelse i arbejdsmarkedet.Tidligere er der skrevet utallige bøger om den særdeles vigtige betydning af det tidlige mor/ barn-forhold. Det er ikke så meget i fokus p. t., men betydningen er ikke taget af.
kort sagt.
ØKONOMI Før sommerferien fremlagde en arbejdsgruppe nedsat af Erhvervsministeriet en række anbefalinger til, hvordan man kunne sikre en mere ansvarlig drift af de danske andelsboliger.Ministeriet nedsatte arbejdsgruppen efter flere andelsboligforeninger gik konkurs på grund af skrøbelig økonomi blandt andet som følge af de såkaldte swap-lån. Det er overordnet blevet til 13 anbefalinger om stiftelsessituationen, finansiering, den daglige drift og vilkår i forlængelse af ophævelse af en andelsboligforening.Hans-Bo Hyldig, adm. direktør og partner i ejendomsselskabet FB Gruppen, håber, at politikerne i arbejdet med anbefalingerne ikke retter al fokus på de eksisterende andelsboliger, men også tager højde for nybyggerier.- Anbefalingerne går på den eksisterende boligmasse og tager ikke højde for nybyggeriet af andelsboliger, og der håber jeg, at ministeriet og det resterende Folketing vil se på, hvordan det rammer nybyggeriet af andelsboliger også, siger han.Bygger nye andelsboligerFB Gruppen satte i maj gang i byggeriet af 99 andelsboliger som en del af projektet Grønttorvet. De 99 er ifølge FB Gruppen de første nybyggede andelsboliger i København i 10 år.Konkret er Hans-Bo Hyldig bekymret for, at man vil skærpe reglerne for, hvordan finansieringen af en andelsbolig skal sammensættes mellem lån med månedlige afdrag og såkaldte stående lån uden afdrag, hvor kun renterne betales løbende, mens hele lånet skal betales ved udløb. I anbefalingerne foreslås det, at den afdragsfrie andel kun må udgøre op til 40 procent mod op til de nuværende 80 procent.- Med den finansieringsanbefaling, der er fremlagt, vil der være en ekstrem stor opsparing i andelsboligforeningen.Det er som udgangspunkt sundt, hvilket jeg kun kan hylde, men risikoen er, at andelsboligbeviset bliver rigtig dyrt. Og når man så skal sælge boligen, kræver det en højere finansiering for køber, siger han og kommer med et konkret eksempel.- Hvis en andelsbolig til to mio. kroner er finansieret med 80 procent stående realkreditlån, så koster en andel 400.000 kroner. Men hvis der er afdraget så meget, at realkreditten kun udgør 40 procent, så er realkreditlånet 800.000 kroner og andelen 1,2 mio.kroner. Og det er helt indlysende, at der er færre mennesker, der kan skaffe 1,2 mio. kroner end der er, som kan skaffe 400.000 kroner.Svære at sælgeOpfordringen fra Hans-Bo Hyldig er sendt videre til Christiansborg.- Jeg opfordrer dem til at vurdere, om der er taget højde for, om risiko og omsætlighed hænger sammen. For man risikerer, at andelsboligkøbere, både nye og eksisterende, kommer til at sidde med nogle beviser, der er meget svære at sælge, fordi ingen vil købe dem. Det er en vinkel, man skal kigge på, inden man træffer en beslutning, siger han.Anbefalingerne går på den eksisterende boligmasse og tager ikke højde for nybyggeriet af andelsboliger Hans-Bo Hyldig, adm. direktør og partner i FB Gruppen.13 anbefalinger fra arbejdsgruppenDe 13 anbefalinger er fordelt på fire overordnede emner: Stiftelse af en andelsboligforening, finansiering af en andelsboligforening, driften af en andelsboligforening og andelshavers overgang til lejer Blandt andet anbefaler arbejdsgruppen, at: der indføres lovkrav i andelsboligloven om, at vedligeholdelsesplanen skal opdateres løbende, minimum hvert femte år, samt at vedligeholdelsesplanen ved revision rækker minimum 15 år frem og, at der i andelsboligloven indføres særregler om andelsboligforeningers lånemuligheder i forbindelse med stiftelse, for eksempel med inspiration i den skitserede model afrapporteringen (40-40), der dækker over hvor stor en andel der må være afdragsfrit (maksimum 40 procent i forslaget) og desuden, at der i andelsboligloven fastsættes et udbetalingskrav ved stiftelse af en andelsboligforening på mindst 5 procent af købesummen Kilde: Erhvervsministeriet.
FB Gruppen frygter, at anbefalingerne til ændring af andelsboligloven kan gøre det sværere at sælge andelsboliger.
Et kvarter med sjæl. Sådan præsenterer boligprojektet Carlsberg Byen sig, men nu hagler kritikken ned over det nye boligbyggeri for at være alt for dyrt.' 42 kvadratmeter for 2,5 millioner? Har I knald i låget.' Sådan skriver bare en af de mange brugere på Facebook i et kommentarfelt på Carlsberg Byens Facebook-profil, hvor det også myldrer med spydige kommentarer som ' de grådiges paradis,' og ' fordi vi har råd.' Carlsberg Byen ligger på den gamle bryggerigrund på Vesterbro i København, hvor mange måske kender de klassiske elefanter, der står på hver sin side af vejen, når man kører igennem.De beskriver selv på deres hjemmeside, hvordan de er ved at skabe et helt nyt og enestående kvarter i København.Vrede kommentarer ' Carlsberg Byen P/ S har til formål over de næste 8-10 år at udvikle den historiske bryggerigrund til et nyt kvarter i København. Når bykvarteret står færdig, vil det indeholde et miks af bolig, erhverv, detail, kultur, idræt og institutioner, der alt sammen er med til at give bykvarteret en storbypuls.' Det lyder tiltalende, men de mange vrede kommentarer peger især på ét problem -priserne er meget høje, mener personerne bag kommentarerne på Facebook.»Man må sige, I ved, hvad I skal tage for jeres boliger i papkasse størrelse... Men cafe latte-segmentet har jo penge nok, så de skal nok blive solgt med raketfart.. Det rette image koster jo,« skriver Ulrik Fejerskov eksempelvis.Ikke det dyreste kvarter Et par priseksempler på lejlighederne i Carlsberg Byen er eksempelvis en toværelseslejlighed på 69 kvadratmeter i Ottilia Hus til 3.195.000 kroner. En fireværelses lejlighed i Bohrs Tårn på 169 kvadratmeter kan rekvireres for 9.695.000 kroner.Carlsberg Byen oplyser til BT, at kvadratmeterprisen er 43.000 kroner for en standardbolig, men man kan også komme op at betale 80.000 per kvadratmeter for de dyreste boliger. Men det er ikke det dyreste kvarter i København ifølge Carlsberg Byen.»Boligerne i Carlsberg Byen følger markedsniveauet for området, hvilket understøttes af, at vi for tiden sælger en bolig om dagen. Til gengæld ligger vi prismæssigt lavere end Nordhavn og Frederiksberg,« som er nogle af de steder, Carlsberg Byen bedst kan sammenlignes med,' skriver Carlsberg Byens administrerende direktør Jens Nyhus i en mail.Han påpeger også, at priserne på boligerne varierer.»Vi mener vi, at rammer rimeligt bredt. Dertil kommer, at der er en langt bedre udnyttelse af kvadratmetrene i nybyggeri end i de klassiske københavnerlejligheder, hvorfor du typisk vil få mere bolig på færre kvadratmetre i nybyggeri,« anfører han.safa@berlingskemedia.dk '' Man må sige, I ved hvad I skal tage for jeres boliger i papkasse størrelse... Men caffe-lattesegmentet har jo penge nok Ulrik Fejerskov.
KØBENHAVN Prestigeprojekt får en hård medfart - boligerne beskyldes for at være for dyre.
Selv om Kim Larsen de seneste år har været tvunget til at sidde ned med dårlig ryg under sine koncerter, rager den 72-årige legende stadig højere op end stort set alle andre inden for hans metier.Men de kommende måneder er der dekreteret pause for Kim Larsen, Danmarks nationalskjald. Eller popsanger, som han selv siger. Kim Larsen har fået konstateret prostatakræft, og derfor har han sammen med bandet Kjukken måttet aflyse den planlagte turné, som skulle være skudt i gang den 11. januar i Amager Bio og kørt i to måneder frem med 24 for længst udsolgte koncerter.Meddelelsen om Kim Larsens kræftsygdom kom i går, da hans impresario Jørn ' Ørn' Jeppesen, som også er rytmeguitarist i bandet, skrev følgende på dets officielle Facebook-side: »Kim Larsen &amp; Kjukken er desværre tvunget til at aflyse de kommende koncerter i januar, februar og marts. Kim Larsen fik i december konstateret kræfti prostata. Han er allerede i behandlinger og har derfor ikke kræfter til vinterkoncerterne.« Efterfulgt af et statement fra hovedpersonen selv: »Jeg undskylder mange gange over for både publikum og arrangører.Jeg er ved at blive en gammel nar, og meget imod min vilje har jeg måttet indse, at jeg har brug for ekstra tid til at komme i spilleform igen.Men jeg regner bestemt med at være klar til sommer.«.En hård tidJørn Jeppesen lægger over for BT ikke skjul på, at det har været en hård tid, siden sygdommen blev konstateret af lægerne på Odense Universitetshospital få dage før jul.Selvfølgelig først og fremmest for Kim Larsen selv og hans familie.Men også for bandet, som efter mange år er så fuldstændig sammentømret en enhed, at det er svært at skelne mellem, hvad der er kammeratskab, og hvad der er en musikprofessionel livsstil.»Som i enhver anden familie og samling af gode venner bliver man selvfølgelig både forskrækket, bange og fortvivlet, når man får sådan en besked, for det er en alvorlig diagnose, han har fået. Så det er klart, at det påvirker hver enkelt og alle. På den måde er Kim ikke anderledes end andre. Vi tænker meget på ham og er virkelig kede af det og berørte af det i bandet. Kim er jo vores kammerat,« siger Jørn Jeppesen.Og tilføjer i et mere optimistisk toneleje: »Men han skal nok komme sig.Efter at have snakket med Kim og med lægerne, er jeg overbevist om, at vi nok skal få styr på det hele. Ser man på alle statistikker for sygdommen, så ser det godt ud. På den måde er det ikke livstruende. Vi er overbevist om, at han får sit liv igen, og at han kommer ud at spille til sommer.Så i denne svære stund er vi ved godt mod. Det er klart, at humøret svinger lidt, men han er sgu stadigvæk Kim Larsen - en frisk fyr. Jeg er meget imponeret over, hvor sej han i virkeligheden er og tager det hele i den her dumme situation,« siger Jørn Jeppesen.Koncert i juniKim Larsen &amp; Kjukken blev dannet i 1995 - året efter at Larsen var flyttet sammen med Liselotte Kløvborg i hjertet af Odense.Ifølge impresario og manager Jørn Jeppesen skal Kim Larsen indtil videre have tid og ro og komme til kræfter. Men inden alt for længe griber bandet instrumenterne stille og roligt i øvelokalet: »På den korte bane skal Kim komme til hægterne og bruge de næste måneder på det. Så begynder vi i løbet af foråret at øve op til sommerturnéen.Både sammen og hver for sig. Det er planen. Nu får han lige fred for både mig og de andre i bandet i et stykke tid, og så er jeg sikker på, han bliver klar igen.« Første planlagte koncert i Kim Larsen &amp; Kjukkens reviderede tourkalender er 28. juni på ' Den Grønne' ved Nyborg Slot.jahh@bt.dk krdn@bt.dk 
SYGDOM Kim Larsen kæmper med prostatakræftog må aflyse 24 koncerter. Manageren er dog ' sikker på', at den 72-årige legende kommer tilbage på scenen igen.
Tak for et glimrende indlæg, Peter Astrup (' Astrups lørdagsbrok' d. 23.12.), som jeg til dels er enig med dig i. Det er muligt, at vi hundeejere skal lære noget om at fjerne efterladenskaber, det er korrekt. Jeg er rødglødende hver eneste dag over dette svineri. Jeg selv har en lygte med, når jeg går tur om aftenen og smider poserne i min egen skraldespand.Men du har glemt noget. Hvad med kattene, som ikke er i snor, og besørger i vores haver og andre steder? JEG VIL OGSÅ gerne pointere, at det ikke kun er hundene, som sviner, men vi voksne og børnene gør det også. Ingen lærer vist noget om renlighed mere, og ingen lærer at rydde op.På vores villaveje flyder det med papir, papkrus, dåser, slikpapir, cigaretskod m. v. Jeg ser det på min hunderute hver eneste dag, og undskyld, men jeg samler det ikke op. Kun uden for vort eget hus, men det sker så næsten dagligt.Prøv at kigge i rabatten, hvor motorvejen ender ved Folehaven.Det er én stor losseplads, og det kan vi ikke være bekendt.MEN MON IKKE hele Danmarks befolkning burde lære noget om oprydning og lære deres små genier dette. Måske også alle villa-ejerne skulle fjerne blade, grene og græstotter mellem fliserne. Og klippe træerne, så vi ikke får sne eller regndråber ned ad ryggen, når vi må dukke os for at komme forbi på fortovet.Så mon ikke ærkeenglen Gabriel burde ud at forkynde for hele Danmarks befolkning: Ryd op efter jer, fjern jeres efterladenskaber, hold det pænt og rent foran jeres huse, thi jeg forkynder jer en stor glæde ved dette!.

Et nostalgisk bindingsværkshus er efterladt midt på Amerika Plads i det nyudviklede Nordhavn. Rundt om er rejst massive husblokke og høje tårne og blot få forretninger.Når man en råkold vinterdag står der, kan det være svært at forstå, hvad der var tanken med denne nye bydel i havnen.De nye områder i Nordhavn, Sydhavn og Carlsberg Byen kommer ikke med en fiks og færdig følelse af naturligt opstået by. De er for det meste ferske og føles som forstæder, der er flyttet ind tæt på byen, selv om de har klassiske bykvaliteter som torve og pladser, hvor byliv ville kunne udfolde sig.Man har sørget for at blande funktionerne, så der både er erhverv og bolig i de nye bydele - så der altid er nogen hjemme - og der reserveres plads til restauranter og cafeer. Alligevel føles de ikke befolkede.Ældre bydele har mange forskellige lag af funktioner, men opleves ofte mere homogene i deres materialekarakter end de nye, mursten er jo fremtrædende lige fra Østerbro til Sydhavn og fra Amagerbro til Nordvest.På Amerika Plads har de store tætte bebyggelser hver sit klare materialeudtryk.Her er et kobberhus, et hus i grøn zink, et i gule mursten og et hus i hvid puds med kulørte skillevægge på altanerne og et klædt i mørke skiferplader.Her er en mangfoldighed i form og materialer.Det er, som om husene er blevet klædt på til at give det indtryk, som mangfoldigheden af beboere og funktioner, hvis en sådan mangfoldighed havde været til stede, skulle have givet.Men beboerne er forholdsvis ens. For det kræver store gager eller penge på kistebunden at bo i de nye huse. Men det er hverken arkitektur eller programmering, der er den største forskel på nye og gamle bydele. Det er tiden.De historiske lag, de mange begivenheder, der afsætter sig i en by som en vifte af funktioner og identitet, kan man ikke bare skabe på en gang.Den tiltrækning, de gamle brokvarterer har i dag, er resultat af en massiv investering i byfornyelse. I 1980' erne stod mange lejligheder tomme på Nørrebro, de kostede ingenting. Og for 400 år siden ville ingen flytte over på den anden side af havnen til den nybyggede bydel Christianshavn. Man måtte lokke med skattefritagelse.Alle steder har deres historie, og den kan man kun vente på. Heldigvis er nogle nye bydele født med fortrin i den retning.Carlsberg Byen og Nordhavn har en fortid som henholdsvis bryggeri og erhvervshavn at trække på. Masser af gamle bygninger giver områderne en kroget struktur. Ikke som følge af en fiks og færdig idé, men som følge af historiens knopskud.Det ensomme hus i bindingsværk på Amerika Plads er også et sådant tegn på historie, og den store skala i bebyggelserne henviser til Frihavnens gamle lagerbygninger.Groteske fugle i pladsens lygtepæle hilser på gotikkens gargoiler. Historie er der masser af, og den har haft betydning for udformningen af bydelen, men den er nogenlunde lige så nært forbundet med livet i boligerne, som den europæiske arkitekturhistorie er med Disneyland.Den er blot et krydderi drysset over forlystelserne.Når samtlige huse er nye eller nyrenoverede, mangler bydelen patina. Ikke blot i sine materialer, men også i sin funktioner. Fødder skal gå ad gaderne og rundt om hjørnet, der hver gang tilføjer nye lag til en menneskelig erindring, som langsomt former sig til en idé om, hvad man kan bruge lige dette hjørne til. Graffiti skal males og fjernes, en bænk sættes op, en mund skal kysses, og et træ skal plantes og vokse sig stort og sætte skygge.Det er et slid at lave en god bydel, og det er i høj grad indbyggerne, der skal gøre det. Med hverdagen.karsten.ifversen@pol.dk Det er et slid at lave en god bydel, og det er i høj grad indbyggerne, der skal gøre det Der plejer at være mange vinter-og morgenbadere, men lige nu løber kloakvandet vist ned i havnen ved en fejl, så det skal der lige styr på Anja Berit Beyer, beboer Moar, der er ikke nogen mennesker Lille pige til sin mor.Fakta: Ivan Riordan Boll1. Nordhavn. Født 1992. Under uddannelse som fotojournalist.»Nordhavn er for mig et skørt sted, hvor passagererne fra Oslo-færgen møder direktøren fra en mellemstor virksomhed, som parkerer sin BMW et sted med havudsigt. Bydelen er fuld af kontraster og spændende at fotografere, fordi den ikke har fundet sin form endnu. Folk er flyttet ind, men byggearbejderne er ikke rykket ud«.Lasse Kofod2. Carlsberg Byen. Født 1990. Uddannet fotojournalist i 2017.»Carlsberg er et gennemtænkt byprojekt, der skal fordre livet. Men hvordan kommer vi til at leve, når andre bestemmer rammerne? Hvor er anarkien - som i Folkets Park, der blev bygget af lokale? Carlsberg er et Ikea-samlesæt, som de første er flyttet ind i. Snart er det bygget færdigt. Hvad så nu?«.Brian Berg3. Sluseholmen. Født 1970. Uddannet fotojournalist 2010. Freelancer og husfotograf i byggefirmaet Logik og Co.»Jeg er selv vokset op i Munkebo i Kolding (på ghettolisten). Vi børn havde en kæmpe frihed og kærlighed fra de voksne, og jeg fik samme oplevelse i Sluseholmen. Men alle de der børn bliver også teenagere en dag, og det burde de bekymre sig mere om end at sætte hundelorte forbudt-skilte op over det hele«.Fejl og fakta 30.12.2017:Inskriptionen ' Laboremus pro patria', der står over Elefantporten på Carlsberg, var oversat til det noget kommanderende »arbejd for fædrelandet« på side 8 i Ibyen i går. En læser med styr på sin latinske grammatik påpeger, at vi har at gøre med en særlig form af jussiv, en hortativ konjunktiv - en indbyrdes opfordring - så den korrekte oversættelse er den mere gemytlige ' Lad os arbejde for fædrelandet'.Fejl og fakta 05.01.2018:Det europæiske hovedkvarter for FN havde vi placeret i København på side 3 i Ibyen fredag 29.12., men det ligger i Genève. FN Byen i København rummer kontorer for 11 FN-organisationer.
De nye bydele er sikkert rigtig skønne om 100 år. Indtil da må man slå sig til tåls med, at deres lag af historie er en fernis.
Jeg ville ønske, jeg havde skrevet»Med ét holdt Conor op med at vride og vende sig. Det kunne umuligt betyde - Nej, det gav ikke mening.Monsteret kunne umuligt vide - Nej.Nej. Han ville aldrig sige, hvad der skete i det rigtige mareridt. Aldrig i en million år.Du vil fortælle den, sagde monsteret.For det er derfor, du har hidkaldt mig. Conor blev endnu mere forvirret. ' Hidkaldt dig? Jeg har ikke hidkaldt -' Det er dig, som vil fortælle mig den fjerde historie. Du vil fortælle mig sandheden. ' Og hvad hvis jeg ikke gør det?' sagde Conor.Monsteret smilede igen det uhyggelige smil. Så æder jeg dig levende.« ' Monster' (2011, på dansk 2015) af Patrick Ness efter idé af Siobhan Dowd.Begrundelsen»Det er meget, meget sjældent, at jeg tuder over en bog. Og hvis jeg gør, så er jeg som regel så irriteret over det bagefter, at jeg hælder mod at synes, at det var en dårlig bog. Monster er den uhyggelige undtagelse fra den regel, og da jeg var færdig med at læse den, var jeg så opfyldt af følelsen »gid det var mig, der havde skrevet den«, at jeg var på nippet til at lægge al yderligere skrivning på hylden, fordi den allerede var skrevet.Da bogens monster klokken syv minutter over midnat smadrer væggen og vinduet i Conors værelse, smadrer det også på nærmest magisk vis grænserne for, hvad der kan lade sig gøre i et realistisk univers.Og med det greb lykkes det Patrick Ness at fortælle om de virkelige monstre, en dreng kæmper med i form af sorg, vrede, ensomhed og skyld - uden at det bliver vammelt at læse om. Det er tunge emner - men det er beskrevet, så taget letter! Historien kredser - som monsteret - i stadig tættere ringe om drengen Conors inderste angst, mens han gør, hvad han kan for at undslippe sandheden. Monster er et fantastisk eksempel på, at rigtig gode børnebøger kan - og bør - læses af både børn og voksne.« Hvem lader forfatterne sig inspirere af, og hvem misunder de for deres arbejde med sproget? På denne plads fremhæver en dansk forfatter hver uge et uddrag fra et skønlitterært værk, vedkommende ville ønske, at han eller hun havde skrevet - og forklarer hvorfor.safry@information.dk 

»Hun har gjort mig til narren,« lyder meldingen fra Hans Kongelige Højhed Prins Henrik, og straks falder loftet ned i lille Danmark.Hjernevindingerne i hovedet på folk krølles sammen, så folk ikke længere kan læse en klar og enkel besked. Prins Henrik siger netop ikke, at vores dronning har gjort ham til nar, men alene har tildelt ham hofnarrens rolle, hvilket må siges at være rigtigt og godt set.En hofnar skal ikke stikke hovedet for meget frem, for så falder hammeren eller måske øksen. Det viser hofetiketten for folk med historiebevidsthed.For tiden går der historier om, at prinsen er gammel og måske senil, hvilket er en modbydelig form for nedgøring, man kun kan tage afstand fra. Det centrale i prinsens udmelding er, at han altid har været placeret på sidelinjen.Vores hoftradition er ikke helt gennemtænkt, og det er, hvad prinsen gør opmærksom på.Vi har f. eks. en gammel og en ny grundlov. Her omtales kun en konge eller »kongen«, men vi har altså en dronning her i landet.Om nogle år får vi en ny dronning med en borgerlig baggrund, mens en kong Frederik X står i spidsen for Danmark. Det er til at grine af, og det er, hvad prins Henrik gør grin med, hvilket han gør ret i. Tak til prins Henrik for sublim kongelig underholdning.

Tak til Information for deres sommerserie om anbragte børn, som heldigvis også selv er kommet til orde med deres egne indlæg Det er et emne, som fortjener opmærksomhed, for vi har her at gøre med en børne-og ungegruppe, hvis udvikling mange offentlige instanser bliver involveret i og skal samarbejde om. Alle vil det bedste, men det kan være svært at koordinere, for der kan være forskellige meninger om, hvilken indsats der skal have den højeste prioritet, når vi gerne vil opnå den optimale anbringelse til gavn for barnets udvikling og fremtid i voksenlivet.Men et enkelt forhold får nemt en tilbagetrukken rolle i hele denne proces, nemlig børnenes skolegang.»De skal vel bare i skole, hvor svært kan det være?« tænker mange nok.Hjemkommunen betaler, og den nye kommune har pligt til at holde lidt øje med skolegangen, hvilket giver en noget flydende ansvarsfordeling. I den forbindelse bliver det også tit overset, at det anbragte barns forældre skal høres om forslag til skoletilbud, og at de har samme retssikkerhed som andre forældre til at indsende en klage over et specialtilbud til Klagenævnet for Specialundervisning.Det er i dag et faktum, at kun under halvdelen af de anbragte børn opnår folkeskolens afgangsprøve, og det lader vi ske, selv om den seneste forskning på området har fastslået, at den mest afgørende faktor for at nå frem til et godt voksenliv inden for samfundets rammer, er en vellykket skolegang.Kvaliteten af skolegangen kan derfor ikke vurderes højt nok, hvis den anden del af pakken, et godt anbringelsessted, skal kunne give de bedste fremtidsmuligheder til et anbragt barn.

Regeringen overvejer helt at opgive den ambitiøse plan, der skal justere pensionsalderen og få danskerne til at blive endnu længere på arbejdsmarkedet.Det oplyser flere regeringskilder til Jyllands-Posten.Ambitionen om en senere pensionsalder end allerede aftalt senest i 2015 er ellers nedfældet i regeringsgrundlaget fra den 27. november 2016.Her skriver VLAK-regeringen direkte, at »vi vil bede dem, der kan, om at blive lidt længere tid på arbejdsmarkedet«. Hidtil har statsminister Lars Løkke Rasmussen (V) ikke ønsket at løfte sløret for, hvor meget pensionsalderen ifølge regeringen skulle hæves yderligere.I stedet har han henvist til, at regeringen var på vej med et konkret udspil, der ville blive lanceret inden sommerferien.Det er det udspil, som kilder oplyser, at regeringen overvejer at opgive.I august sidste år foreslog den daværende Venstreregeringen - også med Løkke i spidsen - at hæve pensionsalderen.Dengang var udspillet, at pensionsalderen skulle hæves med et halvt år mere end ellers planlagt.Men i regeringsgrundlaget var de økonomiske ambitioner skruet op, hvilket tilsagde, at pensionsalderen skulle endnu mere op.Den nuværende regering har dog måttet sande, at den ikke kunne genfremsætte Vregeringens oprindelige forslag, som der i efteråret heller ikke var flertal for i Folketinget.Og siden har VLAKregeringen arbejdet på sit eget udspil.Og Finansministeriet er meget langt med detaljerne i et nyt forslag, der kan mindske forskellene på, hvor lang tid f. eks. en yngre person og en ældre er på pension.Hovedet mod en murEfter at have sonderet det politiske terræn og overvejet forholdet til Dansk Folkeparti, ser det dog ud til, at regeringen endnu engang har løbet hovedet mod en mur, siger kilder til Jyllands-Posten.Derudover er regeringen klar over, at forslaget om en højere pensionsalder er upopulært både i befolkningen og blandt Folketingets øvrige partier.Vurderingen er, at et udspil med en forhøjelse af pensionsalderen blot ville ende i et nyt politisk nederlag for regeringen.Flere kilder tæt på regeringstoppen har også udtrykt bekymring for, hvad en folkelig diskussion om højere pensionsalder ville betyde for opbakningen ved et kommende kommunalvalg, hvis debatten blev trukket i langdrag.Ifølge Jyllands-Postens kilder er det derfor mere sandsynligt, at regeringen nu ender med at præsentere et udspil, der primært adresserer et såkaldt samspilsproblem mellem pensionsopsparing og offentlige ydelser.Kan ikke betale sigI dag kan det nemlig for en række borgere ikke betale sig at spare op til pension på grund af modregning af andre ydelser.Regeringens overvejelser om at opgive en højere pensionsalder end allerede aftalt ligger godt i tråd med stemningen i folkedybet.Ifølge en ny meningsmåling foretaget af Wilke for Jyllands-Posten er der et markant flertal imod at hæve pensionsalderen yderligere.I målingen svarer mere end tre af fire danskere, at de er imod de pensionsplaner, som VLAK-regeringen tidligere har luftet.Modstanden mod den højere pensionsalder er således steget, siden den daværende V-regering sidste år fremlagde et forslag om at hæve pensionsalderen.Her lavede Wilke en tilsvarende måling for Jyllands-Posten, hvor 71,7 pct. var modstandere af en højere pensionsalder, mens tallet i dag er 77,2 pct.Venstres finansordfører, Jacob Jensen, anerkender, at regeringen vil få meget svært ved at finde flertal i Folketinget for at fremrykke den højere pensionsalder.Udtalelserne faldt før kilderne oplyste til Jyllands-Posten, at regeringen overvejer at opgive en justering af pensionsalderen.»Vi står med et grundlæggende problem, hvor vi får flere ældre, som lever længere, og samtidig får færre unge ind på arbejdsmarkedet på grund af små generationer.Det bliver vi nødt til at tage seriøst, hvis vi skal have råd til velfærden i fremtiden,« siger Jacob Jensen.Han ville dog ikke fastslå, om problemet skal løses ved at hæve pensionsalderen.»Regeringen arbejder på at finde en model, der kan afhjælpe problemerne med de skæve generationer. Men hvordan det bliver, er ikke afgjort,« siger han.christiansborg@jp.dk Fakta: Danskerne vil ikke fremrykke en højere pensionsalderGRAFIK: RK, AH 71,7* 11,4* Nej Ved ikke TOTAL. TAL I PCT.Måling baseret på i alt 2.002 interview med et repræsentativt udsnit af befolkningen i perioden fra den 5. maj til den 15. maj 2017. Citeres analyserne i andre medier, skal kilde oplyses: "Wilke for Jyllands-Posten". NOTE: Der er en statistisk usikkerhed på +/-2,19 procentpoint på totaler. Den statistiske usikkerhed angiver det interval, målingen med 95 pct. sandsynlighed rammer inden for.Ja 16,9* 13,4 77,2 9,4 *) Måling 2016 Det diskuteres om råderummet i dansk økonomi skal forbedres ved at hæve pensionsalderen tidligere end allerede aftalt.Støtter du det forslag?.
Efter en stor diskussion om en højere pensionsalder henover foråret er der seriøse overvejelser i regeringstoppen om at skrotte planerne om at hæve pensionsalderen tidligere end aftalt.
I de spæde teenageår var det endnu kun en utopisk drøm i Stine Bramsens hoved, at hun en dag kunne leve af sin store passion, musikken.Ikke desto mindre startede hun sit første band i 2. klasse og sang flere gange solo foran hele skolen gennem folkeskoleårene.De mange klap på skulderen gav blod på tanden, men alligevel fik den ydmyge stemme i hovedet overbevist hende om, at det hele kun var en drøm.»Som jeg skrev i sangen "keep dreaming", så var jeg jo en lille pige fra Ry, der voksede op et sted, hvor man ikke råbte højt om, at man skulle være popstjerne.Så det var slet ikke en mulighed i mit hoved. Men selvfølgelig piblede drømmen i mig.« Da hun gik i 2. g og så et opslag, hvor nogle drenge søgte en korpige, tænkte hun derfor at det var perfekt. Så var der stadig tid til at passe studiet, hvor især fransk var interessant.Bandet hed Alphabeat, og den ydmyge pige blev skubbet ud af bagdøren, da danskerne forelskede sig hovedkulds i det festglade band, og holdet drog mod hovedstaden, inden Stine Bramsen egentlig følte trang til at forlade det sikre Østjylland.Den indre bossI dag har Stine Bramsen forladt Ry-drengene og er sprunget ud som solist med eget navn. Hun skal lørdag aften spille på den store scene i Musikhuset i Aarhus, og meget har ændret sig siden hun turnerede med Alphabeat.»Det har været en stor udfordring for mig at skulle tage teten selv, hvor vi før var et demokrati. Så jeg skulle lære mig selv at være bossen på scenen men også bagved. Jeg har kunnet mærke en tyngde på mine skuldre over, at det kun er mig, som skal løfte det nu,« siger hun og tilføjer, at det både har været spændende og nødvendigt.Den strukturerede lederrolle kom dog ikke naturligt til Stine Bramsen, som kalder sig selv et "sammensat menneske": »På nogle måder er jeg stadig en teenager, der ikke kan finde ud af at rydde op på mit værelse, og når jeg har lavet mad ligner køkkenet et bombet lokum. Så jeg overrasker dem, der kender mig godt, når jeg så står på scenen eller træffer de svære beslutninger om at skifte nogen ud i bandet.Der har jeg måtte vokse,« siger hun med en erkendelse af, at det har været styrkende at finde den anden side af sig selv.Som at starte forfraOvergangen til solokarrieren har på mange måder mindet om at starte forfra, fortæller Stine Bramsen. Men det er ikke noget, hun ikke har prøvet før.»Da vi drog til England var der ikke en pind, der anede hvem vi var, så vi spillede pludselig kun for ti mennesker og skulle bygge det op.Så det har jeg lidt ballast i, og det gjorde det lidt nemmere ikke at lade sig slå ud i starten,« fortæller hun.Men der er også kommet noget mere positivt og uventet ud af skiftet.»Noget af det fedeste ved at gå solo var faktisk at komme tilbage til den nervøsitet, som giver nerve. Følelsen af at der virkelig er noget på spil igen,« siger hun.En sårbar tidEn af Stine Bramsens fem nye sange handler om en sårbar tid i hendes liv, og hun føler sig stadig ikke helt klar til at stå på scenen og fortælle om den egentlig baggrund for teksten. Men hun kommer stadig til at synge ordene, som handler om episoden efter sin søns ulykke, hvor han faldt ud af et vindue på 1. sal.»Sangen der hedder "Don't judge me" er helt klart den mest personlige sang. Det var en voldsom ting for vores lille familie, men samtidig havde alle en mening om, hvad vi skullehave gjort anderledes, og hvor dårlige forældre vi var.Det var ret sindssygt.« Hun understreger, at følelsen af at blive dømt af andre både kan være stærk som teenager i en lille landsby som Ry, men også hos voksne, og derfor vil mange kunne relatere til budskabet.»Jeg tror der er mange, som har følt sig misforstået og haft lyst til at fortælle alle, hvad der egentlig er sket. Jeg synes, at jeg har fået knækket, hvordan jeg også kan skrive nogle sange, som handler om noget vigtigt og stort,« siger hun.caecilie.m.sorensen@jp.dk Fakta: STINE BRAMSEN Turné 2018Alphabeat startede i 2004, da Stine Bramsen gik i 2. g og blev medsanger i bandet.Singlerne "Fascination", "10,000 Nights", "Boyfriend" og "The spell" blev alle store hits i England, og albummet gik direkte i top ti på den engelske albumhitliste.Alphabeat udgav tre album og otte singler.Stine Bramsen debuterede som solist i 2014 med "Prototypical".Stine Bramsen blev Årets Danske Sangerinde i 2005.Stine Bramsen turnerer i foråret 2018 på fem spillesteder.
Stine Bramsen vender lørdag aften tilbage til sine østjyske rødder, når hun skal spille koncert i Musikhuset. Vejen dertil har ikke været en lige linje.
Lige nu himler de borgerlige-liberale med rette op over regeringens skrottede planer om en forkromet og ambitiøs skattereform, så borgerne kunne beholde mere af deres løn til sig selv. Det er også en gedigen fiasko, at regeringens "borgerlige" støtteparti ikke har kunnet leveret på en så central borgerlig mærkesag, som lavere skat er.Der har imidlertid også fundet en uproportional og fuldkommen hysterisk kritik sted. Eksempelvis når der ønskes et valg udskrevet omgående, LA, der skulle træde ud af regeringen, og påstanden om regeringens manglende borgerligeliberale resultater. Det sidste er næsten så langt fra sandheden, som noget overhovedet kan være.Lad os lige se på, hvad der har været af økonomiske liberale resultater.Siden seneste valg er registreringsafgiften blevet nedsat tre gange, og det er derfor blevet markant billigere at købe en sikrere og større bil end tidligere. Den store danske afgiftsjungle er også blevet trimmet - herunder er den forhadte nøddeafgift blevet afskaffet. Der er blevet indført et kontanthjælpsloft, så forskellen mellem at være på passiv forsørgelse og produktivt arbejde øges betragteligt.Dertil kan der i flæng nævnes en lavere brotakst over Storebælt, fri telefon fra år 2020 og en afskaffelse af pso-afgiften.Når alle disse mærkbare resultater lægges sammen, får de danske borgere markant mere selvbestemmelse over deres egen økonomi og flere penge i deres egne lommer - hvis det ikke er borgerlige-liberale resultater, så ved jeg ikke, hvad er.Det kan godt være, at den nødvendige og ambitiøse skattereform udebliver, men det er blevet billigere at være dansker, og det kan vi takke regeringen for.

Når debatten omhandler romaer, burkaer eller store fuldskæg, bliver udtrykket »utryghedsskabende« brugt til at argumentere for lovforslag, som bygger på fordomme og frygt. I det tilfælde, at nogle er utrygge, har frygten enten rod i realiteter eller i fordomme. Er frygten begrundet, altså at nogen gør noget ubehageligt, bør de ubehagelige handlinger kunne føre til dom gennem anden lovgivning.Er frygten ubegrundet, altså at ingen har gjort noget forkert, er utrygheden et produkt af den forventning, vi har til, at vedkommende skulle gøre noget ubehageligt.Bliver du utryg ved burkaer, romaer eller fuldskæg, skal lovgivningen ikke beskytte dig mod det, du er utryg ved, men beskytte den, som du af fordomme frygter.Hvordan kan oppositionen deltage i regeringens satspuljecirkus? Peter Hess-Nielsen, København S Tak til Mette-Line Thorup for en rigtig god og oplysende bagsideleder om satspuljen (bragt den 11. november).»Regeringen gør grin med landets fattigste« er overskriften på lederen - og det ved vi jo kun alt for godt, at regeringen gør - men som lederen slutter, kan det undre, at Folketingets øvrige partier fraregnet Enhedslisten vil medvirke til denne øvelse. Hvordan forklarer SF og Alternativet for eksempel deres deltagelse i dette store cirkus af et satspuljetrylleri, som medfører, at for eksempel en dagpengemodtager bliver fratryllet over 1.000 kroner om måneden?.

En epoke med vilde prisstigninger, som særligt københavnske lejlighedsejere har nydt godt af, er så småt ved at slutte. Det vurderer flere cheføkonomer, efter der i går kom nye tal fra Danmarks Statistik.For selv om priserne for både enfamilie huse og ejerlejligheder godt nok steg med 0,9 pct.i august på landsplan, er det økonomernes klare forventning, at de senere års solide prisstigninger snart vil aftage.»Ser vi fremad, forventer vi et mere beskedent prispotentiale på ejerlejlighedsmarkedet - særligt i København og Aarhus. En lang periode, hvor priserne stiger mere end indkomsterne, gør det mere sandsynligt, at vi løber ind i en periode, hvor priserne ikke vil stige nær så meget, flade ud eller ligefrem falde,« siger Tore Stramer, cheføkonom i Nykredit.På landsplan er priserne på ejerlejligheder steget med syv pct. i årets første otte måneder.Nykredit forventer, at priserne blot vil stige 0,1 pct. yderligere i år, aftagende til 4,3 pct. i 2018.»Færre vil og kan simpelthen betale de højere priser. Dertil vil boligskatterne i særligt de store byer stige mærkbart i 2021, hvilket allerede nu vil kunne lægge en dæmper på priserne.Endelig er der fra politisk side åbnet for at se på muligheden for at bygge flere små boliger i København,« siger Tore Stramer.Risiko for spekulationCheføkonom Signe Roed-Frederiksen, Arbejdernes Landsbank, forventer ligeledes, at prisstigningerne vil aftage i den kommende tid.»Selv om vi ikke mener, at der er tale om en boligboble, så øger det risikoen for spekulativ adfærd og bobledannelser, når prisudviklingen går så stærkt,« Signe Roed-Frederiksen.»Vi forventer, at en kombination af øget nybyggeri, svagt stigende renter, udsigt til højere boligskatter i 2021 samt strammere låneregler for boligkøb vil dæmpe prisstigningerne på ejerlejligheder over det kommende år,« siger cheføkonomen.Siden 2011 er ejerne af de københavnske lejligheder blevet forgyldt med prisstigninger på op mod 70 pct, mens de tilsvarende priser i Aarhus er steget med over 30 pct.De markante prisstigninger har både fået Nationalbanken, Finanstilsynet og adskillige eksperter til at advare om en ny boligboble i særligt København.Det er dog vanskeligt at sige, om der rent faktisk er tale om en boligboble på ejerlejlighedsmarkedet, påpeger chef økonom Steen Bocian fra Dansk Erhverv.»Men det er værd at understrege, at det i givet fald næppe er en stor boble,« siger Steen Bocian.Fra politisk hold har man ad flere omgange forsøgt at lægge en dæmper på priserne i landets storbyer. Så sent som i sidste uge kom der nye retningslinjer for udlån til husstande med høj gæld. Reglerne skal efter planen træde i kraft 1. januar 2018.Oprindeligt havde erhvervsminister Brian Mikkelsen (K) planer om at indføre nye regler for boliglån den 1. oktober, men udspillet blev trukket tilbage i sidste øjeblik. Nu implementeres reglerne så i en mere lempelig version.I praksis betyder det reviderede styresignal, at boligejere med en relativ høj boliggæld samt en høj gæld i forhold til deres indkomst typisk ikke længere vil have mulighed for at tage de billigste lån i form af kort rentebinding og afdrags frihed.sren@berlingske.dk Færre vil og kan simpelthen betale de højere priser.Tore Stramer, cheføkonom, Nykredit.Fakta: BOLIGPRISER Lejlighedspriser på himmelflugtPriserne på ejerlejligheder er steget markant på landsplan de seneste år. Særligt i København og Aarhus har lejlighedsejerne kunnet gnide sig i hænderne.Prisindeks for ejerlejligheder indeks 2006 = 100.
Lejlighedsejere i særligt København og Aarhus har spundet guld på prisstigninger de senere år, men snart vil stigningerne begynde at aftage, vurderer flere økonomer. Det skyldes blandt andet stigende boligskatter.
Det regnfulde sommervejr har sat sit præg på antallet af gæster ved årets Grøn Koncert.De otte koncerter, der blev rundet af i går i Valbyparken i København, har trukket omkring 143.000 gæster.Det er cirka 10.000 færre gæster sammenlignet med sidste år.Alligevel er arrangøren, Muskelsvindfonden, tilfreds.Det ustadige vejr har fået gæsterne til at holde igen med at købe is og fadøl på koncertpladserne.Og det kommer til at kunne mærkes, når bundlinjen skal gøres op senere på året.- Det kommer til at påvirke bundlinjen negativt, men jeg tør ikke sætte tal på, hvor meget det bliver endnu, siger Henrik Ib Jørgensen.Selv om indtægterne fra salget skrumper, er det dog ikke noget, der får arrangøren til at ryste på hænderne i forhold til fremtiden.Grøn Koncert vender tilbage næste år, forsikrer direktøren.

Det er en egoistisk handling at smøre Københavns parkeringsproblemer af på nabokommunerne, og fortsætter Københavns Kommune sit sololøb, hænger samarbejdet i en tynd tråd.Det er meldingen fra borgmestre i omegnskommunerne Herlev, Tårnby, Rødovre og Gentofte, efter teknik og miljøborgmester i København Morten Kabell (EL) har foreslået, at det i fremtiden skal koste penge at parkere i hele København i et forsøg på at sikre parkeringspladser og ren luft til københavnerne.Borgmestrene mener, at forslaget blot er det seneste eksempel på, at København er sig selv nærmest og kun vil samarbejdet, når københavnske behov tilgodeses. Hvis ikke, tøver hovedstaden ikke med at tørre problemet af på naboen, lyder kritikken.Ifølge de fire borgmestre vil Kabells forslag medføre, at Københavns parkeringsproblem bliver skubbet ud til nabokommunerne, så pendlere og besøgende fremover vil cirkulere rundt på villaveje i forsøget på at finde gratis parkering, ligesom miljøproblemet vil rykke med.»Det er en ny måde at lancere den betalingsring, som for fem år siden fik dødsstødet. Nu prøver Kabell igen at blokere for biler til sin egen by ved at eksportere de problemer, han mener at have af miljø-og bilmæssig karakter, til sine nabokommuner. Det er overhovedet ikke en måde at samarbejde på,« siger Gentoftes borgmester, Hans Toft (K), som har taget initiativ til at få en samlet dokumentation af konsekvenserne for de kommuner, der støder op til København.»Det her er ikke kommunalt selvstyre, men eksport af egne problemer til nabokommuner.Hvis ikke København selv kan indse det, må vi jo gå til centrale myndigheder, herunder Folketinget,« siger han.Borgmester i Rødovre Kommune Erik Nielsen (S) er enig i, at forslaget er et forsøg på at indføre en betalingsring ad bagvejen: »Det nytter ikke noget, at man forsøger at ødelægge det for omegnskommunerne. Vi har vores forpligtelser, og dem tager vi på os, men vi vil ikke overtage Københavns problemer.Rødovre har ingen interesse i at være parkeringsopland for københavnerne,« siger Erik Nielsen og bliver bakket op af sin kollega i Herlev: »Det er et relativt egoistisk forslag, og jeg har den holdning, at mennesker, som bor i Herlev, har samme værdi som mennesker, der bor i København. Konsekvensen af, at Københavns Kommune vil være stor på både erhverv og bosætning, er, at der følger trafik med, så det må København løse i stedet for at overlade problemet ved et stort erhvervsliv til os andre,« siger Thomas Gyldal Petersen (S).»Det er deres biler«Kritikken preller imidlertid af på teknik-og miljøborgmester Morten Kabell, som fastholder, at det er pendlere fra omegnskommunerne, som efterlader københavnerne uden parkeringspladser.»Grundlæggende er det deres biler og ikke københavnernes, der pendler ind. Så hvis nogen opfører sig egoistisk, så er det da alle omegnskommunerne.De skubber problemet ind til København ved at køre ind og holde parkeret på de københavnske veje, som vi skal betale for at vedligeholde,« siger Morten Kabell.Han foreslår derfor, at kommunerne slår sig sammen om at etablere park n' ride-anlæg rundt omkring i hele Storkøbenhavn ved knudepunkter og store S-togstationer, så pendlerne får et incitament til at bruge den kollektive trafik.Den idé bliver ikke dog mødt med tilfredshed af borgmestrene i omegnskommunerne, som alle slår en latter op, da Berlingske præsenterer Kabells samarbejdsmodel.»Så skulle Herlev gøres til parkeringsplads for hele Sjælland, der skal til København og arbejde? Nej tak, den opgave synes jeg, at Morten Kabell skal løse med de store indfaldsveje til København, så skal vi nok løse problemerne for de mennesker, som pendler til Herlev,« siger Thomas Gyldal Petersen (S).Heller ikke borgmester Hans Toft »tror sine egne ører«, når forslaget om nye parkeringsanlæg i omegnskommunerne bliver præsenteret som et regionalt samarbejde.»Når Kabell vil samarbejde med os om at etablere parkeringsanlæg ved eksempelvis Hellerup, Gentofte og Charlottenlund Station, svarer det til, at bødlen beder os om at bygge guillotinen selv. Han mener, at vi skal have det, København ikke selv vil have, og sådan bliver det ikke,« siger Hans Toft.Morten Kabell forstår ikke borgmestrenes modstand, men mener, at den indikerer, at omegnskommunerne slet ikke er interesserede i et samarbejde med København: »I dag har vi omkring 105.000 biler og 120.000 parkeringspladser, så vi har rigeligt med parkeringspladser til københavnernes egne biler. Jeg kan ikke se nogen grund til, at jeg skal belaste Københavns skatteydere med en million-eller milliardregning for at finde plads til biler fra omegnskommunerne, hvis omegnskommunerne ikke vil samarbejde om at finde løsninger,« siger Morten Kabell og fastslår, at han først og fremmest er valgt til at løse problemer for københavnerne.Hvorfor etablerer du ikke bare parkeringsanlæg i København? »Det handler om, at vi skal prøve at få bilerne holdt derude, hvor der er plads til dem, i stedet for at de skal køre igennem hele København for at parkere et sted.« Men omegnskommunerne oplever heller ikke at have plads til parkeringsanlæg?.Københavnsk egoismeBorgmestrene er ved at have opbrugt deres tålmodighed med Københavns Kommune, og i omegnskommunerne er Københavns solorytteri blevet et samtaleemne.»Der er ingen tvivl om, at det er noget, der bliver talt om. At København er begyndt at agere mere egoistisk, når det kan betale sig for kommunen, og i virkeligheden kun lægger op til det brede samarbejde, når det først og fremmest er til gavn for København,« siger Thomas Gyldal Petersen.Af samme grund har Tårnby Kommune valgt ikke at være en del af Greater Copenhagen, Hovedstadens Beredskab, Gate21 og andre foretagender, som skal styrke sammenholdet i regionen.Ifølge Tårnbys borgmester Henrik Zimoni (S) er erfaringen nemlig, at København sætter sig på det hele: »De siger, at de vil samarbejde om en masse ting, men der er ingen tvivl om, at det er København, som sætter præmisserne for meget af samarbejdet. Hver gang der kommer en ny overborgmester, fornemmer man, at vedkommende har fået opdraget, at nu skal vi prøve at få normaliseret forholdet til omegnskommunerne, men de plasker i hver gang,« siger Henrik Zimoni og opsummerer sin oplevelse af Københavns samarbejdsfilosofi: »Vi er de største, og derfor skal vi bestemme.« Rødovres borgmester mener, at faconen er sammenlignelig med den herremandsmentalitet, København tidligere var kendt for. Det er han ked af, for den står i vejen for, at kommunerne kan stå sammen om at få turister og erhvervsliv til hovedstadsområdet.»Det er »vi hersker, og så må I andre løbe efter« og »se os, vi er rigtigt dygtige inde i København«. Det skal de også være, det er Danmarks hovedstad, og vi bakker alle sammen op om den. Men det nytter ikke noget, at København lukker sig egoistisk om sig selv og så at sige kun åbner kommunegrænsen, når vi skal hjælpe dem,« siger Erik Nielsen.Hans Toft, der ligesom Erik Nielsen har været borgmester siden begyndelsen af 90erne, er enig.»Jeg har ikke i sinde at være fæstebonde i Frank Jensens og Morten Kabells herremandsmentalitet.Vi ser på flere forskellige områder, at København er ved at skifte karakter ledelses-og værdimæssigt til at være sig selv nok og kun have et samarbejde i munden, ikke i realiteten,« siger Hans Toft.En bekymrende tendens, synes borgmestrene: »Det er en uheldig udvikling, og hvis den griber om sig, og eksempelvis parkeringsforslaget bliver kørt i mål, så er vi som naboer nødt til at tage bestik af det og handle mere i fællesskab som modvægt til København,« siger Thomas Gyldal Petersen.I et skriftligt svar til Berlingske skriver overborgmester Frank Jensen (S), at han ikke deler Morten Kabells ønske om at indføre betalingszone i hele Københavns Kommune.Omvendt vil overborgmesteren ikke afvise at se på, om der er enkelte områder i byen, hvor det fremadrettet kunne give mening at inddrage betalingszonen. Det skal i så fald kun være på steder med konkrete parkeringsproblemer, fastslår Frank Jensen.perd@berlingske.dk Det er »vi hersker, og så må I andre løbe efter«. Erik Nielsen, borgmester i Rødovre.Fakta: Omegnskommuner frygter at overtage Københavns parkeringsproblemerHvis det skal koste penge at parkere i hele København, risikerer omegnskommunerne, at pendlere og besøgende fremover parkerer deres bil hos dem. Det er borgmestrene i Tårnby, Rødovre, Herlev og Gentofte ikke interesserede i.
Borgmestre fra Københavns omegns -kommuner nægter at være parkeringsopland for hovedstaden, som de mener bør løse sine egne problemer.
Anders Billeschou skriver i Weekendavisen den 17. marts under overskriften »Truede arter«, at »det er at stikke os blår i øjnene at kalde det ' af nødvendighed'«, at der nu skal være mere urørt skov i Danmark, fordi effekten af dette ikke er undersøgt videnskabeligt.Det er forkert: Videnskabelige undersøgelser viser, at det vil kræve mindst 75.000 hektar urørt skov at sikre en stor del af biodiversiteten i de danske skove. Billeschou må derfor formodes at mene, at de nye urørte skove kun er et skridt på vejen til at standse tilbagegangen i biodiversiteten i Danmark.Det er også forkert, når Billeschou påstår, at de eneste arter, som Danmark er forpligtet til at beskytte over for FN og EU, er de to fiskearter skade og ål.Danmark har med FNs biodiversitetskonvention og EUs biodiversitetsstrategi forpligtet sig til at arbejde for at standse tilbagegangen i al hjemmehørende biologisk mangfoldighed på både lokalt, regionalt og globalt plan.Weekendavisen bør være opmærksom på som vanligt at angive stillingsbetegnelser for at synliggøre åbenlyse interessekonflikter.Billeschou, der er forstkandidat og privat konsulent ved AEB Consult, Forest and Nature Management samt tidligere vicedirektør i Skov-og Naturstyrelsen, har længe påstået, at »der er ingen af vores dyr, planter eller svampe, der er afhængige af urørt skov«. Medmindre forstmanden Billeschous opfattelse af urørt skov er en plantage af importerede sitkagraner, der ikke har været tyndet i en årrække, så er det også forkert. 44 procent af de truede arter i Danmark (jvf. rødlisten) findes kun i skov, og mange af dem kræver gamle træer og dødt ved. At arterne er truede, betyder, at de er i tilbagegang eller i fare for at uddø.Af de 16 uddøde danske hvirveldyr, som Billeschou nævner, ynglede halvdelen af de landlevende arter i skov eller hule træer. Af de 12 uddøde danske dagsommerfuglearter, var de 10 tilknyttet skovhabitater.Selvom flere af disse arter har en europæisk udbredelse, kan vi ikke slå vores nationale ansvar hen. Der er noget galt i de danske skove, men Folketinget har besluttet, at vi skal sikre og genskabe en mangfoldig skovnatur. Er dette »af nødvendighed«? Næppe for Billeschou eller Danmarks BNP, men det er det for rødlig perlemorsommerfugl, smuk koralsvamp, rød skovlilje, sort stork og de mange danskere, der ønsker at opleve en rig natur uden at skulle rejse udenlands.

Hvad er ugens vigtigste nyhed? »Jeg synes, det er det med, at Nordkorea og Sydkorea skal være sammen til vinter-OL.Jeg synes, det er vigtigt, fordi der har været meget krig mellem dem, og de har truet hinanden med atomvåben, og derfor synes jeg, at det er godt, at de kan være samlet.Og fordi man har været bange for, at der ville starte en verdenskrig, så det med, at de kunne være samlet til vinter-OL, var specielt«. Hvor har du hørt om nyheden henne? »I et børneprogram, der hedder ' Ultranyt'. Vi ser det altid i spisefrikvarteret, fordi det, synes vi alle sammen, er spændende«. Hvad er den vigtigste begivenhed i dit liv? »Det er ret svært at vælge, men jeg tror både, det var, da min lillebror blev født, og da jeg fik helpart på min hest. Med min lillebror er det et nyt liv, der kommer til verden. Og så også, fordi en lillebror ikke bare er noget, man får hver eneste dag. Med min hest, Bam Bam, havde jeg gået til ridning i tre år, og der er det næsten som at have sin egen hest. Og så synes jeg, at det var helt vildt at få min egen hest«.alexandra.mollerup@pol.dk 

Hvor bor du? »Jeg bor oppe i byen, 3-4 kilometer fra havnen, hvor jeg har kontor. Det giver en fin balance. Vi kan ikke se vand deroppefra, det er et 1960' er-villakvarter, der ligger stille og roligt, men der er altid læ i vores have - man kan ikke både få udsigt og læ«. Hvad kendetegner dit kvarter? »Det gode ved Grenaa er, at der ikke er ret langt til naturen eller til arbejde eller til venner. Det er attraktivt, at du er tæt på skov og strand, og at der ikke er langt til noget«. Hvor får man den bedste kaffe? »Nu drikker jeg ikke så meget kaffe. Jeg tror ikke, vi har en decideret kaffebar i Grenaa. Vi sejler til Anholt, hvor vi besøger Riccos kaffebar - det tager 3 timer med færgen og 4 timer at sejle derover selv. Vi var på Anholt hele sommeren, og der drak vi kaffe og varm kakao på Riccos.Jeg har ikke decideret noget stamsted«. Hvor i byen synes du, der dufter bedst? »Særligt, når der er en frisk nordenvind, så dufter Grenaa fantastisk af Kattegat og salt - det er den bedste duft. Det sker et par gange om året. I en særlig vindretning kan man også dufte gærfabrikken«. Hvilken årstid synes du bedst om i byen? »Sensommeren, når der er stabile forhold mellem vand og luft. Det giver en mere rolig luft og mere varme«. Hvad er dit eget yndlingskvarter? »Hele forløbet omkring åen er det bedste.Det giver en fin forbindelse mellem havn, by og land. Man kan cykle fra havnen, gennem byen og helt ud på landet«. Hvor går du ture i Grenaa? »Vi går tit tur på stranden, både syd for Grenaa, hvor der er sandstrand, og nord for ved Fornæs og Fornæs Fyr, der er det østligste punkt på Jylland. Her er der en stenstrand, hvor jeg har fundet mange forsteninger - lige nord for Fornæs ligger Sangstrup Klint, der består af op til 17 meter høje kalkstensklinter«. Hvad gør dig stolt af Grenaa? »Jeg er stolt over gymnasiet og ' Vid - Viden Djurs', som begge gør det rigtig godt.Viden Djurs er en sammenlægning af en række uddannelser som hhx, htx, erhvervsuddannelser, businessuddannelser og 3D College. De tiltrækker 500 elever, som kommer fra hele Danmark, og gymnasiet har succes med en IB Diploma, hvor 85 elever kommer fra udlandet og resten af Danmark. De har det højeste snit blandt de danske IB-elever og er et lille gymnasium, der også tilbyder nærvær«. Hvad ville du vise udenlandske gæster i Grenaa? »Naturen er fantastisk, men jeg ville også tage dem med på Museum Østjylland, der lige har opdateret deres faste udstilling.Da jeg gik i gymnasiet, gav jeg en hånd med på museet, og udstillingen har været den samme siden - helt frem til januar i år, hvor man har brugt 15 mio. kroner på en opdateret måde at vise, hvad der er sket på Djursland de seneste 10.000 år.Det giver en god baggrund for at forstå Djursland - den har jo været hullet som en ost af vand. Kolindsund blev først inddæmmet efter 1864«. Hvis du fik en stor pose penge, hvad ville du så forandre i byen? »Så ville jeg købe en masse kunst af både nationale og internationale kunstnere.Det ville give byen noget at debattere. Det kan bryde normer for, hvad folk synes er kunst. I øjeblikket diskuterer vi mest Peter Brandes' skulptur - en mand, der står noget foroverbøjet ved kirken«. Hvis du havde en bulldozer, hvad ville du så fjerne? »Vi har nogle supermarkeder, vi godt kunne vælte for min skyld. Man har ikke gjort noget for at tilpasse dem det bymiljø, vi har i Grenaa. Man ruller bare et koncept ud, her tænker jeg især på et tysk supermarkedskoncept.Forvaltningen skal ikke bare acceptere sådan et koncept, men ranke ryggen og sige: »Sådan vil vi ikke have det, kom med noget andet«. Man godt være moderne, men man skal passe på byens dna«. Hvor i Grenaa føler du mest ro? »Jeg kan godt lide den ro, der er i Grenaa.Så kan man altid opsøge uro, når man har brug for det. Jeg rejser rundt til mange producenter i hele verden - og når man bor her, så er det kun de samarbejdspartnere, der vil os, som kommer her. Så ved man, de mener det seriøst. Der ligger en tærskel i at tage til Grenaa«.bagsiden@pol.dk Fakta: SAGEN KORT Bagsiden i GrenaaGeografitest. Bagsiden spørger for en måned siden 24 danskere på Rådhuspladsen: Hvor ligger Grenaa? Kun 33 procent kan svare rigtigt. Borgmester Jan Petersen, Norddjurs Kommune, Grenaa, siger til Bagsiden, at Politiken har et medansvar, fordi avisen aldrig skriver om Grenaa.Faktatjek. Bagsiden laver et faktatjek, og det er rigtigt: Politiken skriver uhyre lidt om Grenaa. Politikens chefredaktør Christian Jensen undskylder og opfordrer Politiken-læsere i Grenaa til at deltage i ' Må vi komme hjem til dig'-kampagnen. Tre Politiken-læsere i Grenaa henvender sig.Besøg. Bagsideredaktøren tager til Grenaa for at tale med alle tre læsere.Fotograf Louise Herrche Serup vil med.
GRENAA Kreative københavnere svarer hver uge på spørgsmål om København i I byen-sektionen. Ibyen har aldrig spurgt nogen vest for Valby Bakke. Bagsiden har derfor nytænkt formatet og stillet spørgsmålene til vor læser iGrenaa, Hans Sandgren Jakobsen. Han er også en af Danmarks mest anerkendte designere.
Næste år er det 50 år siden, den første film om ' Olsen-Banden' fik premiere i biograferne og i øjeblikket ser de fleste af os igen ' Matador' i tv. Arven fra Erik Balling er tung og tydelig 12 år efter hans død og 33 år efter, direktøren og instruktøren lavede sin sidste film ' Midt om natten'.Allerede i 1991 begyndte en lille flok af Erik Ballings nære medarbejdere fra 1960' erne og 1970' erne at mødes til en veteranmiddag på Nordisk Film. Det var det såkaldte A-hold med Bo Christensen i spidsen. Efterhånden som de ældste forsvandt, er de fleste overlevende fra Ballings produktioner inviteret med. I år mødte 19 ud af 25 mulige op. Erik Balling var selv med til sammenkomsten de første mange år, indtil han døde i 2005.»I gamle dage havde vi sådan en funktionærpulje, hvor folk fra filmholdet kunne skyde private penge i ' Olsen-Banden'-filmene. Typisk 500 kr. eller 1000 kr. Det er en del af pengene fra den pulje, der har betalt for middagene lige siden.Havde du for eksempel skudt 2.000 kr. ind i puljen dengang, har du fået pengene 30 gange tilbage i form af indtægter fra biografbilletter og tv-visninger siden da,« siger Bo Christensen, der var Erik Ballings højre hånd og producer fra midt i 1960' erne.Tidlig mandelgaveForrige fredag måtte Bo Christensen konstatere, at der nu var én mindre i kredsen. Makeup-damen Ruth Mahler døde i en alder af 95 år nogle dage forinden og var blevet begravet samme dag. Da det logiske, lidt sørgelige, men også uafvendelige vilkår for en veteranklub var konstateret, kunne gæsterne gå i gang med en menu bestående af laks, stegt flæsk, nye kartofler, æblegrød og chokolade.Humøret steg stille og roligt og nåede toppen, da Henning Sprogøe havde medbragt »en mandelgave,« som han kaldte det. For nylig fandt han to kasser med lysbilleder, som han i sin tid fik af sin far, Ove Sprogøe. Det var fotos fra indspilningerne af ' Olsen-Bandens flugt over plankeværke'« i 1981.Gruppen samlede sig interesseret omkring den fjersynsskærm, der var stillet op til lejligheden.Nogle måtte dog lige hente en ny computer, da den første drillede. »Det burde virke,« sagde den praktiske gris fra Nordisk Film. »Det lyder næsten ligesom Henning Bahs,« konstaterede Henning Sprogøe tørt med henvisning til Ballings manuskriptforfatter, der også var mand for de mange special-effects i filmene om Olsen-Banden.Da Ove ' Egon Olsen' Sprogøe dukkede op på det første foto med bind for øjnene, gik et jubelgrin gennem lokalet og en engel gennem stuen. Det blev flittigt diskuteret, hvem der var på billederne i meget yngre udgaver. Et foto af Morten Grunwald, Poul Bundgaard og Ove Sprogøe, der spiste frokost var specielt iøjnefaldende.Foran dem stod tre grønne Tuborg og fyldte fade udelukkende med grøntsager. »Det virker opstillet,« blev man hurtigt enige om, da grøntsager ikke ofte var på menuen dengang.Med eller uden bowlerhatBo Christensen er glad for, at han har været med i det, han kalder for »Nordisk Films guldalder.« »Det er formidabelt, at vi kan holde sammen, og de fleste af os kommer hver gang. At vi kan og vil det, siger noget om det kammeratskab, vi havde, da vi lavede blandt andet ' Olsen-Banden' og ' Matador' men også mange andre film som ' Martha' og ' Frede'-filmene. Vi lavede noget, der var sjovt, og vi havde samtidig succes med det. Det gjorde det ikke mindre sjovt.Det morsomme lå typisk senere i forløbet, for undervejs var det barsk og hårdt nok. Hvis folk ikke levede op til forventningerne, faldt der brænde ned. Man kan godt sige, at Erik Ballings store hånd vogtede over dig,« siger Bo Christensen.Der var travlt dengang på Nordisk Film, og blandt medarbejderne på det sammentømrede filmhold hed det sig, at var man i tvivl om, hvorvidt man skulle i gang med ' Olsen-Banden' eller ' Matador', kiggede man bare efter om Ove Sprogøe havde bowlerhat på eller ej.Projekter der blev store succeser, og som har sørget for, at Erik Balling står tilbage som en uomgængelig skikkelse i dansk film og tv. Ikke alt gik lige godt for Erik Balling.»Balling havde også fiaskoer, og selv om han aldrig talte om dem, var det tydeligt, at dårlige anmeldelser var ikke hans kop te. ' Hændeligt uheld', ' Landmandsliv' og ' Halløj i himmelsengen' var ikke blandt de stolteste øjeblikke,« konstaterer Bo Christensen.Balling bedre med alderenSuccesraten blev højere henad vejen, og op gennem 1970' erne kunne Balling gå på vandet.Han var direktør på Nordisk Film med den ene hånd og instruktør med den anden.»Fra dengang Erik Balling fik lov til at lege med Henning Bahs, gik det meget bedre. Efter ' Slå først, Frede!' steg Ballings intensitet og betydning i det hele taget. Da jeg kom ud på Nordisk Film i 1978, oplevede jeg en instruktør med et stort overskud og en stærkt stigende formkurve. Han blev bedre og bedre til at være direktør og mindre og mindre usikker på instruktørgerningen,« siger Henning Sprogøe, der arbejdede som Ballings assistent på både to film om ' Olsen-Banden« og ' Matador'.Han vover et øje og giver et bud på hemmeligheden bag Ballings succes: »Hemmeligheden var Erik Ballings autoritet og en total viden om alle sine karakterer og om, hvordan man laver film. Jeg kan for eksempel sammenligne med Edward Fleming, der engang under ' Rend mig i traditionerne' lagde sig til at sove i dekorationen og bad en medarbejder vække ham, når lyset var sat. Sådan var det ikke med Erik Balling. Han var hele tiden over sit værk. På sættet var der en stærkt højtidelig stemning. Nærmest som når man går i kirke.«.A-holdets tørst og talentDe knoklede så det bragede, på Nordisk Film, og i dag ligger der stadig flere ' Olsen-Banden'-film blandt de mest sete i Danmark nogensinde.Men der blev også drukket tæt, set med nutidens øjne. A-holdet var betegnelsen for de dygtigste filmarbejdere, men onde tunger påstod, at »A« lige så godt kunne stå for »Alkohol.« »Vi skal huske, at det var en anden tid, og det var jo ikke kun i filmbranchen, man drak. Du kunne ikke møde en chauffør på en ølbil eller en skraldebil nogen steder i Danmark, der var ædru. Da vi lavede ' Matador', gik det så hurtig indimellem, at jeg blev lige så god til at skænke whisky med venstre hånd som med højre hånd. Jeg skulle ganske ofte ned til filmholdet med små drinks. Det lod ikke til at gå ud over produktionen, selv om det lyder vildt, når man taler om det i dag,« siger Lene Nielsen, der var produktionsleder.Tonemester Stig Sparre Ulrich fik også lidt af et kulturchok, da han som helt ung begyndte på Nordisk Film i 1975: »Folk drak som svin, men de kunne bære en brandert. Hvis man satte sig i Ballings stol, røg der en flaske Chivas Regal ind til filmholdet, og det skete altså flere gange på hver eneste optagedag.På min første dag stod jeg med en boomstang i hånden, da der blev stillet en whisky foran mig som led i en almindelig uddeling.Sådan var det bare. Jeg sagde nej tak. Klokken var kun seks om morgenen, og jeg var helt ung.I næste pause kom en moden mand fra holdet så hen og skældte mig ud over, at jeg havde sagt ' nej tak'. Næste gang skulle jeg bare sige ' ja tak' og så give min whisky til ham.«.En historisk periodeJan Lehmann arbejder stadig i distributionsafdelingen hos Nordisk Film, og han ser tilbage på tiden med Balling som noget stort: »Jeg kan huske, at Erik Balling gik rundt ovre på klippegangen mellem to klipperum. I det ene overvågede han klipningen af en ' Olsen-Banden'-film og i det andet ' Matador'. To fænomener, der i den grad ryddede gaderne på samme tid. Jeg gik dengang og tænkte, at det kunne være historisk, og det kan man vist roligt konkludere var et faktum. Vi gik jo bare og lavede de her ting, for fanden. Vi tænkte jo ikke over, at det var historie, og det har dem, der rendte rundt sammen med The Beatles i begyndelsen, nok heller ikke tænkt. Hvorfor der aldrig blev lavet en dokumentarfilm om ' Olsen-Banden' undervejs, er mig en gåde, men hvis det var blevet foreslået, havde man nok indvendt, at det var der sgu ikke tid til.« Efter ' Midt om natten' i 1984 var Erik Balling slidt og i årene efter gik han og skrev på forskellige manuskripter, men han ville ikke være med til at lave den sidste ' Olsen-Banden' film i 1998.Han var en mand, der fik brugt sig selv og sit talent fuldt og helt, men rig blev han ikke. Da han stoppede i Nordisk Film, fik han forhandlet sig til en årsløn på 1. mio. kr. resten af livet mod at aflevere sine aktier i filmselskabet. Rettigheder til det, han havde skabt, søgte han ikke at få. Hans aktier i det danske folks erindring, har til gengæld langtfra mistet deres værdi.I GANG MED OPTAGELSERNE TIL OLSEN BANDEN OG MATADOR»Jeg Jeg skulle ganske ofte ned til filmholdet med små drinks. Det virkede ikke til at gå ud over produktionen, selv om det lyder vildt, når man taler om det i dag,« LENE NIELSEN, DER VAR PRODUKTIONSLEDER»Hvis folk ikke levede op til forventningerne, faldt der brænde ned. Man kan godt sige, at Erik Ballings store hånd vogtede over dig« BO CHRISTENSEN D hus d et sker de.Fakta: Mesteren, kongen og kejseren»Jeg kom ind som ny lydmand og skulle oplæres, men allerede efter to dage blev jeg kaldt op til Erik Balling, og jeg tænkte, at nu skulle jeg fyres. Vi var ' De's', og så sagde han, at han godt vidste, at jeg havde haftkort tid til at lære mit arbejde, men om jeg ikke ville lade være med hele tiden at sige ' undskyld'? ' De gør det jo ikke med vilje,« lød det. Da var jeg lettet. Ballings rolle var speciel, fordi han var mesteren, kongen og kejseren. Han havde en naturlig autoritet, men samtidig oplevede jeg en omsorgsfuld familiestemning, hvilket man ikke lige forventede efter de første møder.Før en film sagde han altid til holdmødet: ' Jeg forventer ikke, at I skal elske hinanden, men at I kan finde ud af at arbejde sammen'.« John Nielsen, lydmand.Hurtighed og disciplin»Jeg arbejdede i kantinen på de sidste Olsen-Banden-film, stod med klaptræet i ' Midt om natten' og var scripter på tv-serien ' Anthonsen'. Balling var den første instruktør, jeg arbejdede med, og jeg lærte disciplin og hurtighed og disciplin og disciplin. Dengang var det meget populært med skindstøvler. Første dag på sættet kiggede Erik Balling på dem og sagde tørt: ' Nå, man har fået hårde hæle på!'.De larmede i gulvet, så dem tog jeg ikke på mere. Ingen lærte vel Balling at kende, men jeg var den første, der sagde ' du' uden at få lov. Jeg kunne kun finde ud af at sige ' de' til ældre damer med stok.De fjorten måneder jeg hver dag skulle op til Balling med hans frokost, øvede jeg mig i sætninger, der ikke havde tiltaleform. Som for eksempel: ' Der er rullebøf i dag med lidt ekstra løg og sky på!'« Linda Daae, scripter/ continuity.Mennesket bag facaden»Balling var speciel på den måde, at han bare ved at være til stede indgød en stor respekt. Hans attitude var samtidig genert. Hvis han en sjælden gang åbnede en lillebitte sprække, var det, når han spurgte: ' Hvordan har man det så i dag'? Så blev det til et ' man' i stedet for, at man var ' De's'. Da min mor blev alvorligt syg, sad jeg i telefonvagten, og som det første efter han havde parkeret sin vogn hver morgen, spurgte Balling til hendes helbred hver dag i de fem uger, indtil hun døde. Det var mennesket bag facaden. Balling blev mildere med årene. I begyndelsen var et blik fra ham nok til, man blev fyret. Der var ikke så meget snak. Jeg vidste godt, at skulle man have noget igennem, så gik det via Balling, og han lyttede faktisk til os. Han var en gudeskøn læremester.« Lene Nielsen, Produktionsleder.Klippede filmen i hovedet»Balling har altid vidst, præcis hvad han ville under optagelserne.Han vidste sågar, hvor i scenen han ville klippe, som om han havde klippet filmen i hovedet allerede. Han var en patriark. Et menneske, man ikke kan lade være med at have respekt for. Det var Orson Welles på dansk. Han var samtidig genert, tilbagetrukken og havde en gammeldags omgangsform med filmfolkene. At han overhovedet kunne køre så meget og så længe, som han kunne rent arbejdsmæssigt, imponerede mig. Han kom tidligt og gik hjem sent. Ballings overblik var mægtigt, og jeg har aldrig hørt om nogen, der ikke respekterede ham. Ikke fordi vi var tøsedrenge eller noget i den retning. Angående det filmiske havde han jo tydeligvis en stor sans for, hvad publikum gerne ville have.« Jan Lehmann, instruktørassistent.Balling vidste, hvad han ville»Balling vidste, hvad han ville, og det er fantastisk at arbejde for en, der ved det. I modsætning til de instruktører, der ikke rigtigt ved det. Et kontant og direkte forhold. Balling var også krævende, og han stillede sig ikke tilfreds med halve løsninger, men samtidig var han tryghedsnarkoman og ville gerne have de samme mennesker omkring sig. Jeg fik typisk stikord fra Balling, men var mere i kontakt med Henning Bahs. De to var et meget tæt makkerpar.Nærmest som en symbiose.Man skulle høre efter, hvad der blev sagt, aflevere til tiden og helst levere bedre end forventet. På ' Matador' havde vi 26 dekorationer på fire måneder, og jeg forstår ikke helt, hvordan vi kunne nå det. Jeg opfatter Balling som lige så dygtig som Ingmar Bergman.Hvis Balling ikke sagde noget, så vidste man, at han var glad.Han uddelte ikke krammere.« Magnus Magnusson, regissør.Rystet over kvaliteten»Mit kunstneriske virke begyndte på Nordisk Film og ikke som skuespiller. Den tid var vigtig, og den har betydet, at jeg senere både har villet skrive, instruere, undervise og spille. Det begyndte med, at Balling viste mig et gennemklip af de første seks afsnit af ' Matador'. Jeg forventede at se en slags ' Huset på Christianshavn' i 1930' erne. Jeg havde nemlig været ret provokeret af alle de øl, man drak i ' Huset på Christianshavn' og den joviale stemning i serien. Allerede da jeg så den første scene, blev jeg fuldstændig målløs over den menneskelighed, serien udstrålede. Jeg var faktisk helt rystet over kvaliteten. Stemningen i serien er helt speciel, og jeg er lige så grebet af den i dag som dengang. Jeg var jublende lykkelig over, at jeg kom til at arbejde på ' Matador'.« Henning Sprogøe, instruktørog produktionsassistent.Et skud var ofte nok»Jeg var den første på Nordisk Film, der foreslog, at vi filmarbejdere skulle være med i fagforening. Det var man i branchen, men endnu ikke på Nordisk Film i 1975. Selv om jeg var glødende socialist, skal man tænke på, at Balling var en typisk socialdemokrat, så vi var ikke langt fra hinanden. Der var ingen sure miner. Rigtig mange takes var one-takes med Erik Balling. Han tog lige så mange prøver, skuespillerne ville have, og så kom spørgsmålet ' generalprøve'? Meningen var så, at hvis man sagde ja til den, var den næste take den rigtige, og så måtte man ikke rette på noget.Jeg kender ikke procentdelen af one-takes, men den var tårnhøj.Han var ligesom en træner, der bragte sine atleter frem til en stor konkurrence. Scene for scene. Jeg har aldrig oplevet noget så disciplineret. Fulgte man reglerne, behandlede han dig med respekt, men som ung kunne man godt være en smule bange.« Stig Sparre Ulrich, tonemester.Vaklede aldrig i troen»Erik Balling var kongen, og alle under ham var enige om, hvordan man arbejdede hen imod hans mål. Han var også meget konsekvent og sikker på, hvad han ville på både godt og ondt. Han kunne heller ikke tåle, at nogen skejede ud. Så blev han meget sur for at sige det pænt. Og det gjaldt til en vis grad også skuespillerne.De skulle ikke komme med gode ideer. Projektet skulle gennemføres efter Ballings hoved, og jeg kan love dig, at der er faldet medarbejdere af i svinget undervejs.Hvis du ikke var med, så var du nærmest imod. Balling slog hårdt ned på, hvis filmholdet grinede. Det betød nemlig, at skuespillerne spillede op til holdet og ikke til kameraet, og det kunne han ikke bruge til noget«. Bo Christensen, Producent.
REPORTAGE En gang om året samles de gamle medlemmer af Erik Ballings filmbande til veteranmiddag, hvor de spiser stegt flæsk og mindes guldalderen på Nordisk Film. BT fik eksklusiv adgang til at høre nogle af røverhistorierne.
Succes-forfatteren Jussi Adler skruer ned for blusset, betror han BT.' Jeg har ikke tid til at leve, det liv, jeg gerne vil. Det liv, som hedder venner og hobbyer ne og til at indspille noget musik. I det hele taget har jeg ikke tid nok til alle mulige dumme ting, som jeg også gerne vil lave.' T T Dumme ting? Det lyder da uhyre fornuftigt, er vi helt enige om her ved Stambordet?.

Regnen siler ned, da Louise Johansson byder Berlingske indenfor i lejligheden i Vanløse.Hun bor i en forældrekøbt lejlighed, som for lidt over to år siden kom hende til gavn på et presset københavnsk studieboligmarked.I dag studerer hun erhvervsøkonomi og human ressource management på Copenhagen Business School (CBS).»Mine forældre har købt lejligheden for at hjælpe mig, og det er jeg rigtigt glad for. Hvis de ikke havde købt den til mig, skulle jeg tage del i det virvar, der er, omkring at finde et værelse eller en lejlighed. Jeg er skeptisk overfor, om jeg nogensinde kunne få en lejlighed,« siger hun.Indretningen er stilfuld og ungdommelig, og med et areal på 49 kvadratmeter fordelt på to rum er pladsen udnyttet til sit fulde potentiale.Hun sætter sig på en af de hvide tremmestole, der omkranser spisebordet.»Her er jeg tæt på studiet, tæt på arbejdet og tæt på mine venner og veninder, og jeg har altid gerne villet bo i København, så jeg er rigtigt glad for det,« siger hun.En ny analyse fra Danmarks Statistik viser, at 54 procent af forældrekøbte lejligheder i 2014 lå i København, mens 62 procent af dem, der bor i boligerne, er mellem 21 og 25 år.Louise Johansson passer derfor med sin alder på 22 år og sin bopæl i den københavnske bydel Vanløse direkte ind i normen af de unge, der bor i forældrekøbte boliger.»Jeg vil gøre en forretning ud af det« Selv om Louise Johansson er glad for, at hun er tæt på studie og venner, ser hun også andre fordele ved at bo i en lejlighed, som hendes forældre ejer.»Jeg har talt med mine forældre om at købe lejligheden af dem, fordi jeg jo kan købe under vurderingen, når det er en familiehandel. Senere kan jeg for eksempel sælge den videre til markedsprisen, og jeg kan derfor gøre en forretning ud af det,« siger hun.Reglerne om familiehandler foreskriver, at forældre kan sælge en bolig til deres barn til 15 procent under den offentlige vurdering. Og derefter kan barnet sælge lejligheden videre til den fulde pris og opnå en skattefri gevinst.Netop den skattefordel vil Louise Johansson overveje at benytte sig af ved at købe lejligheden af sine forældre, fortæller hun.Selv om de offentlige vurderinger i København sandsynligvis stiger i forbindelse med det nye ejendomsvurderingssystem i 2019, vil Louise Johansson dog ikke købe lejligheden lige nu, fordi tiden og pengene ikke rækker til det. Hun frygter i den forbindelse, at det ikke kun er vurderingerne, der vil ændre sig i fremtiden.»Jeg kunne godt tænke mig, at det var anderledes, når der kommer nye vurderinger snart. Men det er også, fordi jeg tænker over, om der overhovedet er noget, der hedder 15-procentreglen om nogle år,« siger hun og tilføjer: »Det er jo kun familien, der får gavn af det, eftersom beskatningen i mange tilfælde er lav.Og jeg kan tvivle på, om det er lige så let at hjælpe hinanden privat og familiemæssigt i fremtiden.« Ikke desto mindre håber Louise Johansson, at der er mulighed for, at hun kan købe lejligheden til en fordelagtig pris, når pengene og tiden er til det. Lige nu vil hun nyde at bo i den lille københavnerlejlighed tæt ved studiet, vennerne og arbejdet, siger hun.juli@berlingske.dk Senere kan jeg sælge den videre til markedsprisen, og jeg kan derfor gøre en forretning ud af det.
Louise Johansson bor i en forældrekøbslejlighed, og hun har opdaget, at hun kan gøre en god forretning ved at købe lejligheden af forældrene.
Københavns Universitet har fastslået, at ansøgere fremover skal have et karaktergennemsnit på 6 fra gymnasiet for at opnå optagelse på både kvote 1 og 2. Dermed er kvote 2-systemet sat ud af spil.Det er en skam! 6-talskravet hviler nemlig på en urigtig forestilling om, at bestemte karaktersnit er en garanti for optag af de bedste studerende.Dermed savner kravet blik for, at også andre faktorer end karakterer har betydning for, hvor velegnet en studerende er.Et stærkt fokus på karakterer i gymnasiet betyder, at eleverne prøver at indrette sig efter kravene om at vælge det sikre. Det medfører risiko for, at både motivation, selvstændighed og nysgerrighed reduceres.Det er uheldigt, da de uddannelsespolitiske mål faktisk taler om at selvstændighed, innovation, nysgerrighed, social lighed og mønsterbrud skal styrkes. Paradoksalt nok svækker karakterkravet grundlaget for netop dette i et misforstået forsøg på at opbygge konkurrencekraft.Der er i folkeskolen og gymnasiet snævre rammer for, hvor selvstændigt du må arbejde. Tager du chancer, og bryder du rammerne, så møder du et væld af dårlige karakterer.Spørgsmålet er her, hvad det er, karaktersystemet belønner? Studerer man 7-trins karakterskalaen vil man kunne læse, at 12-tallet tildeles for den »fremragende præstation, der demonstrerer udtømmende opfyldelse af fagets mål, med ingen eller få uvæsentlige mangler«. Formuleringen viser, at den elev der får høje karakterer, er den elev, der reproducerer kendt viden uden at begå fejl. Vi afstraffer den proaktive og reflekterende elev, der selv stiller spørgsmål uden at kende svarene og hylder den reaktive elev, der udelukkende reagerer, fordi udefrakommende omstændigheder påbyder det.Til slut en personlig tilståelse: Jeg selv var næppe blevet lukket ind på universitetet, hvis det nye karakterkrav havde været indført, da jeg søgte om optagelse. Og jeg er næppe den eneste.Jeg gik fra at få en masse 4-taller i gymnasiet til udelukkende at få 10-og 12-taller på universitetet.For på universitetet ses det i højere grad som en del af fagets mål at stille spørgsmål og tage chancer.Så kom ikke og bild mig ind, at et bestemt karaktergennemsnit i gymnasiet er altafgørende for succes på universitetet!.

Egentlig er det et lydværk på vinyl, endda et dobbeltalbum, kunstneren og sangeren Gry Bagøien har lavet. Men på Galleri Pirpa bliver et ekstrakt af det komplette lydværk præsenteret som en videoinstallation, der sætter levende billeder til det fantastiske lydunivers, som Gry Bagøien skaber. I en ni minutter lang video får man et lille indblik i en længere rejse ind i den undersøiske verden af uhørt lyd, som Gry Bagøien går i dialog med på dobbeltalbummet. Og så får man levende billeder med som et bonus.Værket hedder Instinkt og dokumenterer kunstnerens kommunikation med hvaler i området omkring Tromvik i det nordvestlige Norge. Hvalerne er pukkelhvaler og de lidt mindre spækhuggere, som går tæt på kysten og skibene i dette område.Dokumentationen af kommunikationen med de store pattedyr er muliggjort af nyere lydteknologier, som gør det muligt at lave undervandsoptagelser af hvalernes lavfrekvente lyde, den såkaldte hvalsang, hvoraf mange ligger uden for det spektrum, som det menneskelige øre kan opfatte.Gry Bagøien er sejlet ud med fiskerbåde i området og har sunget fra skibsdækket, mens båden er drevet omkring med slukket motor.Hendes sang udgør den ene side af det lydunivers, vi bliver præsenteret for. Den anden side udgøres af hvalernes respons på hendes sang, blandet med andre lyde, som bliver opfanget af mikrofonen under vandet. Havet transporterer hurtigt lydbølgerne over store afstande, så selv om optagelserne er lavet med slukket motor, hører man af og til svag motorstøj fra andre skibe i farvandet.UndergangstragikGry Bagøien synger over vandet, hvalerne synger under vandet. Men er det kommunikation? Næppe i betydningen udveksling af information, men en form for samstemmighed er der alligevel på færde i det resulterede lydværk.Det er ikke nogen sukret ophøjelse af hvalernes lyde til æterisk englesang, tværtimod er optagelserne skramlede og rå med en industrial undertone, mens Gry Bagøiens improviserede sang har rødder i folkesangenes melodiske univers. Snarere end besyngende holisme er der en melankoli og længsel at spore i værket.Måske en undergangstragik, de sorggennemtrukne toner fra en svanesang.I videoinstallationen transmitteres optagelserne via en højtaler ind i en kæmpe parabol, som reflekterer lyden ud i rummet og over i en anden parabol, der er placeret overfor.Afhængig af hvor man befinder sig i rummet, vil lyden forekomme mere eller mindre fokuseret og intens.Nogle steder opnår man ligefrem fornemmelsen af selv at befinde sig nedsænket i et omsluttende fluidum af lyd - et regulært lydhav - mens billederne af de grå, snedækkede klippelandskaber ved Gråfjord og den sorte havoverflade projiceres på galleriets mur.Det ni minutter lange loop er uden nogen fremadskridende fortælling. Lyd og billeder danner sammen med den rumlige disponering af installationen en situation, hvor man bliver opslugt fra begyndelse til slutning, uden at andet end titelskilt og credits egentlig indikerer bevægelsen. Installationens hypnotiske effekt hjælpes på vej af den udtalte brug af telelinser, der sammentrækker perspektivet i billederne og bringer de store hvalers glatte, sorte kroppe helt tæt på, samtidig med at dele af optagelserne vises i slowmotion.Billederne viser bjergmassiverne, havet og mågerne, der kredser forslugent om fiskerbådene under natfangsten. Og så hvalerne, hvis enorme kroppe langsomt bryder gennem havoverfladens sorte spejl.NatursamstemmighedLydsidens kombination af dundrende hvalsang, motorstøj og sangstemmens spinkle intimitet frembringer sammen med billederne en form for vild teknosublimitet. Der er åbenlyst en smittende romantisk naturfascination ude at gå, men den vedkender sig helhjertet sit teknologiske fundament, sin afhængighed af noget andet, end den natur, der så passioneret bliver dokumenteret. Instinktets skønhed, den store natursamstemmighed, kan kun nås gennem avanceret lyd-og videoudstyr, og det integrerer Gry Bagøien som en del af værket, frem for at skjule det.Værket er et uddrag af den større rejse, som Gry Bagøien tilbagelagde i januar 2017 i Norge, mens hun udførte sine sangperformances ved kysten og på fiskerbåde. Ikke for noget levende publikum af mennesker, men for hvaler. Og for en assisterende fotograf og lydtekniker. Man kan således tale om værket som performance for kamera og mikrofon, der efterfølgende er redigeret til en videoinstallation og et dobbeltalbum på vinyl. Dels dokumenteres en konkret rejse gennem det nordvestlige Norge, dels bliver der bragt vidnesbyrd om en naturforståelse, en rejse ind i menneskets egen natur, dets dybeste instinkter.Stemmen og sangen er en adgangsvej til dette urdyb.Instinkt handler om at nedbryde den modsætning mellem natur og kultur, som er så indgroet i vores bevidsthed. I stedet opstiller værket - med kunstens virkemidler som velfungerende og overbevisende argumenter - tesen om en naturkultur, der eksisterer som et kontinuum, snarere end som klart afgrænsede og separerede dele. Det er et værk, som både rummer elementer af apokalyptisk tragik og momenter af dyb skønhed og håb. Et værk på kanten af verden i flere betydninger. Vi er nord for polarcirklen, vi befinder os efter ideen om, at naturen var upåvirket af kulturen, og vi er tæt på den klimakatastrofe, som kan gøre en ende på det hele. Med Instinkt giver Gry Bagøien os både noget at føle og noget at tænke over, uden docerende mislyde eller skingre frelsertoner.kultur@information.dk Gry Bagøien synger over vandet, hvalerne synger under vandet. Men er det kommunikation?.
Kunstneren Gry Bagøien laver billedmættet lydkunst i værket ' Instinkt', hvor hun synger med hvaler i Gråfjord.
Kørekortet er i hus, bilen købt, og jomfruturen ud ad de danske landeveje ligger lige om hjørnet.Men det er ikke blot i trafikken, at den unge, uerfarne bilist skal huske at orientere sig grundigt.Det gælder i lige så høj grad, når man skal tegne sin første bilforsikring.Prisforskellene mellem forsikringsselskaberne er nemlig næsten lige så hårrejsende som den unge bilists første møde med et skarpt sving i for høj fart. Hvis en 18-årig førstegangsbilist tegner en forsikring for sin lille VW Up, kan han nemlig spare hele 11.063 kroner om året, hvis han vælger forsikringsselskabet If frem for Alm. Brand. If tilbyder således markedets billigste pris på 13.899 kroner og har tilmed også den laveste selvrisiko, mens Alm.Brand skal have hele 24.962 kroner.Det viser en undersøgelse, som prissammenligningsportalen Samlino.dk har foretaget.»Selv om prisniveauet generelt er højt for unge, er det virkelig bemærkelsesværdigt, at der er så stort et prisspænd fra den billigste til den dyreste. Det virker, som om der er selskaber, der bevidst fravælger de unge bilister,« siger direktør i Samlino.dk Kristian Pitzner-Jørgensen.Suverænt billigstOgså for 21-årige og 35-årige førstegangsbilister er If suverænt billigst, hvis man kører VW Up. TopDanmark gør dog opmærksom på, at unge under 28 år kan få en billigere ansvars-og kaskoforsikring med produktet ' Kør Smart Ung', hvis de accepterer, at der bliver installeret en boks i bilen, der overvåger farten.Sidder unge bag rattet i en stor Volvo V60, gør de klogt i at køre i en stor bue uden om Topdanmark, som er det dyreste selskab for både 18-, 21-og 35-årige. For eksempel skal Topdanmark have 15.827 kroner for at forsikre en 35-årig, mens prisen hos If er 5.935 kroner.Kommunikationschef i Topdanmark Jens Langergaard forklarer prisniveauet med, at Topdanmarks præmier og selvrisiko ikke stiger ved skader, men tværtimod falder med tiden.Kristian Pitzner-Jørgensen bemærker i øvrigt, at ung alder som enkeltstående faktor slår voldsomt ud i prisen. Også inden for samme selskab. For eksempel skal If have mere end tre gange så meget for at forsikre en 18-årig mod en 35-årig, selv om de begge er førstegangsbilister uden nogen køreerfaring.Den 35-årige skal kun give 4.547 kroner om året for en VW Up, mens den 18-årige skal af med 13.899 kroner.Den højere præmie for de helt unge bilister skyldes, at de har flere materielle skader og er involveret i flere ulykker med personskade end andre aldersgrupper.tham@bt.dk 

Valby og Brønshøj hitter blandt de unge boligkøbere i København Side 8-9.  

Bygherren må genudbyde Valby Idrætskollegium og drosler ned på bæredygtighedskrav og arkitektur 4. 
Genudbud.
Banedanmark har indgået en totalentreprisekontrakt med Aarsleffom to broer og en dæmning i Valby 4. 
Jernbane.
Torveporten, hvor Valby Boldklub i dag har til huse, er et udviklingsområde. Derfor skal klubben flyttes til Valby Idrætspark, hvor opførelsen af et nyt klubhus er i gang. Byggeriet af det nye klubhus er nu så langt, at det er tid til rejsegilde den 25.januar 2018. Klubben forventes at flytte ind i sine nye omgivelser i Valby Idrætspark til foråret.

50Herbert Pundik Seniorkorrespondent, journalist, Tel Aviv, Israel Politiken40Jytte Jensen Overassistent, København Politiken25Peter Bo Olsen Teknisk direktør, Valby MT Højgaard

Uffe Hartvig Larsen, Kirkevænget 6, Valby: Er det underholdningsværdien, der får Danmarks Radio til fremdeles at invitere Søren Krarup indenfor?. 

Uffe Hartvig Larsen, Kirkevænget 6, Valby: Er der mon en tidligere skatteminister, der overvejer at give afkald på ministerpensionen?. 

67 år var kvinden, der efter at have set overvågningsbilleder meldte sig selv til politiet med ' Egon Olsens geniale plan', som var stjålet på en Olsen-bandenudstilling i Valby. 

Som ung højrøvet københavner havde jeg ikke så meget forståelse for det liv, der leves uden for Valby Bakke - og sproget ikke mindst. Side 44. 
UDKANTSDANMARK.
Rundt om i landet er ugentlige legestuer skudt op på plejehjemmene.I Valby kommer mødre med deres børn til rytmik midt i hjertet af de ældstes hjem. S. 12.
Nyheder.
Tag med Maise Njor på en rundtur i Valby Hallen, der i denne weekend er omdannet til det, arrangørerne kalder »Erotic World«. s. 24. 
Nyheder.
REPORTAGESERIE Der er cirka 2000 unge hjemløse i København. Mellem 100 og 120 kommer med jævne mellemrum forbi værestedet Hellebro i Valby i København. DR1 20.00. 

REALITYSERIE Lisbeth Østergaard og de to eksperter besøger Sabine og Jakob i deres lejelejlighed i Valby. Datteren Solveig har værelse i et pulterrum. TV3 21.00. 

Ryk søndagshyggen for de yngste til Valby Kino. Her er der søndag morgen dynebio, hvor man kan se børnefilmen »Det store nøddekup 2«. Inden filmen bliver der serveret boller og kakao. Alle kan medbringe tøjdyr og dyne. Billetter koster 80 kr.på valbykino.dk Dynebio Valby Kino, Gammel Jernbanevej 36 Søndag kl. 10.
Film.
Der har været travlt på byggepladsen i Valby, der tidligere husede København Grønttorv i Valby. Grønttorvet har således fejret sit fjerde rejsegilde i år - dengang på andelsboligprojektet Dahlia Hus. De kommende beboere kunne derfor se udviklingen af deres nye hjem og havde mulighed for at hilse på deres kommende naboer. De første af de 99 andelsboliger forventes klar til sommer. 

Sognepræst i Helsinge-Valby Pastorat i Helsingør StiftFinn Bruno Edvardsen er blevet ansat som sognepræst i Helsinge-Valby Pastorat og provst for Frederiksværk Provsti i Helsingør Stiftfra den 1. september 2017.Sognepræst i Rønnevang Pastorat i Helsingør StiftSøren Isak Nolsøe er ansat som sognepræst i Rønnevang Pastorat og provst for Høje Taastrup Provsti i Helsingør Stiftfra den 1. september 2017.
aktuelle navne.
3 Frederikshavn: »Ja til slik.« Med det slogan vandt figuren Villads fra Valby årets børnevalg i Frederikshavn Kommune, som blev afholdt en uge før de voksnes kommunalvalg.Tre børnehaver var mødt op på Frederikshavn Bibliotek for at stemme.Kandidaterne var Cirkeline, Mimbo Jimbo, Spørge Jørgen, Villads fra Valby, Hr. Struganoff, Betty, Lasse-Leif og Iqbal Farooq.»I dag skal man stemme på kendte figurer fra børnebøgerne, og så får man en fornemmelse af, at selv om jeg har stemt på Cirkeline, så er der nogle andre, der har stemt på Villads fra Valby. Og dermed får man forståelsen for, at vi ikke nødvendigvis behøver at mene det samme,« sagde Anette Ravnholt, centerchef for Bibliotek &amp; Borgerservice i Frederikshavn, til TV 2 Nord.

Forfatteren, journalisten og musikeksperten Jan Poulsen gør flittigt brug af sine meritter. Han har skrevet bøger om Sort Sol og David Bowie, og i tirsdags udgav han biografien ' Iggy Pop. En overlever', der ud over at dykke ned i karrierens vilde eventyr undersøger rockikonets familiemæssige rødder. I Danmark! For Iggy Pops morfar var nemlig dansk.Mandag 25. september holder forfatteren foredrag i Valby Kulturhus om musikeren, som han har fulgt siden 1975 og set live over 30 gange. Som garvet foredragsholder er Poulsen en mageløs og engageret fortæller, der i forbindelse med skrivearbejdet er kommet i besiddelse af hidtil ukendte fotografier af den topløse vildkat.Mandag 25. september kl. 20. Valby Kulturhus, Valgårdsvej 4, Valby. Entré: 50 kr.

Justitsminister Søren Pape (K) vil give den muslimske indvandring et pænere ansigt ved at forbyde indvandrerbanden Loyal to Familia, ligesom han for kort tid siden bebudede et burkaforbud.Det er givetvis også langt mere karrierefremmende end at gøre noget ved selve problemets årsag - at stoppe den muslimske indvandring og ditto ' flygtninge med familiesammenføringer'.Jeg ønsker justitsministeren held og lykke med projektet - og ønsker ham en god fremtidig karriere.Lars Theilade Valby Langgade 49 Valby.

Udvidelse af Bornholms cykelveje, totalrådgivning i forbindelse med opførelse af boliger på Slagterigrunden i Roskilde, opførelse af almene boliger på Torveporten i Valby, etablering af stationsforpladser i forbindelse med Cityringen, vintertjeneste i Glostrup Kommune, etablering af cykelsti mellem Eg og Grindsted i Billund Kommune mv. 

KONTRAKT Aarsleff Rail A/ S og Spitzke SE Danmark har indgået kontrakt med Banedanmark om sporfornyelse på S-banen mellem Valby og Svanemøllen i København, og arbejdet er i gang. Der er tale om fem etaper, som skal gennemføres, og en kontrakt til 270 mio. kroner.Side 3.

Uffe Hartvig Larsen, Kirkevænget 6, Valby: Nynne Bjerre Christensen har sagt farvel på DR 2 Deadline.Man må bede til, at DR stadig har plads til studieværter, som med stor integritet og uden fastlåste positioner kan levere en troværdig analyse af komplicerede spørgsmål.

Den folkelige modstand er massiv på spørgsmålet om at hæve pensionsalderen.En helt virkelighedsfjern plan, lyder det fra skurvognen i Valby, og selv om arbejdsgiverne presser på, er der ikke politisk ? ertal. Regeringen overvejer alvorligt at opgive planen om højere pensionsalder.INDLAND, side 10-12.

Uffe Hartvig Larsen, Kirkevænget 6, Valby: Det er faldet Everyday Sexism Projekt Denmark for brysterne, at herrelandsholdet efter en god kamp synger om store patter.God værkstedshumor har vist aldrig været feminismens stærke side.

Protestoptog mod NATO's topmøde Starter ved Mindeankeret i Nyhavn klokken 16. Herfra over gangbroen til Trangravsvej og Forsvarskommandoen.Besøg Dansk-Cubansk Forening Høffdingsvej 10 i Valby, klokken 17 - 19.Se: cubavenner.dk.

Peter Olesen, Thyregodsvej 2, Valby: Stor tak til Anders Jerichow for hans signatur om romaer 6.6. For mig at se personificerer netop Jerichow anstændigheden og ansvarligheden i sit virke på Politiken. Og Marcus Knuth det modsatte på Borgen. 

12 år er gået, siden Carlsberg sidst åbnede et bryggeri på dansk grund - nu er Annex Brewery på vej i de gamle bygninger i Valby. Det såkaldte nanobryggeri skal brygge øl, som kunderne selv har designet. 

Stiftet i Valby af Morten Bremild og Jan H. Christiansen i 2016. 

Uffe Hartvig Larsen, Kirkevænget 6, Valby: Politiken 20.6.: ' Bonert og museal Abramovic på Louisiana' lyder én overskrift - på forsiden.' Det skrøbelig sind med de store visioner' lyder en anden under Navne. Politiken er en sjuskedorte.Politiken er en sjuskedorte Uffe Hartvig Larsen.

Uffe Hartvig Larsen, Kirkevænget 6, Valby: TV 2 var på plads, da pensionisten Henrik var på bukkejagt på Bornholm med sine nære venner.Man kunne i den forbindelse overveje, om tiden er inde til i visse tilfælde at erstatte titlen kammerherre med titlen kammesjuk.

Indsend din krydsordsløsning til doktorq@weekendavisen.dk senest onsdag den 8. marts kl. 10 og deltag i lodtrækningen om tegneserien Martin af Tom Kristensen.Sidste uges løsning: Udklædningstøj. Vindere: Kirstine Hvidberg Munch, Åløkkehaven 32, 5000 Odense C og Charlie Kvist Peschardt, Lilly Brobergsvej 35, 2500 Valby.

Togrejsende, buspassagerer og andre forbipasserende ved Valby Station blev sidste torsdag mødt af tillidsfolk fra lokale fagforeninger, som med chokoladecookies og flyers opfordrede til at deltage i velfærdsdemonstrationen tirsdag den 7. november klokken 16: 30 på Thorvaldsens Plads.

Statsministeren bebudede i sin nytårstale, at man i yderste konsekvens vil ty til nedrivninger af ghettoer, for at få indvandrere og efterkommere til at opføre sig bedre.Men det lyder som en hovsaløsning fra statskundskab og djøf-tosseland.I en tid med boligmangel giver det da absolut slet ingen mening at rive huse ned, blot fordi klientellet opfører sig dårligt.Man river vel heller ikke fængsler ned, fordi fangerne er kriminelle? Eller hvad? Er det bare mig, der er for dum til at forstå diverse ny-akademiske ' genialiteter' fra alle cand. scient. polerne i Venstre og de to øvrige regeringspartier? Lars Theilade Valby Langgade 49 Valby.

Kære Poul Madsen Til lykke med, at du i lederen 24. december er blevet indvandrerbegejstret.Men har du også den ressourcesvage, lille dansker ude i Integrationsdanmark med dig? For beriges man også med ' anstændighedens lyksaglighed' i en hverdag med bandeskyderi, høje kriminalitetsrater, undertrykte muslimske indvandrerkvinder, der ikke må gifte sig dansk og tosse-mullaher, der hader jøder og demokrati? Hvis de få tilbageværende trætte danskere ude i Mjølnerparken, Vollsmose og Gjellerup forstår ' projekt muslimsk indvandring' og tosse-humanismen ligeså godt som dig, Poul Madsen, så er alt i skønneste orden.Vi kan måske endda invitere lidt flere muslimske terrorister til landet i anledning af det nye år.Lars Theilade Valby Langgade 49 Valby.

Lars Theilade, Valby Langgade 49, Valby: Tidligere havde det været utænkeligt at give skattelettelser i en situation med underskud på statsbudgettet 9 år i træk (siden 2008) og med følgelig kontinuerlig stigende statsgæld.Således havde skattelettelser været at betragte som uansvarlige, for man udhuler jo fi-nansieringen af statsfinanserne ved løbende at fjerne skatteindbetalingerne.Men den politiske skøre kasinotankegang kommer nok af, at de fleste efterhånden har været forbi scient. pol.-studiet, hvor man lærer karrierefremme ved at vrøvle, at gæld vupti fjernes ved at optage mere gæld og at blive ved at ævle ' vi skal vækste'.Ak ja, den trættende og ødelæggende tosseakademisering af samfundet lader desværre ikke til at få nogen ende.

Jesper Fårekylling og alle de andre Disney-karakterer er et fast element i mange danskeres forberedelser til juleaften. Kl. 16 sendes det klassiske show på DR1, og det er det blevet gennem en årrække. Skal ventetiden frem til julemad og gaveoppakning gøres lidt mere overkommelig for de yngste, kan man vælge at tage et smut i Valby Kino. Her viser den lille biograf hele juleshowet på det store lærred. Showet sendes direkte, og det er ganske gratis at deltage for alle mand.Disneys Juleshow Valby Kino, Gammel Jernbanevej 40 Juleaftensdag kl. 16.
Jule film.
Lars Theilade, Valby Langgade 49, Valby: Når den uartige elev i klassen opfører sig dårligt, kan det udløse eftersidning.Efter Anden Verdenskrig var der eftersidning som følge af holocaust, koncentrationslejre og øvrigt nazitosseri.Europarådet gav menneskerettigheder med tilhørende menneskerettighedskommisær, som revser de europæiske lande, hvis de opfører sig dårligt.Men det virker simpelthen uretfærdigt at straffe samtlige europæiske lande, da det var Nazityskland, og ikke resten af Europa, som var den uartige elev under Anden Verdenskrig.Derfor burde de europæiske menneskerettighedskonventioner, der forhindrer Europa i selv at bestemme udlændingepolitikken, kun gælde Tyskland og ingen andre.

Billedkunstner Therese Licht Nielsen, Valby, er død, 68 år.Billedkunstner Therese Licht Nielsen uddannede sig på Det Kongelige Kunstakademis afdeling for bygningskunst.Hun udstillede på både åbne og censurerede udstillinger og har blandt andet udsmykket facader på apoteker og kirker rundt om i landet, herunder Agersø Kirke og Nykøbing Mors' kapel og kirke.I de senere år arbejdede Therese Licht Nielsen blandt andet med byrumsstrategier og deltog i et antal arbejdsudvalg om dette specifikke emne, for eksempel i Valby i København.Desuden arbejdede hun også med keramik, hvor hun eksempelvis udforskede de røde glasurmuligheder.Blandt andet landskaber har været en af hendes primære inspirationskilder, når hun dyrkede malekunsten.

Lørdag åbner en stor særudstilling på Nordisk Film i Valby, hvor man kan opleve hele Olsen-banden-universet.Udstillingen er fire gange så stor som den, der åbnede sidste år i september, og rummer bl. a. Yvonnes marguerithat, Bøffens »Høje Nord« -støvler og Bennys originale hat.Der vil samlet være mere end 100 udstillingsgenstande, som vil tage de besøgende med på en rejse gennem Olsen-bandens velkendte verden.Særudstilling om Olsen-banden Nordisk Film, Studio 4, Mosedalvej 14, Valby Fra lørdag og resten af 2018.
Udstilling.
To gange aprilsnar på en dag i maj: 1) Man vil bruge 125 mio. kr. til at etablere et værested til to fra Kina udlånte pandabjørne, og 2) dette værested vil man placere, hvor det særdeles smukke og unikke elefanthus fra 1904 i dag ligger.Kom dog til fornuft. Stop vanviddet.INES AAGAARD PEDERSEN, LANGVADDAM 24, 2500 VALBY.

Alle de 148 udbudte andelsboliger på Grønttorvet i Valby i det såkaldte Iris Hus er blevet revet væk, og interesserede har ligget i kø i flere døgn for at få en bolig.Adm. direktør for FB Gruppen, der står bag Grønttorvet, Hans-Bo Hyldig fortæller, at det især er unge mennesker og deres forældre, der viser stor interesse for boligerne.

Tretommervej 57, Risskov: Endnu en gang kunne vi, der ikke bor i København, smide Ibyen direkte i skraldespanden.Det er også jul i Aarhus.Og det vil sikkert chokere jer at høre, men her bliver drukket gløgg og meget andet.Jeg foreslår, at tillægget omdøbes til IKøbenhavn, og at abonnementsprisen samtidigt sættes ned for alle abonnenter uden for Valby Bakke.

27/ 11 bringer JP's erhvervstillæg en artikel om landbrugspakken." Forsker sår tvivl om landbrugspakken" er overskriften. Danmarks Naturfredningsforening har bedt og betalt en forsker, endda en tidligere professor, om at regne på landbrugspakken. Resultatet var vel til at forudse. Det er vist det, vi herude vest for Valby Bakke kalder at "sætte ræven til at vogte gæs".

Uffe Hartvig Larsen, Kirkevænget 6, Valby: Tak til Vivi Søeborg, som 28.5.her i spalterne med velvalgte argumenter afviste Marcus Rubins ideer til en tivolisering af Søerne i København. Marcus Rubin undrede sig i sin klumme over, at andre ikke for længst var kommet på samme tanker. Det kunne skyldes, at der var tale om et meget dårligt projekt.

Fra 1. marts indføres der en ny gul zone i kvartererne Valby, ydre Østerbro og ydre Nørrebro  

Helle Emsholm, Clara Pontoppidans Vej 8, Valby: Sol og dagslys er en vigtig kilde til energi og godt humør for de fleste, og derfor er det bedst, at skolen starter kl. 8.Hvis man skubber skoledagen til kl. 9, vil børnene efter skoletid have mindre tid til leg og sport i dagslys.

Uffe Hartvig Larsen, Kirkevænget 6, Valby: ' Med frygt kan DR bedrives indefra' lyder en overskrift den ene dag, og den næste dag har vi ' Kunst gjorde homo sapiens til vinder'. Er det mon et særligt journalistisk kneb, Politiken anvender, for med sådanne sproglige og indholdsmæssige skæverter i overskrifterne at vække læsernes interesse? Det lykkedes i så fald, men kønt er det ikke. 

Ridderkorset af Dannebrogordenen er tildelt skovrider i Vadehavet Bent Rasmussen (foto), Gram, chefkonsulent i Fødevarestyrelsen Finn Louring Hansen, Viborg, kontorcheferne i Miljø-og Fødevareministeriet Katrine Barnkob Lindgreen, Holte, og Tejs Binderup, Valby, kontorchef i Miljøstyrelsen Michael Hastrup, Lundby, skovrider i Søhøjlandet Søren Hald, Silkeborg og kontorchef i Miljøstyrelsen Storstrøm Søren Bo Oldenburg, Vordingborg. 

Margrete Auken, Strindbergsvej 3, Valby: Anna Balk Møller undrer sig i i Kronik 25.7 over, at jeg kan være i Europa-Parlamentet og samtidig virke som sognepræst.I alle mine år først i Folketinget og siden i EP har jeg frem til pensionsalderen været aktiv præst (på stærkt nedsat tid), hvilket er et helt lovligt hverv i Danmark. Jeg er i alle årene blevet valgt ved frie, hemmelige valg. Håber, det hjalp.

60 Morten Engberg Afdelingschef, Valby Morten Engberg er cand. jur. Uddannet i 1982. Han har været kontorchef hos Folketingets Ombudsmand siden 1997, afbrudt af et ophold som lovchef i Folketinget.Forinden har han blandt andet været ministersekretær i Indenrigsministeriet, og han har i en periode også været kontorchef i Frederiksberg Kommune. Morten Engberg er forfatter til ' Kommunestyret i Danmark' og medforfatter til ' Forvaltningsret' og ' Miljøretten', bd. 1.

Andreas Dawe, Højdedraget 5, Valby: Politiken har åbenbart besluttet sig for, at dens læsere kun interesserer sig for kultur fra mandag til lørdag. Om søndagen (den dag, hvor mange af os faktisk har god tid til at læse avisen) er vores interesse for kunst og kultur åbenbart og på magisk vis forsvundet som dug for solen, mener man på højeste sted.Det må være den eneste forklaring på, at Politiken Søndag nærmest er klinisk renset for kulturstof. Kom igen, Politiken.Det er for ringe.

Film: En af Charlie Chaplins mest oversete film "Monsieur Verdoux" havde dansk premiere i oktober 1948, men trak ikke specielt mange i biografen. Senere fik Chaplins film dog en Bodil for bedste amerikanske film.Nu er filmen, der er baseret på en fransk seriemorders liv, blevet restaureret og relanceret i en digital biografudgave.Og det er denne udgave, at man kan se eller gense, når filmen har dansk premiere den 9. november i biografer i Aarhus, Odense, Kolding, Aalborg og i Valby. Uffe.
Kultur i klip.
Du kender break-dance battles, hvor to seje typer danser mod hinanden.Den disciplin findes også i kokkeverdenen.Her hedder den Cook-Off, og det koncept har Timm Vladimirs Køkken taget til sig. I aften er det TV-kokkene Francis Cardenau og Bo Jacobsen fra Restaurationen, der kæmper om at være bedst. Arrangementet er gratis, og man skal bare møde op. Inden dysten er der folkekøkken, og det kræver billet.Late Nite Cook OffVladimirs Køkken, Skolegade 19, Valby.I aften kl. 21.30.
Mad.
Fhv. sognepræst Sigurd Esmann Gudiksen, Værløse, er død. Han blev 87 år.Sigurd Esmann Gudiksen valgte ret sent i livet teologien.Han uddannede sig til lærer i 1951 og arbejdede på Frederiksberg frem til 1954, da han blev tilknyttet det grønlandske skolevæsen bl. a. som skoleinspektør i Sukkertoppen. Senere blev han ledende skoleinspektør for den grønlandske kostskole i Danmark og var administrator i Ministeriet for Grønland. Efter at havde gennemgået den teologiske særuddannelse blev Sigurd Esmann Gudiksen i 1983 sognepræst ved Margrethe Kirke i Valby, hvor han virkede til 1995.

Litterært: Jan Lund blev på det nærmeste født med en kødøkse i hånden og er nu tredje generation i familievirksomheden Slagter Lund.Ud over den oprindelige butik på Frederiksberg har han også en kvartersbutik i Charlottenlund, en stade i Københavns Torvehaller, en stor produktionsvirksomhed i Valby m. m. Og nu får han også sin egen bog.I bogen "Kødets mester", der udkommer denne måned på Muusmann Forlag, deler han ud af sine holdninger til fødevarekvalitet og sin families hemmelige opskrifter. Bogen er skrevet af cand. mag. og gourmand Jane Kjølbye.
Kulinariske klip.
Medicinselskab: Lundbeck har solgt dele af sit hovedkontor i Valby for 378 mio. kr. Det betyder, at medicinalselskabet nu regner med at kunne hæve forventningerne til helårsresultatet med 200 mio. kr. Aftalen har dog visse betingelser, men Lundbeck regner med, at transaktionen afsluttes i 2. halvår i år. Lundbeck kommer med kvartalsregnskab onsdag den 10.maj, og forinden lyder forventningerne til 2017 på en omsætning mellem 16,3 og 17,1 mia. kr. og et overskud af primær drift (ebit) på 3,4 til 3,8 mia.kr. / ritzau/ Finans.

Bustyv: En 60-årig serbisk mand blev søndag i Københavns Byret varetægtsfængslet i 15 dage for tyveri af en turistbus.Den belgiske turistbus forsvandt sporløst i august. Politiet iværksatte en storstilet eftersøgning - uden held. Lørdag fandt politiet endelig den kulørte bus i Kvistgård ved Helsingør. Samme dag blev den serbiske mand anholdt på sin bopæl i Valby. Han menes at stå bag organiseret tyveri af busser, der fragtes videre til udlandet.Politiet efterlyser af denne grund flere medgerningsmænd./Ritzau/

Taastrup Teater &amp; Musikhus tilbyder nu alle børn i kommunens daginstitutioner og skoler at komme i teatret for bare 35 kroner.1.500 af de udbudte 2.200 billetter er allerede solgt, og til den første forestilling, »Villads fra Valby«, i dag er alle 300 pladser besat.Senere vises bl. a. »Demokrati«, »Karius &amp; Baktus«, »Intet« og »Peter Pan«. Teatrets helt nye lydanlæg kan opleves første gang ved åbningskoncerten på lørdag med bl. a. Cecilie Norby. trine.
Teater.
85 Jytte R. Nilsson Fhv. docent, dr. phil., Valby Jytte R. Nilsson blev ansat som laborant ved Carlsberg Laboratorium i 1949 og blev der til 1954. I 1961 blev hun mag. scient. i protozoologi fra Københavns Universitet og har i løbet af sin karriere skrevet cirka 80 videnskabelige artikler i tidsskrifter om cellebiologiske undersøgelser af protozoer.Nilsson var sekretær for Biologisk Selskab 1973-77 og for Scandinavian Society of Protozoologists, ligesom hun var medlem af Statens Naturvidenskabelige Forskningsråd 1985-89.

Medicinalselskabet H. Lundbeck i Valby kan føre sin historie over 100 år tilbage, til 1915. 

Født 20. maj 1967 i Israel. Døbt Tal Rosenzweig 

Togene er i højere grad blevet til at stole på. 75 procent af togene Roskilde-København ankom til tiden i september.DSB's forretningschef Leif Fabrin forklarer, at fremgangen er et resultat af justeringerne af køreplanen.- Vi har blandt andet lagt lidt længere holdetid til på udvalgte tog på stationerne Roskilde, Høje Taastrup og Valby om morgenen, hvor det er med til at reducere risikoen for kødannelse ind mod byen, siger han.

Selskabet blev grundlagt i 1882 for penge vundet i Klasselotteriet. 
AKTIEFOKUS : DANSKEAKTIER. 
Peter Skjøt, Vigerslevstræde 12, Valby: I modsætning til det gejstlige vrøvlehoved Sørine Gotfredsen (31.12.) vil jeg opfordre befolkningen til ikke at læse Koranen og Bibelen. Meget tyder på, at jo mere man læser i disse bøger, des mere selvtilstrækkelig og umenneskelig bliver man. Derimod vil jeg opfordre alle troende til at tro mere på Gud - og mindre på, hvad der måtte stå i disse ældgamle bøger. 

Uffe Hartvig Larsen, Kirkevænget 6, Valby: Den genvalgte overborgmester i København, Frank Jensen, står klar med en irettesættelse, hvis den eller de medarbejdere på rådhuset, der har lækket oplysninger til pressen om den famøse bryllupsfest, skulle blive identifi-ceret.Står overborgmesteren også klar med en irettesættelse, efter at det har vist sig, at det helt afgjort ikke var ' inden for skiven', at højt placerede og ganske vellønnede personer på rådhuset med overborgmesterens velsignelse kvit og frit kunne benytte rådhuset til private fester?.

PATRIA GRANDE, et netværk som støtter det progressive Latinamerika i deres kamp for overlevelse, laver stort julearrangement nu på lørdag den 2.december fra klokken 17 i Casa Latinoamericana, Høffdingsvej 10 i Valby.Der vil være stor, international buffet med blandt andet cubanske specialiteter, mojitobar med cubansk rom og latinamerikansk musik - overraskelse! - og salsa og zumba for barnlige sjæle.Entre med buffet og lotterikupon koster 100 kroner, uden buffet 30 kroner.Alt overskud fra festen går til Cubas orkanramte." Cubas charmerende ambassadør kommer og fortæller om, hvordan det går efter orkanen Maria. Du kan også møde charmerende repræsentanter fra Vejulefest nezuelas ambassade og snakke med dem," skriver arrangørerne.Casa Latinoamericana ligger nær Vigerslev Allé Station.Cirka 100 meter oppe ad Høffdingsvej ligger huset med det flotte facademaleri, malet af to cubanske murmalere som var på besøg i september.Høffdingsvej 10, Valby lørdag den 2. december klokken 17.
SOLIDARITET MED CUBA.
Der bliver sunget, snakket og spillet i Valby Kulturhus hele lørdagen.Lige fra kvindekor og Spids Nøgenhat Woodrose, der spiller op til ni workshops blandt andet - med journalist Lasse Jensen om ' DR og public service på udsalg'. Debat om ' De røde lejesvendes genkomst eller saglig historieformidling?' med historiker Lars K. Christensen og RUC-professor Anette Warring.Musiker Karina Willumsen giver dig tips til at udtrykke dig i sang og musik i workshoppen ' Tiden råber på satire'.Eller hør chefredaktør Lisbeth Knudsen: ' Google, Facebook, Net-flix scorer kassen' - og bland dig gerne i debatten.- Velkommen til Kulturfestivalen i Valby Kulturhus lørdag 27.januar fra klokken 13 til 22, der afrundes med Birgitte Bruuns PHsange ' Hva' mæ kulturen', tyske ' Kærlighedssange mod bankerne' og Anders Afzelius-duoen, siger borgerrepræsentant Jens Kjær Christensen.Kulturfestivalen er arrangeret af Enhedslisten København.Billet til 100 kroner - eller 200 kroner inklusiv aftensmad - købes hos www.ticketmaster.dk.
SANG, MUSIK OG DEBAT Nu på lørdag kan du høre oplæg om medier og om at blande sig i debatten.
Min udmærkede udsigt fra 4. sal direkte mod syd over mit dejlige provinsagtige Valby, tæt på Københavns centrum, har været den samme i snart 46 år. Skrivebordet har stået præcis samme sted ved vinduet mod Vigerslev Allé, og i mange år kikkede jeg ned på det levende og ikke uspændende Valby Maskinfabrik, der var en del af F. L. Smidth. Nu er maskinfabrikken en saga blot, og i stedet skyder mange boligblokke med hundredvis af nye lejligheder op. Jeg og mange naboer havde frygtet at få nybyggeriet tættere på, men det går an, som det er, og det er i virkeligheden hyggeligt om aftenen at have lys i vinduerne overfor. Det har vi aldrig prøvet før. Alle mine over 50 bøger er blevet til her, og jeg vil ikke kunne skrive andre steder. Her er jeg tryg, og her er alle mine opslagsværker og al min nødvendige skriftlige backup.Her er min rod, her har jeg hjemme. Og her bliver jeg gerne siddende, indtil nogen en dag skal bære mig herfra.Peter Olesen er aktuel med »Broerne i København«, der udkommer 24. januar.

I producenten Regner Grastens kælder står en maskine, der kan forvandle hvad som helst til ' Far til fire'. Et nostalgisk stykke filmmekanik, hvor man putter de gode, gamle dage ind i den ene ende, hvorpå ' Ft4'-maskinen spytter krummerne ud af den anden. Denne gang har Grasten sammen med instruktør Frederik Nørgaard kommet Bjarne Reuters ' Kidnapning' i maskinen, og ud kommer ' Far til fire' som hyggekrimi. Der er nu krummer i Olsen-banden, og ' Kidnapning' er så ærkedansk fra inderst til yderst, at Ft4-maskinen meget vel kan spinde ferieguld igen. Lille Per hedder Bertram, Onkel Anders er blevet fjolleforbryderen Onkel Georg, mens Far stadig er far. Altså en velprøvet opskrift, selvom plottet involverer bortførelsen af en rig møgunge. Men hatten af for trods alt at variere den endeløse strøm af seriefamiliefilm med en uskyldig krimivariant. Styret med sikker hånd og frisk optimisme af Frederik Nørgaard med ' Villads fra Valby'-erfaring. Reklamekampagnens påstand om, at filmen vil levere et spark i røven til dansk familiefilm, må dog siges at være en stærkt opreklameret voldshandling. Det er mere et hyggeligt puf end et los.kim.skotte@pol.dk .

Danmarks Statistik har opfundet en ny betydning af ordet efterkommer.På Danmarks Statistiks hjemmeside kan man nemlig læse, at når du som udlænding opnår dansk statsborgerskab, vil dine børn indgå i statistikken som etniske danskere og falde helt ud af statistikken som efterkommere af indvandrere. Enhver med regneevnerne i behold kan således hurtigt gennemskue, at antallet af efterkommere af indvandrere må være væsentligt større end Danmarks Statistiks grafer lader forstå.Vi vil alle så uhyggeligt gerne være gode og vise hensyn for ikke at støde og provokere nogen. Men jeg tror ikke, at Danmarks Statistiks neologisme gavner indvandrere det mindste. Danskerne er nemlig ikke dumme, og når de opdager at der sminkes på fakta for at give indvandringen et pænere ansigt, så vil modviljen mod indvandring sikkert bare vokse.Så kære Danmarks Statistik, lad nu Dansk Sprognævn om ordenes betydning og hold jer til fakta.Demografer og matematikere må ikke gradbøje og manipulere tal i hensynets navn, i så fald bliver deres arbejde helt ubrugeligt.LARS THEILADE, VALBY LANGGADE 49, 2500 VALBY.

' Der mangler hænder', lader Dansk Industris direktør, Karsten Dybvad, forstå og formaner endvidere, at politikerne skal holde sig fra det økonomiske råderum, fordi dansk økonomi står over for overophedning og mangel på arbejdskraft.Men jeg har et andet forslag; hvad om man nedlagde de samfundsfaglige og humanistiske fakulteter? Så løser vi problemet med mangel på arbejdskraft. For ud over at akademiserede humanister skælder ud på alle, der ikke har gået på RUC og fattet genialiteten i ' projekt muslimsk indvandring', så ved ingen vist helt, hvad antropologer, sociologer, filosoffer og islamforskere egentlig foretager sig.Send alle selv-iscenesættende humanister væk fra tegneserieuddannelser og ud i virkeligheden, så de kan yde arbejdskraft, hvor der er reelt behov. Så behøver vi andre nemlig at arbejde det mindre, og vi slipper forhåbentlig for yderligere tosse-humanistisk ævl om racisme, anstændig tone, menneskerettigheder og statsborgerskab til alverdens marginaliserede voldtægtsstakler.Lars Theilade Valby Langgade 49 Valby.

Enhedslisten bør skærpe sin profil for København.Vil man have en børnevenlig by med grønne parker, bevaringsværdigt og historisk byggeri og ikke særlig mange biler? Eller skal man underlægge sig en tankegang om, at ' der skal være plads til alle' og hilse de cirka 1000 månedlige tilflyttere til København og deres biler velkommen, således at Teknik-og Miljøudvalget føler sig nødsaget til at dispensere til at rydde næsten alt bevaringsværdigt historisk byggeri som på Carlsberg, og bebygge naturområder som på Fælleden, for at skabe plads til højhuse og nye lejligheder til de mange tilflytterne? En ting står i hvert tilfælde klart. Det er bluff at love mere natur, som Enhedslisten gør på plakater for København, samtidig med at man byder alle tilflyttere velkommen.Mange mennesker betyder mindre natur, i hvert fald hvis man ikke tilsidesætter naturvidenskabens uomgåelige love. Enhedslisten bliver nødt til at vælge mellem bæredygtighed, børnevenligt byrum, natur, plads til historisk byggeri og ikke særlig mange biler kontra ' vi skal bare fylde på med mennesker og indvandring i byer og lande (det giver sikkert vækst)'.Lars Theilade Valby Langgade 49 Valby DALSGAARD.

Hvorfor angribes Donald Trump så kraftigt for sin retorik? Han bruger bare samme hårde retorik, som venstrefløjen har benyttet om folk med ' forkerte' meninger de seneste mange år.Har man glemt Carsten Jensen og ' de skimlede kældermennesker' om DF's vælgersegment? Særligt de samfundsfaglige og humanistiske fakulteter lader til at have forladt virkeligheden for mange år siden.På disse fakulteter gør man sig i blødt sociologisk meningsdanneri og samfundsrevseri, som det producerende erhvervsliv, der driver samfundsøkonomien, ikke kan bruge til noget som helst.Alligevel har vi historisk aldrig uddannet flere filoso-fiske, antropologiske og sociologiske meningstyranner, der elsker at placere sig selv på en guddommelig holdnings-pidiestal hvorfra de omkostningsfrit terroriserer det ' dumme og uvidende' laverestående samfund med faktaresistent vrøvl som led i egen karrierefremmende selviscenesættelse.Lad os lukke de samfundsfaglige og humanistiske fakulteter helt ned, før samfundet ødelægges fuldstændig af det dekadente holdningstyranni, der helt absurd udgår fra universiteterne.Lars Theilade Valby Langgade 49 Valby.

Alternativets nye borgmester i København, Niko Grünfeld, praler i Børsen Pleasure (hvor ellers?) om, hvordan han holder politisk korrekt weekend.Først laver han pandekager af økologisk mel fra Hjørring til sine tre små børn. Derefter kaffe på sin japanske kaffemaskine, mens han læser Politiken.Så løber han en tur i Valby-parken med en søn. Derefter er familien i Valby Kino, som er 100 pct. frivilligt drevet. På vej hjem køber de rugbrød til frokost.Herefter mødes han fra klokken 14 med sin politiske kollega Rasmus Nordqvist.De spiser frokost på Mirabelle. Nico køber bagefter veganske sneakers, går på kunstudstilling med Rasmus, og ved 18-tiden får borgmesteren en stærk cocktail på et Berlin-inspireret værtshus.Middagen er med venner fra London på Relæ, og de cykler derefter rundt og slutter med øl og bålsted i Kødbyen.En alternativ måde at være småbørnsfar på? Et par pandekager, en tur i biffen - og så må konen sgu passe tre børn, mens han muntrer sig med bajere og vennerne resten af tiden.

Danmarks Statistik har opfundet en ny betydning af ordet efterkommer.På Danmarks Statistiks hjemmeside kan man nemlig læse, at når du som udlænding opnår dansk statsborgerskab, vil dine børn indgå i statistikken som etniske danskere og falde helt ud af statistikken som efterkommere af indvandrere.Enhver med regneevnerne i behold kan således hurtigt gennemskue, at antallet af efterkommere af indvandrere må være væsentligt større, end Danmarks Statistiks grafer lader forstå. Vi vil alle så uhyggeligt gerne være gode og vise hensyn for ikke at støde og provokere nogen. Men jeg tror ikke, at Danmarks Statistiks neologisme gavner indvandrere det mindste. Danskerne er nemlig ikke dumme, og når de opdager, at der sminkes på fakta for at give indvandringen et pænere ansigt, vil modviljen mod indvandring sikkert bare vokse.Så kære Danmarks Statistik, lad nu Dansk Sprognævn om ordenes betydning, og hold jer til fakta.Demografer og matematikere må ikke gradbøje og manipulere tal i hensynets navn, i så fald bliver deres arbejde ubrugeligt.Lars Theilade Valby Langgade 49, Valby.

Det svenske ejendomsselskab Heimstaden stod for en af de helt store ejendomshandler i 2017, da man i september købte en portefølje med ejendomme fordelt på et antal lokationer til en samlet værdi af tre mia. kr. Men der var - og er - appetit på mere. I sidste uge meddelte selskabet således, at det har købt to nybyggede boligejendomme beliggende henholdsvis i Valby (billedet) og på Amager for sammenlagt 900 mio. kr.Sælger er AP Pension. »Vi har en filosofii AP Pension om at udvikle attraktive og velbeliggende boliger til glæde for det pågældende område og beboerne, samtidig med at vi sikrer vores kunder solide afkast. De to boligejendomme på Amager og i Valby er et godt eksempel på det,« udtaler Peter Olsson, direktør for AP Property. Heistadens direktør, Magnus Nordholm, er også godt tilfreds og fastslår i pressemeddelelsen, at han »ser frem til et fortsat samarbejde« med AP Pension.

Priserne på ejerlejligheder i de københavnske bydele er steget markant hen over de seneste år, men det har ikke sat handlen i stå. Salgstal for første halvår af 2017 viser, at handlen i fire områder er steget med over 20 pct., hvis man sammenligner med samme periode sidste år.Der er vel at mærke tale om bydele, hvor der har været mindst 50 handler i perioden.Islands Brygge på Amager ligger i top med en stigning på 34 pct. Helt konkret betyder det, at der i år er blevet solgt 86 ejerlejligheder mod 64 stk. i perioden fra januar til og med juni i 2016. De øvrigt bydele, der har vækstet med minimum en femtedel i salget, er Vesterbro, Frederiksberg C og Vigerslev, der ligger på vestsiden af Valby.»Tidligere var Valby et ganske appetitligt område rent økonomisk for boligkøbere på jagt efter en ejerlejlighed i København, men også her har priserne nået et niveau, der presser en del købere et stykke længere ud af byen. Blandt andet derfor ser vi en stigning i Vigerslev, ligesom også Brønshøj på den anden side af Nordvest har oplevet et øget salg,« siger Birgit Daetz, der er kommunikationsdirektør hos Boligsiden.dk.
Islands Brygge ligger i top på listen over de bydele i København, hvor lejlighedssalget er steget mest. Det viser nye tal.
Vi må lukke fuldstændig af for muslimsk indvandring og ditto familiesammenføringer og flygtninge nu. Alt andet er helt uansvarligt. For det giver nemlig ikke mening at blive ved at fylde på Danmark med muslimer, som ifølge Danmarks Statistik stadig ikke gifter sig dansk i tredje generation.De patriarkalske, middelalderlige muslimer er direkte racistiske over for kristne hvide danskere, da de forbyder søstre og døtre at få en dansk mand. Det skøre projekt ' muslimsk indvandring', som kun indviede humanist-tosser fra RUC ser genialiteten i, skal således ende nu.Politikerne må være sig ansvaret over for danskerne bevidst og melde os ud af EU og de vanvittige internationale konventioner, der blev givet som syndsforladelse med tilbagevirkende kraft til europæerne på grund af holocaust - sgu ikke for at legitimere muslimsk velfærds-folkevandring.Lars Theilade Valby Langgade 49 Valby.

Københavnerne får fremover sværere ved at finde en gratis P-plads.I hvert fald, hvis det står til bygge-og teknikborgmester Morten Kabell (EL).Den cykel-entusiastiske Enhedsliste-profil vil nemlig indføre hele otte nye P-zoner i Københavns kommune. Det skriver Berlingske.De nye betalingsområder fremgår af et budgetnotat til borgerrepræsentationen fra Teknik-og Miljøforvaltningen, som giver deres forslag til, hvor det vil give mening at indføre betalingsparkering, når trængslen fra de mange tusinde pendlere til København skal bremses.I notatet fremgår Vanløse, Vestamager, Sundby Nord, Sundby Syd og Islands Brygge samt det, der kaldes for randzone Valby, randzone Nørrebro og randzone Østebro, der er det yderste af brokvartererne, som i forvejen er dækket af betalingsparkering.Det er vores pligt Tidligere på året foreslog Kabell, at det skal kosten penge at parkere i hele København.Det mødte dog stærke protester i både borgerrepræsentationen samt flere omegnskommuner.Morten Kabell mener dog selv, at ideen med mere betalingsparkering er noget, københavnerne er vilde med.- Når jeg hører borgerne i Valby og på Østerbros reaktion på den nye gule betalingszone, så siger de: Hold da op, nu har vi haft problemer med at få en plads til vores bil i så mange år, og pludselig er det rent faktisk muligt.Til gengæld får jeg også rigtig mange henvendelser fra københavnere lige udenfor parkeringszonen, som også ønsker at blive en del af den, siger Morten Kabell ifølge Berlingske.- Københavnerne vil det gerne, københavnerne har brug for det, og derfor synes jeg, at det er vores pligt på rådhuset at lytte til københavnerne, når de beder om parkeringsrestriktioner for at sikre sammenhæng i byen, lyder det fra borgmesteren.Det er kun få måneder siden sidst, at en række områder i Københavns kommune blev lagt ind under betalingszonesystemet.Det gælder både på Nørrebro, Østerbro og Valby.jkm@eb.dk.

30 Skuespiller, mimiker Cyron Melville, København, 33.40 Tv-entertainer Simon Jul, 40, direktør, fhv. tv-vært Andrea Elisabeth Rudolph, Frederiksberg, 41, seniorredaktør, forfatter Simon Pasternak, Frederiksberg, 46, administrerende direktør, civilingeniør Søren Houmøller, Rude Skov, 48, jazztrommeslager, prorektor Anders Mogensen, Odense, 48, administrerende direktør Jacob Holbraad, Frederiksberg, 49.50 Group ceo, ingeniør Jens-Peter Saul, Hellerup, 51, administrerende direktør, cand. silv. Anders Wilhjelm, Holte, 51, administrerende direktør, honorær konsul, cand. merc. Søren Klarskov Vilby, Odense, 52, country manager Peter Høltermand, Vedbæk, 54, folketingsmedlem, seniorforsker, cand. polit.Naser Khader, 54, direktør Thorkil Sonne, Rockland, USA, 57, informationschef, journalist Erik Eisenberg, Højbjerg, 58, administrerende direktør Erik Jakobsen, Kirke-Hyllinge, 58.60 Journalist, forfatter Kim Skotte, København, 60, journalist, fhv.præsident Poul Henrik Harritz, Rudkøbing, 61, sognepræst Frank Bjørn Christensen, Valby, 62, forfatter, foredragsholder Sanne Udsen, København, 62, skuespiller, instruktør Hans Rønne, Aarhus, 64, administrerende direktør Hans Peter Andersen, Esbjerg V, 68, administrerende direktør Joachim Stoltze Malling, Askeby, 68, arkitekt Søren Juel, Græsted, 69, forfatter, forlægger, oversætter Susanne Vebel, 69.70 Projektleder Nina Vonsild, Tisvildeleje, 70, fhv. sognepræst, provst Karsten Arboe Woll, Valby, 70, jazzhusejer Ole Hierwagen, København, 71, advokat Anders Hvass, København, 71, museumsinspektør, cand. phil. Frank Asschenfeldt Birkebæk, Roskilde, 72, professor, overlæge, dr. med. Per Bjerre, Odense, 72, fhv. rektor Jens-Ole Blak, Sorø, 72, chef, fhv. bibliotekschef Marianne Hiort-Lorenzen, Stege, 73, professor emeritus, fhv.overlæge Troels Munch Jørgensen, Knebel, 73, fhv. kulturdirektør, cand. polit. Ivar Lund Koed, København, 74, overlæge, dr. med. Mogens Bredgaard Sørensen, Dyssegaård, 74, fhv. kommunaldirektør Arne Bak Andersen, Brønderslev, 75, studielektor, cand. scient., geograf Bjarne Furhauge, Virum, 79, direktør Kaj Hvolgaard, Helsingør, 79, professor, dr. phil., lic.scient. Erik Gunnar Börje Kullenberg, Grundsund, Sverige, 79.80 Professor emeritus, fhv. administrerende overlæge, dr. med.Flemming Gjerris, København, 81, fhv.byretsdommer Jørgen Rønnow, Aarhus, 83, solodanser Kirsten Simone, København, 83.90 Exam. pharm. Else Eefsen, Nærum, 91, direktør, arkitekt Jørgen Bagge Andersen, København, 93, og fhv. driftsområdechef Uffe Amelung, Valby, 95 år.

01 Fræk messe Fuld knald på erotikken i Valby HallenEndnu engang byder Valby Hallen velkommen til en hed weekend. Messen vil bl.a. byde på det nyeste inden for markedets legetøj, frækt lingeri og andet udstyr. Man kan derudover med en diskret drink i hånden, lade sin horisont udvide med foredrag af bl.a. Carl-Mar Møller, Pia Struck og Dan Lai og lade sig inspirere af de mange strip- og danceshows på scenen for både mænd og kvinder. Billetter fra 149 kr. på ticketmaster.dk . Erotic World Valby Hallen Fredag-søndag02 Udstilling Hvad laver Finn Juhls hus i bjergene i Japan?Den japanske møbelvirksomhed Kitani opkøbte i 1990erne danske møbeldesigns. De fik rettighederne til en hel stribe modeller af bl.a. Finn Juhl. På udstillingen kan man se et udvalg af Kitanis fortolkninger. Møblerne er sat i et indendørs japansk landskab. Udstillingen kan ses året ud. Udstillingsåbning - Kitani Kløvermarksvej 70, 2300 Kbh S I dag kl. 17-1903 Musik Islandsk kultband på FrederiksbergLørdag aften rykker de eksperimenterende, anmelderroste islændinge Sigur Rós ind i Forum med et musikalsk helaftensshow bestående af to sæt. Med Jón Þór Birgissons lyse vokal i front og et lydunivers, der bevæger sig fra det stille og skrøbelige til det voldsomme, rockede og støjende, er der lagt op til en aften med masser af storladen musik. Billetter til koncerten koster 420 kr. + gebyr per stk på Billetlugen.dk .Sigur Rós Forum Lørdag kl. 2004 Shopping Stort design- og vintagemarked i Carlsberg ByenI weekenden kan du besøge det nye marked Carls Fair i Carlsberg Byen. Her kan man shoppe design- og vintagesager blandt 30 stande Der vil derfor være mulighed for at gøre nogle unikke fund til hjemmet og give kant og personlighed til indretningen, samt få masser af inspiration og nye ideer til stilarter som bl.a vintage, retro, industri, brocante og genbrug. Det koster 50 kr. at komme ind. Carls Fair Stødpudelageret, Pasteursvej 28Lør og søn kl. 10-17

Fra 12. april og frem til september måned vil passagerer på strækningen mellem Svanemøllen Station og Valby Station i København opleve både forsinkelser og perioder, hvor der slet ikke kører tog.Banedanmark, dem der tager sig af de danske jernbaneskinner, begynder nemlig på en større sporfornyelse på strækningen. Den første periode, hvor Bane Danmark stopper al S-togstrafik, vil være i påsken fra 12. april til og med 17.april mellem Østerport og Københavns Hovedbanegård, mens den anden etape vil være fra 30. juni til og med den 16. juli mellem Østerport og Svanemøllen.»Vi gør det i de to perioder, fordi der er tale helligdagsferie og industriferie, så vi generer færrest mulige pendlere,« siger Stefan Normann, projektleder hos Banedanmark.Oven i de totale lukninger skal der lave sporfornyelse på strækningen mellem Københavns Hovedbanegård og Valby Station i perioden 11. maj til 18. juni samt 17. juli til 16. august. Her vil der stadig køre tog i perioden, men det vil kunne betyde forsinkelser.Togbusser på strækningenI de to perioder, hvor der bliver lukket helt ned for driften, vil der ifølge DSB blive indsat togbusser på strækningen. Pendlertalsmand på Farumbanen Steen Thomassen frygter for togdriften i de ramte områder.»Specielt når de arbejder mellem Københavns Hovedbanegård og Valby, skal de køre i samme spor i begge retninger, er toggangen meget sårbare for forsinkelser.«.Støjgener for naboerMen det er ikke kun de tusinder af pendlere på strækningen, som vil blive generet af sporfornyelserne.Folk, der bor i nærheden af strækningen vil også opleve daglige gener i perioden, erkender Stefan Normann.»Det er desværre uundgåeligt, at arbejdet vil medføre støj. Vi er lidt i et dilemma, for hvis man skulle nøjes med at arbejde om dagen, så ville lukningen af banen tage dobbelt så lang tid, og det ville påvirke pendlerne i unødig lang tid. Så det er en afvejning af, hvad der er bedst, og der har vi så valgt at få arbejdet overstået hurtigst muligt.« Det betyder, at der i perioder vil blive arbejde 24 timer i døgnet på strækningen mellem stationerne.sboa@bt.dk '' Det er desværre uundgåeligt, at arbejdet vil medføre støj Stefan, Normann, Banedanmark.

Lørdag den 25. marts klokken 13 åbner Dansk-Cubansk Forening sin generalforsamling. Medlemmer opfordres til at deltage, og fra klokken 18 er ikke-medlemmer velkommen til middag og fest.Det hele foregår i Casa Latinoamericana på Høffdingsvej 10 i Valby." Solidariteten med Cuba står i en spændende, udfordrende og omskiftelig tid. Der er dialog med USA, men blokaden er ikke ophævet. Cuba opdaterer sin økonomiske model for at skabe en produktiv og bæredygtig socialisme. Det bliier den første generalforsamling i foreningens historie uden Fidel i Cuba", lyder det i indkaldelsen.BERETNINGAf hovedbestyrelsens beretning fremgår det, at foreningen har haft et godt år med mange aktiviteter, et stigende antal deltagere i brigader og rejser til Cuba samt stabilt medbejdspladsen? lemtal og økonomi. Foreningen har ud over lokalafdelingerne i Aalborg, Aarhus og Kolding i det seneste år også fået en lokalafdeling på Fyn.Et solidaritetslotteri gav sidste år cirka 30.000 kroner i overskud.Det skal anvendes til at invitere to cubanske murmalere til Danmark i september, hvor de skal dekorere mure i Hvidovre, København, Kolding og Aarhus.Generalforsamlingen skal runde af på året, der er gået, og lægge planer for det kommende år samt vælge en ny hovedbestyrelse.BUTIK OG FESTFra klokken 18 er der middag, underholdning og fest med livemusik ved Leif Monnerup og Knud Grumløse.Det koster 100 kroner at deltage, og af hensyn til maden skal man tilmelde sig med en mail til: post@cubavenner.dk - eller ringe på 60692252.Fra klokken 17-18 er der åbent i Dansk-Cubansk Forenings butik, og der er informationsmateriale om brigader og rejser. De, der vil vide mere om rejser brigader til Cuba, inviteres til informationsmøde tirsdag den 28. marts klokken 19 - også på Høffdingsvej 10 i Valby.Høffdingsvej 10, Valby lørdag den 25. marts klokken 13 lørdag den 25. marts klokken 17.
DANSK-CUBANSK FORENING Fra klokken 18 er alle velkomne til middag, underholdning og fest med livemusik ved Leif Monnerup og Knud Grumløse.
Søren Melgaard, Valbygårdsvej 18, Valby: Come on, hvor sygt kan det blive? Lad os i stedet afskaffe skolepligten.Så kan alle de ambitiøse selv betale for skolegangen og resten dele vilkår med dem, der sorteres fra, allerede før de er begyndt.Hvem har hørt om så svære begreber som ' modning' eller ' udvikling' eller for den sags skyld ' læring' - som vistnok er det, skolen blev sat i søen for at varetage. Men hvad ved jeg? Jeg har jo bare gået i skole og er rigtig mange år gammel.

43-årige Mette Linding Bloch fra Valby er tiltrådt som ledende fysioterapeut for Specialhospitalet for Polio-og Ulykkespatienter i Rødovre. Patienterne henvises til specialhospitalet af egen læge eller hospital, og specialhospitalet indgår i det offentlige sundhedsvæsen.Hun vil især fokusere på den tværfaglige behandling af patienterne, der blandt andet kan have polio eller alvorlige følger efter ulykker, herunder rygmarvsskader.Mette Linding Bloch er uddannet fysioterapeut, MSc, og har en baggrund som både kliniker og afdelingsleder, senest har hun været lektor og klinisk uddannelseskoordinator på fysioterapeut-uddannelsen PH Metropol.

Ole Kristiansen, Gammel Jernbanevej 17, Valby: Katastroferne vil ingen ende tage. Trump, Brexit, flygtninge, you name it. Men Danmark må skam også tage sin del. Vi troede ikke, det kunne blive værre. Men i gårsdagens første sektion af Politiken kunne man læse om de frisindede og åh så interessante københavnske nøgenbadere, der med stolthed fremviser deres leverplettede rynkerøve for hinanden på Badeanstalten Helgoland, men er nervøse for, at homoturister og trækkerdrenge også vil kigge med.Men hvad er problemet? Hvis man får et kick ud af at gå rundt og vise sine yndigheder frem, burde man vel ikke kunne få ondt i r(undskyld) af, at et par turister eller trækkerdrenge også kiggede med. Og hvem ved? Man kunne jo løbe ind i et tilbud, man ikke kunne afslå.

Erik Hermansen, Saxhøjvej 24B, Valby: I Politiken fortsætter historien om Alex Ahrendtsens, DF, ønske om at flytte statsstøtte, 7,8 mio. kr., fra Copenhagen Phil til vestdanske landsdelsorkestre.En af begrundelserne er, at der ikke er kommunal støtte til Copenhagen Phil. Imidlertid støtter Københavns Kommune efter en gammel aftale den statslige opera på Holmen med 48 mio. kr. om året, så der er faktisk kommunal støtte til musiklivet i Østdanmark.Hvis staten beslutter sig for flytning af disse penge fra Østtil Vestdanmark, vil det være logisk, at Københavns Kommune flytter et tilsvarende beløb fra sin støtte til Operaen over til Copenhagen Phil. Det vil være helt i tråd med, at Ahrendtsen mener, at man kan se bort fra gamle aftaler.

System of a Down har ikke besøgt Danmark siden 2005, hvor de væltede Valby Hallen. Nu vender de endelig tilbage som Copenhells topnavn.Metalfestivalen præsenterer også legendariske Slayer, mens Prophets of Rage er det nærmeste, vi kommer et comeback fra Rage Against the Machine.Platte Five Finger Death Punch ligner en fejlinvestering, når pengene kunne være brugt på formidable Mastodon, der er i Europa med nyt pragtværk i bagagen.Selv uden mastodonterne skal det dog nok blive stortHovednavne: System of a Down, Five Finger Death Punch og Slayer Partoutbillet: 1340 kroner.

Blaffere. Det er efterhånden et særsyn på linje med telefonbokse at støde på tomlere i det offentlige rum. Men det bliver der nu gjort noget ved. Tre steder i Sydhavnen er der blevet etableret såkaldte blafferstoppesteder, skriver Magasinet KBH. Gadekunst - blandt andet en mandshøj næve med en strittende tommel af træ skråt - markerer et af opsamlingsstederne for blaffere, der vil ud af byen. Bag initiativet og udsmykningen står foreningen Blaffernationen, der »vil styrke sammenhængskraften, fællesskabet og tilliden til hinanden i Danmark ved at få flere til at blaffe«. Kommunale kroner og mere officielle vejtavler overtager snart projektet i en toårig forsøgsperiode, hvor der også vil blive etableret blafferstoppesteder i det ydre Valby og i Brønshøj. jakob.sorgenfri@pol.dk 

Den altid glade og optimistiske Grete Lund er blevet sur på Poul Madsen i Ekstra Bladet 29. marts.Hun mener, at Ekstra Bladet er blevet ræverød under hans ledelse, fordi avisen har afsløret Lars Løkkes og Morten Messerschmidts fup med skattekroner, og så hævder hun, at avisen aldrig er kritiske over for de røde partier.Fru Lund må læse sin avis, som Fanden læser Bibelen; da Enhedslistens Johanne Schmidt-Nielsen købte et parcelhus i Valby, skruede EB. da helt op for misundelses-barometret. Ligeså blev Helle Thorning og hendes mand da heller ikke skånet i hendes regeringstid.Thornings mange løftebrud blev belyst grundigt.Mener Grete Lund, at politikere skal fredes, bare fordi hun har sympati med dem? Jakob Brøndum Fredens Ark 40 København K.

Uanset om du skal til Val d'Isère eller Valby Bakke, kan vinden føles bidende i kinderne i februar. 

En sjælden gang imellem kan man være heldig at se denne fugl i Danmark. Den er udbredt i store dele af Europa og overvintrer i Afrika syd for Sahara. Når den bliver nervøs eller ophidset, rejser fjerene på hovedet sig. Den flyver ofte lavt over jorden med flaksende vingeslag, der minder om en sommerfugls.Hvad er det for en fugl?Send dit svar, navn og adresse til doktorq@weekendavisen.dk senest onsdag den 16. august kl. 10 og vær med i konkurrencen om en boomerang.Sidste uges løsning: Trækænguru Der er præmier på vej til: Buster Ross Trøllund Dalgas Allé 25 7400 Herning Andrea Carlberg Valbygaardsvej 34 D 3500 Valby.

velfærdsalliancen laver happening og uddeler flyers - bella sky, Cornwell KL holder repræsentantskabsmøde.Derfor står Velfærdsalliancen og tilsluttede organisationer bag en happening ved Bella Centret klokken 8: 30 - 10.besøg Dansk-Cubansk forening Høffdingsvej 10 i Valby, klokken 17 - 19.Se: cubavenner.dk Åbent møde: advokat bjørn elmquist om overvågning og retssikkerhed Bogcafeen, Frederikssundsvej 64, klokken 19. Alle er velkomne. Arrangør: Aktive Antifascister - FIR Danmark. Se annonce på side 11.bliv klogere på strategi og taktik Kommunistisk Parti i Danmark indbyder til introduktionsmøde. Oplæg ved Arne Cheller.Frederikssundsvej 82, klokken 19: 30.
KØBENHAVN.
Tirsdag den 13. februar 1958 blev Danmarks første computer, DASK, officielt indviet, og nu, 60 år senere, kan den ses på Danmarks Tekniske Museum i Helsingør. Oprindeligt stod DASK i en villa i Valby hos firmaet Regnecentralen, hvor den blev brugt til udregningsopgaver både for forskning, industri og i forbindelse med for eksempel folketingsvalg.Flere af maskinens komponenter blev håndlavet, og blandt andet var det ingeniørernes koner og kærester, der håndsyede de mange Ferrit-kernelagre (forløberen for RAM-kredse) i maskinen. Og nu kan DASK, der er er en forkortelse af Dansk Aritmetisk Sekvens Kalkulator, altså opleves i Helsingør, hvor den er en del at udstillingen Smartphonemania. DASK var i aktiv tjeneste fra 1958 til 1966, hvorefter den blev overdraget til Danmarks Tekniske Museum.
kort nyt.
Jan Lars Nielsen, Trekronergade 59, Valby: »Er alt tilladt, når det gælder asylpolitik, og man har et solidt politisk flertal«, spørger Politiken i lederen mandag.Det utvetydige svar må være ja.Især når der også i befolkningen synes at være et flertal for at føre en asylpolitik, der bevæger sig til grænsen og nogle gange over de internationale konventioner, som Danmark har underskrevet. Dette på et tidspunkt, hvor der er mest brug for konventionerne.Tilsyneladende har embedsværket ikke aktivt modvirket Støjbergs ulovlige dekret om adskillelse af gifte asylsøgere. Derfor må det igen overvejes, om der ikke er brug for en instans, som har mere magt end ombudsmanden, og som kan omgøre åbenlyst grundlovsstridige politiske initiativer, selv om der er et politisk flertal for dem. En forbundsdomstol efter tysk forbillede.

På den indendørs kunstgræsbane i Hafnia-Hallen i Valby er fodboldkampen i gang, og selv om tempoet og de motoriske færdigheder ikke er helt i top, fejler entusiasmen og glæden ved spillet ikke noget. Alle 15 mænd på banen er ramt af Parkinson og træner en gang om ugen under træner og fysioterapeut Finn Egeberg Nielsen. Holdet er kun for mænd. Det giver et frirum, hvor spillerne kan tale om sygdommen og dele erfaringer. »Fodbold er den perfekte træning for både hjernen og kroppen. Samtidig med at de har det sjovt på banen og er en del af et socialt fællesskab, modvirker træningen de stive muskler og langsomme bevægelser, sygdommen giver dem,« siger han.

Lene Damsbo Brix, arkitekt og direktør, Valby. Da Lene Damsbo Brix i 1994 var færdiguddannet fra Arkitektskolen Aarhus, fik hun først ansættelse ved DSB Arkitekter.Siden har hun haft sin gang på anerkendte tegnestuer som Bysted Arkitekter, KHR Arkitekter og Claus Bjarrum Arkitekter, indtil hun blev partner og direktør i Core Arkitekter, hvor hun var i 15 år. I 2015 tiltrådte hun som direktør i Lendager Arkitekter. Fagligt er Lene Damsbo Brix optaget af forretningsudvikling samt holistisk arkitektur og byudvikling med bæredygtighed i fokus. Sideløbende med arbejdet som arkitekt er hun medlem af Repræsentantskabet Designmuseum Danmark.Desuden er hun medlem af det eksterne censorkorps for arkitekt-og designskolerne i Danmark og har tidligere undervist på Kunstakademiets Arkitektskole i København.

Kabinetssekretariatet i Det Gule Palæ i Amaliegade meddeleler, at efternævnte er tildelt ridderkorset af Dannebrogordenen: Byrådsmedlem i Randers Kommune Anders Buhl-Christensen, Randers, byrådsmedlem i Holstebro Kommune Eli Vium Nielsen, Ulfborg, byrådsmedlem i Holstebro Kommune Lars Peter Stampe Christensen, Holstebro, byrådsmedlem i Randers Kommune Leif Kragh Gade, Gjerlev, direktør i Det Nationale Forsknings-og Analysecenter for Velfærd -VIVE Mickael Bech, Odense, byrådsmedlem i Randers Kommune Steen Bundgaard, Fårup, kontorchef i Styrelsen for Dataforsyning og Effektivisering Thomas Ilum Damsgaard, Valby, og ingeniør og ornitolog Johan Dalgas Frisch, Brasilien. 

Tag i biografen med CPH PIX CPH PIX er en festival for film, som finder sted i København fra 28. september til 11. oktober. Og der er heldigvis masser af gode film for børn! Se programmet på cphpix.dk/buster/Et kæmpe loppemarked for børn Det er ved at være for koldt til udendørs loppemarkeder, men Børneloppen er heldigvis indendørs -og udelukkende med ting til børn! Besøg dem på Gammel Køge Landevej 135, 2500 Valby.Vil du være kunstner i weekenden? På Statens Museum for Kunst i København er der hver lørdag og søndag Børnenes Værksted, hvor du kan tegne, male og klippe-klistre.

Lige siden DSB købte de dengang nye IC4-tog, har der været problemer.DSB's egne mekanikere har ikke bestilt andet end at reparere på det lort, siden de fik dem leveret.Hvem har i sin tid bestemt at vi skulle ha' tog netop fra Italien, og hvem har taget ansvaret for, at skatteyderne putter penge i bundløse lommer? Næste gang der skal købes nyt, håber jeg, der sidder nogle kompetente folk med, når der træffes beslutninger.Jeg vil foreslå, at vi bygger togene selv - det ville også skabe nye jobs.Og så ville det være nemmere at følge med i, om tingene bliver lavet ordentligt - det andet kan jo i værste fald koste menneskeliv.Ole Arnold Hansen Vigerslevvej 234 Valby.

Kurt Hansen, Kløverbladsgade 49C, Valby: Frelsens Hær og Dansk Folkehjælp fortæller, at der igen i år bliver sat rekord. Titusindvis af familier søger julehjælp, blot for at kunne tilbyde deres børn noget, der minder om en ordinær jul.Kontanthjælpsloftet er den afgørende årsag til rekorden.Kontanthjælpsloftet virker perfekt efter regeringens plan, enlige forsørgere har nu op til 3.000 kroner mindre per måned.Er det ikke fornøjeligt, kære regering, at der er skillinger i kassen, når I om få dage lander en skattereform, med fede skattelettelser til højindkomstgrupperne, der ikke kan æde eller drikke mere, hvis de skal overkomme julen?.

Søndagspanelets øvrige elite må føle sig i dårligt selskab, når de læser Claus Brylds indlæg 19/ 2.Bryld henviser til Burkes "manners", men lever ikke på noget tidspunkt selv op til disse. Han bruger ord som psykopatisk og lignende særdeles ringeagtende udtryk om en demokratisk valgt leder. Og et eksempel på en helt urimelig sætning: »Trump ringeagter formentlig sorte, selvom han ikke siger det.« Som JPlæser må vi finde os i Nyholm, Trads m. fl., men er der slet ikke en grænse for "mobningen"? Jørgen Ove Andersen Store Valby, Roskilde.

Byggefirmaet oplyser, at det netop har indgået en aftale med udbydervirksomheden Koncenton om opførelsen af 361 ungdomsboliger samt 3.500 kvm erhverv på Poppelstykket i Valby. Projektet har en værdi på over 550 mio. kr. Ungdomsboligerne skal stå klar i 2020. »Det er naturligvis stort for os at lande et projekt i denne størrelse, men det er samtidig en naturlig udvikling og et led i Gråkjærs strategi om at udvikle erhvervsog boligsager i samarbejde med tætte samarbejdspartnere og derved opnå en kontrolleret vækst,« udtaler Henrik Skaarup (billedet), direktør i Gråkjær Erhverv. De to virksomheder har lige nu gang i byggerier af over 700 boliger på forskellige projekter med en samlet værdi på over 1,1 mia. kr. 

Det er i år 50 år siden, den første Olsenbanden-film fik premiere. I den anledning åbner Nordisk Film en særudstilling i studie 4 i på Mosedalvej 14 i Valby, hvor de fleste Olsen-banden-film blev optaget. Men hør, er det ikke sket før? Jo, men denne udstilling er fire gange så stor som den gamle og rummer mere end 100 genstande, blandt dem Egons originale dykkerdragt, Yvonnes marguerithat, Egons geniale planer, beholderen til mingvasen, manuskripter og drejebøger, dimsen, som Benny brugte til at skaffe adgang alle mulige steder (se foto).Særudstillingen har åbent lørdage og søndage kl. 10-17. første gang i dag.

Uffe Hartvig Larsen, Kirkevænget 6, Valby: Selv kongehuset er nu mere åbenhjertigt end Danmarks Radios ledelse. Bestyrelsesformand Michael Christiansen og generaldirektør Maria Rørbye Rønn vælger fremdeles ikke at stå frem og redegøre for rationalet bag aflønningen af en ' mangfoldighedskonsulent' - som tilfældigvis har en umiddelbar fortid på direktørniveau i DR - med kr. 2,1 mio.Sagen efterlader ikke bare et indtryk af lukkethed, arrogance og manglende lydhørhed, men også en idé om, at nepotismen råder i toppen af DR.Sagen efterlader ikke bare et indtryk af lukkethed, arrogance og manglende lydhørhed, men også en idé om, at nepotismen råder i toppen af DR.

Lundbecks frasalg af to bygninger i Valby til to pensionskasser er faldet på plads, efter at køberne har fået byggetilladelse til at renovere, skriver Estatemedia.Lundbeck annoncerede i foråret salget af to bygninger til de to pensionskasser Danske civil-og akademiingeniørers Pensionskasse og Juristernes og Økonomernes Pensionskasse til 378 mio. kroner.Nu er handlen endeligt gået igennem, efter at køberne har fået byggetilladelse til at renovere bygningerne.Der er tale om en renovering til 200 mio. kroner, hvor Københavns Kommune står klar som lejere af de nyistandsatte bygninger med en 12-årig lejekontrakt.

Ines Aagaard Pedersen fra Valby er smaddersur på det kinesiske panda-stunt, som regeringen er hoppet på.Hun skriver i Belgiske Tidende: ' 1) Man vil bruge 125 mio. kr.til at etablere et værested til to fra Kina udlånte pandabjørne, og 2) dette værested vil man placere, hvor det særdeles smukke og unikke elefanthus fra 1904 i dag ligger. Kom dog til fornuft. Stop vanviddet.' Ha! Bare vent, det bliver meget værre.Når statsminister Lars Løkke Rasmussen (V) bliver tvunget til at udskrive valg, vil han på groveste vis misbruge pandaerne i sin mislykkede kamp for at blive genvalgt.Og i den forbindelse er han skråt op ligeglad med et elefanthus fra 1904.

Den serbiske mand, der blev anholdt 15.oktober for at have stjålet en belgisk turistbus natten til 30. august i Ingerslevsgade i København, har fået sin varetægtsfængsling forlænget.Det fortæller Torben Svarrer, vicepolitiinspektør fra Københavns Politis afdeling for organiseret kriminalitet, eksklusivt til Bagsiden.Manden, der er fra Valby, er sigtet for organiserede tyverier af busser, og politiet efterlyser medgerningsmænd, men Torben Svarrer meddeler til Bagsiden, at der »ikke er så meget nyt, der kan deles med offentligheden nu«. Bussen blev fundet i Kvistgård ved Helsingør. En iøjnefaldende dekoration på siderne af bussen var fjernet, og der var ifølge Toren Svarrer »lavet nogle konstruktive ændringer, jeg ikke vil gå nærmere ind i«.

En uoverensstemmelse mellem en ung mand og en dørmand resulterede lørdag aften i et knivopgør på Gl. Køge Landevej i Valby.Dørmanden var angiveligt hyret til et privat arrangement foran nogle selskabslokaler men kom kort før kl. 22 i karambolage med en mindre gruppe mænd, der ankom til stedet i bil.Her steg to mænd ud og verbale uoverensstemmelser udviklede sig til, at dørmanden blev stukket i hånden med kniv.En 18-årig mand blev anholdt efter knivepisoden og blev søndag fremstillet i grundlovsforhør for medvirken til grov vold.Samtidig leder politiet stadig efter den mand, der angiveligt formodes at have ført kniven mod dørmanden.Der er tale om en 26-årig mand, som politiet også kender identiteten på.tp.

I disse dage er det 25 år siden, at Tamilsagen kostede den daværende regering livet. Det var en misforstået sag. Hans Gammeltoft- Hansen, Folketingets daværende ombudsmand, og den akademiserede kulturelite vandt retten til at kalde sig anstændige og til at fylde Danmark med et ukontrolleret antal familiesammenføringer.Om de har villet det eller ej, så har det medført, at mullaher og muslimske hadprædikanter er blevet en institusionaliseret del af samfundet. Resultatet ser vi i dag i ghettoerne og mange folkeskoler, der er fyldt op med utilpassede muslimer, og man kan i 2017 endnu ikke finde ud af at lukke hullerne ved grænsen. Tillykke til Gammeltoft-Hansen, Jacques Blum, Svend Auken og øvrige ansvarsløse, muligvis velmenende, bag udlændingeloven af 1983.LARS THEILADE, VALBY.

I 2011 fandt man et meget velbevaret fossil af denne dinosaur i USA. Den levede for mere end 100 millioner år siden, men har først fået sit officielle navn i år. Den var mere end fem meter lang og vejede over et ton, alligevel havde den et tykt, hårdt panser, som skulle beskytte mod rovdyr.Hvad er det for en dinosaur? Send dit svar, navn og adresse til doktorq@weekendavisen.dk senest onsdag den 30. august kl. 10 og vær med i konkurrencen om en stuntdrage.Sidste uges løsning: Plettet voldsnegl Der er præmier på vej til: Andreas Maaløv Fortly 2H 2610 Rødovre Bertil Bjerring Nystedvej 27 2500 Valby.

Cykelløbet Ride4Women sætter fokus på forebyggelse af livmoderhalskræft.Rytterne starter i Oslo og har målstreg i Wien - og nu på fredag kommer de forbi Rigshospitalet i København, hvorfra alle kan køre med på første del af ruten gennem Indre By over Amager til Sydhavnen og Valby, den såkaldte Havnering.Cykelløbet hedder Ride4Women og er arrangeret af den Europæiske Sammenslutning for Gynækologisk Onkologi (ESGO). Det bakkes op af Patientforeningen KIU - Kræft i Underlivet, Rigshospitalet, Kræftens Bekæmpelse og Sundhedsstyrelsen.Fredag den 7. juli mellem klokken 9 og 10 ved Rigshospitalets hovedindgang kan du lytte til taler, mens du drikker en kop kaffe og får tjekket cyklen. Lige før start giver musiker Sara Grabow rytterne en sang med på vejen.
CYKELLØB MOD LIVMODERHALSKRÆFT.
Jan Lars Nielsen, Trekronergade 59, Valby: Dansk Supermarked, som ejer Netto, Føtex og Bilka, har fjernet chilenske avokadoer fra sortimentet, efter at en rapport fra Danwatch har afsløret, at den populære frugt dyrkes ulovligt og med overforbrug af landets sparsomme vandressourcer.Det er skæbnens ironi, at grøntdiskene derefter fyldes med frugt fra Israel. Et land, som er kendt for at stjæle vandressourcerne fra de ulovligt besatte palæstinensiske områder, og som for nylig i en - ganske vist omdiskuteret - FN-rapport blev betegnet som en apartheidstat. Hvor er de etiske overvejelser der?.

At gentage og gentage et politisk budskab er blevet et mantra for de politiske partier. Men de har overset, at der er en grænse, hvor vælgerne oplever det trættende at blive præsenteret for de samme enkle sætninger gang på gang.Netop dagen før valget var der helsides budskaber i dagens aviser, hvor Dansk Folkeparti med foto af Kristian Thuesen Dahl kom med de samme tre budskaber på flygtningeområdet, som hele Danmark har hørt mange gange før. S å lærdommen er, at bruger man syvtommersøm for at prøve at banke sin politik ind i hjernen på vælgerne, kan de opleve, at de bliver set ned på, og så flytter de deres stemme. JETTE NIELSEN, PSYKOLOG, VALBY.

Det var interessant at læse Informations anmeldelse af Zirkus Nemo og Smadremanden den 18.august. Også herfra er der uforbeholden ros. Men det har der været i månedsvis i andre aviser. Så er det ikke en smule patetisk at bringe anmeldelsen som en nyhed nu? Måske er det, fordi forestillingen nu er kommet til København? Her i Aarhus-området så vi som altid årets Zirkus Nemo-forestilling på premieredagen i juni. Altså for flere måneder siden. Nu serveres historien så for københavnerne.Underforstået: For Informations egentlige læserskare.Der findes en verden uden for Valby Bakke, en lille halvdel af Danmark kaldet Jylland, som både kan læse og skrive og tænke - og som også opsøger kulturelle begivenheder.

Det er forhåbentlig en joke? Et motorløb midt i København med afspærring af en hel bydel meget længe. Hvad skal vi med dette tiltag? Beboerne bliver forhindret i at parkere. Hvor er den skaldede borgmester med sit tiltag bilerne ud af København? Hvad med miljøet og ikke mindst, hvem skal betale denne kæmpe udgift? Uden at vide det så tror jeg, det er os skatteydere, der skal betale igen, hvem skal rydde op efter svineriet? Husk lige Distorion-festen, en mega-svinesti, og Københavns skatteydere betaler bare. Hvis I vil have motorløb, så læg det, hvor I bor, og betal selv, hvad det koster.Finn Jensen Kjeldsgårdsvej 23 Valby.

Gerda Pedersen, Gadekærvej 28, Valby: Jeg bliver trist, ikke på grund af vejret, som vi ikke har ind-flydelse på, men på grund af fremmedord.' Merry Chrismas' er aktuelt i denne tid, hvad er der blevet af vores dejlige ' glædelig jul'? Jeg mener, at det er meget vigtigt, når vi taler om den danske kultur, at vi værner om det danske sprog.Snart kommer udsalget, der bliver til ' sale'.Så med mit ønske om en rigtig glædelig jul og et godt nytår til alle håber jeg, at vi sammen kan fjerne alle de udenlandske ord og vogte om vores danske sprog.

Nordisk Film Fonden samler i år for første gang sine tre hæderspriser, Nordisk Film Prisen, Ove Sprogøe Prisen og Erik Ballings Rejselegat, i én stor samlet prisuddeling, der får navnet Isbjørnen og fremover skal være en fast årligt tilbagevendende begivenhed. Den første Isbjørnenprisfest holdes torsdag 9. november hos Nordisk Film i Valby.Skuespilleren Birgitte Hjort Sørensen bliver vært for en aften, der udover uddeling af de tre priser bl. a. byder på liveinterview med forfatteren bag den originale »House of Cards«, Michael Dobbs, og musik af den prisbelønnede danske sangerinde Soleima.Nordisk Film Fonden er den eneste almennyttige fond i Danmark rettet mod den danske filmbranche.Fonden har en årlig bevilling på fem mio. kroner. trine.
Filmpriser.
Velfærdsalliancen laver happening og uddeler flyers - Bella Sky, Cornwell KL holder repræsentantskabsmøde.Derfor står Velfærdsalliancen og tilsluttede organisationer bag en happening ved Bella Centret klokken 8: 30 - 10.Besøg Dansk-Cubansk Forening Høffdingsvej 10 i Valby, klokken 17 - 19.Se: cubavenner.dk Åbent møde: advokat Bjørn Elmquist om overvågning og retssikkerhed Bogcafeen, Frederikssundsvej 64, klokken 19. Alle er velkomne. Arrangør: Aktive Antifascister - FIR Danmark.Bliv klogere på strategi og taktik Kommunistisk Parti i Danmark indbyder til introduktionsmøde. Oplæg ved Arne Cheller.Frederikssundsvej 82, klokken 19: 30.

Erhvervspolitisk kommentator Anders Heide Mortensen (JP 18/ 5) er nok arrogant for de fleste danskere.Hvorfor i alverden skulle en ud-flytning af arbejdspladser fra København ikke fungere, er folk uden for Valby Bakke dummere end jer i København? Det har vist sig, at de, som ikke ønsker at flytte med ud i provinsen, finder andre gode job i København. Spørgsmålet om, hvorvidt jyderne vil betale, hvis udflytningen ikke bliver en succes, er hen i vejret. Har København betalt jyderne for de skandaler, der er sket blot de sidste par år? Gunnar Jacobsen Jacob Gades Vej 4, Assens.

Minna Skafte Jensen, Søndre Allé 17, Valby: Her kort før Folketinget skal tage endelig beslutning om køb af Lockheed Martins F-35-bombefly, kommer der flere og flere kritiske oplysninger frem: Flyene blive dyrere end ventet, og de lever ikke op til den varebeskrivelse, der først blev givet. Men hvad skal Danmark overhovedet med nye dræbermaskiner? Tænk, hvad vi kan udrette af proaktivt fredsarbejde for det samme svimlende beløb! Humanitært, politisk og ikke mindst forskningsmæssigt vil bevillinger af den størrelsesorden virkelig kunne have betydning.Lige nu har Folketinget muligheden for at tage et første skridt i retning af den nedrustning, verden har så iøjnefaldende brug for. Grib den, politikere!.

Claus Vesterager Martinus, Smedestræde 4, Valby: Transportminister Ole Birk Olesen vil fjerne det obligatoriske sundhedstjek, når 75-årige skal have fornyet kørekortet.Åbenbart er det ikke bevist, at lægeundersøgelsen forhindrer ulykker, hvor ældre bilister er indblandet.Gå dog et skridt videre, og fjern lægeattesten for unge.Det er næppe bevist, at så meget som en enkelt lægeattest har forhindret en eneste ulykke.I disse tider, hvor tro og alternative facts betyder lige så meget som reel fakta, tror jeg, det er tilstrækkeligt at lade kørelæreren bedømme, om det er o. k. med et kørekort ud fra en sundhedsmæssig vurdering.Spørgsmålet er så blot, om de øvrige trafikanter overlever.

Uffe Hartvig Larsen, Kirkevænget 6, Valby: Per Marquard Otzens satiretegning ' Den stegte due kom flyvende' var utvivlsomt, som chefredaktør Christian Jensen udtrykker det, en legitim kritik af Trumps beslutning om at flytte den amerikanske ambassade i Israel fra Tel Aviv til Jerusalem og af israelsk begejstring for denne beslutning.Hvad Jensen og Otzen overser, er, at Israel i satiren fremstilles med lige så umiskendelige som stereotype jødiske attributter.Dermed kommer man til at gå de kræfters ærinde, som ikke kan eller vil skelne mellem semitisme og zionisme. Kritik af Israel bliver til kritik af jødedommen, antizionisme bliver til antisemitisme. Det er en skam.

Zeynep Celik Basoda, Heldbovej 13, Valby: »Moster, jeg vil ryge - ligesom dig«. Et citat af min 12-årige nevø, der er gået i en for tidlig teenagefase. Han vil selvfølgelig gerne bryde alle de grænser, som han får øje på. Men hvordan kunne jeg fraråde ham rygning og fortælle, at det er usundt, mens jeg stod med en cigaret i hånden? Jeg valgte da bare at pointere forskellen på vores aldre og vandt dermed argumentationskampen - fordi de voksne og erfarne jo altid ved bedre.Eller måske skulle vi voksne bare være bedre rollemodeller og stoppe med hykleriet.Jeg er stoppet med at ryge foran ham siden. Ryger du stadig foran de små?.

Gerd Berlev, Trekronergade 59, Valby: Hvor blev Politikens grundige journalistiske undersøgelse af grundlaget for kampflykøbet af? Den danske rigsrevision og den amerikanske rigsrevision har i oktober udgivet kritiske rapporter. Alt tyder på, at levetidsomkostningerne bliver langt højere end de 66 mia. kr. At flyvetimer er forkert beregnet, at vedligehold, reparation og reservedele er uforudsigelige størrelser. At støjsikring er langt undervurderet osv.Regningen for det samlede køb skal efter planen sendes til Finansudvalget lige straks.Men det må udskydes, grundlaget er ikke i orden. Der er brug for en offentlig debat, før det er for sent, og der er skrevet under på en megaskandale.En pris, der skal betales med flere nedskæringer på velfærd.

23-årige Amer Siddique, der er medlem af banden Loyal To Familia (LTF), blev i går idømt otte års fængsel af Retten på Frederiksberg.Han er desuden blevet udvist af Danmark med indrejseforbud for bestandig. Siddique er blevet dømt for drabsforsøg og grov vold, det oplyser Søren Harbo, der har været anklager på sagen.Det var i august sidste år, at han sammen med to til tre andre ukendte gerningsmænd forsøgte at dræbe en mand på en tankstation i Valby.Siddique er født og opvokset i Danmark, men ikke dansk statsborger.Han er britisk statsborger, men har ikke familie i Storbritannien.Siddique har valgt at anke dommen til landsretten. Ritzau.

Tidligere havde det været utænkeligt at give skattelettelser i en situation med underskud på statsbudgettet ni år i træk (siden 2008) og med følgelig kontinuerlig stigende statsgæld. Således havde skattelettelser været at betragte som uansvarlige, for man udhuler jo finansieringen af statsfinanserne ved løbende at fjerne skatteindbetalingerne.Men den politiske skøre casino-tankegang kommer nok af, at de fleste efterhånden har været forbi cand. scient. pol.-studiet, hvor man lærer karrierefremme ved at vrøvle, at gæld vupti fjernes ved at optage mere gæld og at blive ved at ævle »vi skal vækste«. Ak ja, den trættende og ødelæggende tosseakademisering af samfundet lader desværre ikke til at få nogen ende. LARS THEILADE, VALBY.

Troels Brückner fra Bådklubben Valby skriver i et læserbrev i Politiken: »Min bådklub har utallige gange råbt op, deltaget i den offentlige debat, gjort vanvidssejlere til hadeobjekter og arrangeret møder med de ansvarlige myndigheder. Men ingenting er sket.« Sandt. Ganske vist har der været forbud mod vandscootere i havnen siden 2014, men politiet kan ikke håndhæve det. »Lig på bordet« er et hæsligt princip.Men al erfaring viser, at så længe ingen dør af dødsensfarlige forhold, kan selv svært vanvid fortsætte, akkompagneret af dådløs politikertale og politi, som slår ud i luften med hænderne af mangel på ressourcer.Hvis to døde ikke er nok til at stoppe dette vanvid, må vi tvinge borgmestre og ledende politifolk i kajakkerne.Læs flere groft sagt berlingske.dk/ satire.

Den netop indgåede finanslovsaftale er et meget sørgeligt symbol på, hvordan dansk politik fungerer.Først brandbeskatter man den danske befolkning fra hus og hjem.Og så deler man flittigt ud af andre folks penge til alskens gode formål og projekter - i flæng kan nævnes en dyrevelfærdspulje, et middelaldercenter i Nykøbing Falster og tilskud til Der Nordschleswiger.Det viser bare politikernes lemfældige omgang med befolkningens hårdt tjente penge. Det er dybt forkasteligt. Man burde i stedet sende flere af borgernes penge tilbage til deres egne lommer i form af massive skattelettelser - og de skattelettelser skulle gerne komme med skattereformen.AUGUST STENGAARD, SKATTE-OG FINANSORDFØRER FOR VENSTRES UNGDOM, VALBY.

Rikke Bilde, skuespiller, Valby. Rikke Bilde har været færdiguddannet skuespiller i næsten 12 år.Hun optræder oftest på teaterscener, hvor hun senest har medvirket i forestillingen "Er der nogen" på Teater Får302 i København.Forestillingen er nomineret til en Reumert for bedste musikforestilling. Desuden er Rikke Bilde en del af kunstnerkollektivet Sort Samvittighed, der i alt består af 10 kvinder. Kollektivet har bl. a. lavet forestillingen "Tove Tove Tove" om Tove Ditlevsens liv og "Hvid Magi", hvor kollektivet fortolkede Anne Linnets sange. Sidstnævnte indbragte gruppen en Reumert i 2011. Det er også blevet til optrædener på tv, og til sommer skal Rikke Bilde være med i Hella Joofs næste film.

Islam-hadet er en del af Nye Borgerliges partileder, Pernille Vermunds, anatomi.I et indlæg i Opinionen her i bladet stiller hun et åbent spørgsmål til jødehadet i vores nabolande og giver et ikke uventet svar herpå; at det skyldes, at grænserne ikke for længst har været lukkede for immigrationen fra Mellemøsten og andre dele af verden.Til spørgsmålet ' hvorfor' skal svaret være, at en forsoning skal gå begge veje, og her bør Pernille Vermund stille spørgsmålet til sig selv og sit parti, da det er for billigt at rette spørgsmål om jødehad til vore nabolande og så ovenikøbet give skylden til mange af de immigranter, der søger til Europa af mange andre grunde end lige at få afløb for et postuleret jødehad, der har eksisteret i Europa siden 1930' erne og især i Tyskland og måske Sverige langt tidligere.Når man så ovenikøbet her tænker på, at præsidenten i USA har anerkendt Jerusalem som en jødisk suveræn hovedstad, tja, så er det i hvert fald ikke forsoning.Spor af det første menneske blev mig bekendt fundet i Chinhoy Caves i Zimbabwe, og det bør Pernille Vermund måske lige fundere over - at hendes forfædre kom derfra.Så måske Pernille Vermund skal tænke på, at der at der skal være plads til alle - uanset tro og race. Og det gælder både i vores nabolande og så sandelig også i lille Danmark, så længe de overholder gældende danske love.Jesper Balle Valby Langgade 31 Valby.

Dansk-Cubansk Forening har godt 100.000 kroner fra lotterioverskud og private donationer, som er øremærket til miljøprojekter i Cojimar i Cuba.Foreningen inviterer nu til dannelse af en Cojimar-gruppe. For at give interesserede lejlighed til at høre om byen og miljøprojektet, bliver begge dele præsenteret i ord og billeder ved en uforpligtende informationsaften onsdag den 31.januar klokken 19: 30. Det foregår i Casa Latinoamericana, Høffdingsvej 10 i Valby.Alle er velkomne, og så kan man bagefter beslutte, om man vil være med, understreger Sven-Erik Simonsen, som er aftenens vært.Cojimar ligger som en forstad til Havanna. Stedet er berømt, fordi det var her, forfatteren Hemmingway havde sin fiskerbåd liggende.Det er en smuk naturhavn og et idyllisk sted, men der er miljøproblemer.Den tidligere så smukke strand er svinet til med affald, der kommer med vandet i Cojimarfloden, som løber ud i havet her. Virksomheder, mindre landbrug og husholdninger leder spildevand og kloakvand ud i floden, som derfor er stærkt forurenet.Så der er mange miljøudfordringer, som ildsjæle i byen kæmper for at gøre noget ved.De er vores samarbejdspartnere, forklarer Sven-Erik Simonsen.100 meter fra stranden dyrker en gruppe økologer og permakulturfolk en byhave. Dem arbejder Dansk-Cubansk Forening også sammen med.Dansk-Cubansk Forening serverer en økologisk ostemad til deltagerne og byder alle velkomne. De, som er interesserede, men ikke kan være med til Cojimar-aftenen på onsdag, kan skrive til foreningen på post@cubavenner.dk.Høffdingsvej 10, Valby onsdag den 31. januar klokken 19: 30.
Dansk-Cubansk forening Dansk-Cubansk Forening arbejder med et miljøprojekt i byen Cojimar i udkanten af Havanna. Nu præsenterer foreningen projektet og inviterer interesserede til at være med.
Toke Lund Christiansen, fløjtenist og forfatter, Valby Toke Lund Christiansen gik i 2012 på pension fra jobbet som 2. solofløjtenist i DR Symfoniorkestret - efter 44 år på posten. Det betød ikke, at fløjten blev lagt på hylden; han spiller fortsat i mange konstellationer.»I sommer gav jeg et par koncerter på Færøerne og sad med i orkestret til opførelsen af Puccinis "La Bohème" på Opera Hedeland.Tidligere i denne måned spillede jeg min fødselsdagskoncert i Jesuskirken i Valby med organist Sven Verner Olsen,« fortæller den travle fløjtenist.Elever og biografiGennem årene har han uddannet en strøm af dygtige fløjtenister på Det Kongelige Danske Musikkonservatorium, hvor han stadig underviser.»Jeg har tre hovedfagselever og tre pædagogstuderende.Derudover har jeg en forskningsandel, som knytter sig til både dansk fløjtemusik gennem tiderne og mit arbejde med at skrive forskelligt. Mit store forestående projekt er en biografiom komponisten Niels Viggo Bentzon, »røber Toke Lund Christiansen, der også har skrevet artikler til et festskrift, der udgives i anledning af Det Kongelige Danske Musikkonservatoriums 150-års jubilæum her i 2017.Som forfatter er han aktuel med bogen "Musikken og hjernen", der er udkommet på Gyldendal. I samarbejde med professor i filosofived RUC, Jesper Ryberg, sætter fløjtenisten heri ord på, hvordan musik påvirker hjernen. Tidligere har Toke Lund Christiansen sat skrevne ord på sine erfaringer fra DR Symfoniorkestret. Hans spændingsroman "Sebastians drøm" fra 2004 har komponisten Johann Sebastian Bach i hovedrollen.Toke Lund Christiansen er gift med forfatter Helle Ryding. Han har tre sønner og tre børnebørn.navne@jp.dk 
Fløjtenisten Toke Lund Christiansen er pensioneret fra DR Symfoniorkestret, men han er fortsat meget aktiv som udøvende musiker, underviser og forfatter.
Første gang Danmarks mest læste, mest skrivende og udlånte forfatter på bibliotekerne, Bjarne Reuters nu 42 år gamle satiriske debutroman ' Kidnapning' blev filmatiseret, var i 1982.Manden bag ' Krumme'-filmene, Regner Grasten, erhvervede sig i 2001 rettighederne til Reuters seks ' Bertram'-bøger, men lavede kun filmen ' Bertram &amp; Co.'. Nu er Grasten så klar med en opdatering af fortællingen om Bertram og hans småkriminelle familie fra Vanløse.Vi møder brødrene Anders, Oscar, Bertram og deres søster Winni løbende fra politiet, og Anders siger: »Det hele startede den dag, vores far blev løsladt,« og så får vi ellers historien om, hvordan det kom dertil.Mens familiens far (Anders Brink Madsen) har siddet i fængsel for cigaretsmugling, har mor (Therese Damsgaard) taget flere nattevagter for at få økonomien til at hænge sammen, så storesøster Winnie står for morgenmaden. Men brødet er muggent, der er ikke nok havregryn, og mælken spædes op med vand.Storebror Anders og Winnie fingerer en slåskamp på skolen som afledningsmanøvre, så Bertram kan stjæle frugt i madrummet. Samtidig bliver familien sat på gaden pga.manglende betalt husleje, og mor ' går ned med stress' og indlægges, så far og unger flytter ind hos onkel Georg i hans kolonihavehus på havnen.Men den dubiøse onkel Georg (Brian Lykke) har planer om at kidnappe millionærsønnen Bernard (Cornelius Müller), og han skal bruge snotungerne - som de kaldes af både mor og andre - da Bernard holder en fastelavnsfest på godset, og så er fanden ellers løs i Laksegade.Spænding og humorInstruktøren Frederik Meldal Nørgaard (' Villads fra Valby') har lavet en lille, lun og charmerende familiekomedie med masser af spænding og humor. Især den kontrære Bertram (spillet af Luca Coker, stjernefrøet fra ' Villads fra Valby') fyrer de sjoveste bemærkninger af.Det er heller ikke første gang vi ser Mette Svane Pedersen (Winnie), eller Alfred Bjerre Larsen (Anders).Hun spillede også storesøster i ' Villads fra Valby' og han storebror Alfred i ' Familien Jul'. Men alle spiller tilpas troværdigt i denne lette ' Olsen-Banden'-genre, og hvor er det dejligt befriende, at ens tæer ikke altid behøver at krumme, når man ser en ny dansk komedie.Det er den 11. filmatisering af en Bjarne Reuter-roman og ' Bertram: Rent guld i posen' er allerede på Grastens tegnebræt, så der er forhåbentlig mere løssluppen og fandenivoldsk underholdning i sigte.lind@bt.dk 

Der er otte oplagte steder i København at opkræve penge for at parkere.Det skriver Teknik-og Miljøforvaltningen i et nyt budgetnotat til kommunens politikere, efter at Teknik-og Miljøudvalget har bedt forvaltningen om at komme med et fagligt bud på, hvor i København det vil være meningsfuldt at indføre betalingsparkering i forsøget på at mindske trængslen fra pendlere.Ifølge forvaltningen er de otte steder med størst behov for betalingsparkering randzone Valby, randzone Østerbro og randzone Nørrebro samt Vanløse, Vestamager, Islands Brygge, Sundby Nord og Sundby Syd.Tidligere i år trådte en ny gul betalingszone i kraft på ydre Nørrebro, ydre Østerbro og Valby. Det er blandt andet den, der foreslås udvidet.Teknik-og miljøborgmester i København, Morten Kabell (EL), kalder forvaltningens forslag for »rigtigt interessant« og bakker op om takterne i budgetnotatet: »Den del, som handler om at lytte til københavnerne og få mere betalingsparkering for at sikre, at byens borgere får plads, mens pendlerne skal bruge kollektiv trafik, er rigtig fornuftig. Det vil jeg gerne være med til at se på,« siger Morten Kabell til Berlingske.Han foreslog tidligere i år, at det skal koste penge at parkere i hele Københavns Kommune, hvilket fik både politiske modstandere og Københavns omegnskommuner til at fare i flint. Således kritiserede fire borgmestre fra Herlev, Tårnby, Rødovre og Gentofte hensigten i skarpe vendinger og truede med at kvitte samarbejdet med Københavns Kommune, hvis den fortsat kun varetog egne interesser.Det har imidlertid ikke fået Morten Kabell til at slække på ønsket om først og fremmest at sikre parkering, fremkommelighed og ren luft for Københavns borgere.»Når jeg hører borgerne i Valby og på Østerbros reaktion på den nye gule betalingszone, siger de: Hold da op, nu har vi haft problemer med at få en plads til vores bil i så mange år, og pludselig er det rent faktisk muligt.Til gengæld får jeg også mange henvendelser fra københavnere lige udenfor parkeringszonen, som også ønsker at blive en del af den,« siger Morten Kabell, der ser det som et tegn på, at mere betalingsparkering er vejen frem: »Københavnerne vil det gerne, københavnerne har brug for det, og derfor synes jeg, at det er vores pligt på rådhuset at lytte til københavnerne, når de beder om parkeringsrestriktioner for at sikre sammenhæng i byen«. Hver dag krydser flere end 535.000 biler kommunegrænsen til København.Samtidig har København fået flere bilejere de seneste år. Alene fra 2015 til 2016 kom der 4.500 flere biler i kommunen.Forslaget om en udvidelse af parkeringszonen i København indgår i budgetforhandlingerne til september, hvor politikerne skal tage stilling til, om de vil prioritere mere betalingsparkering i byen. Enhedslisten, Radikale og SF har hidtil været positivt stemt for mere betalingsparkering i København, mens Socialdemokratiet ikke deler Morten Kabells ønske om betalingsparkering i hele byen. Til gengæld har overborgmester Frank Jensen (S) sagt, at betalingsparkering kan komme på tale i områder af byen med konkrete parkeringsproblemer.perd@berlingske.dk Københavnerne vil det gerne.Morten Kabell, teknik-og miljøborgmester, Københavns Kommune.
Teknik-og Miljøforvaltningen i Københavns Kommune er klar med et bud på, hvor i hovedstaden mere betalingsparkering vil mindske trængslen fra pendlere.
Konstante forsinkelser, ustabil S-togsdrift og aflysning på aflysning på aflysning. Det er den oplevelse, mange passagerer har med S-togene, og derfor stoler de ikke længere på, at de kan nå på arbejde til tiden eller nå hjem og hente børn fra vuggestue og børnehave. Forklaringen er et omfattende sporarbejde og nye signaler, der skal installeres.Mange har på den baggrund taget konsekvensen og har droppet S-toget. Alene de seneste otte måneder har DSB mistet tre millioner passagerer, og det lysner ikke forude. De kommende otte til ti år vil S-banen nemlig fortsat være ramt af sporarbejde.Den seneste tid har det været sporarbejde på strækningen mellem Valby og Svanemøllen, som har fået passagerer op i det røde felt.Strækningen er en livsnerve, og transporterer hovedparten af de 350.000 passagerer, S-tognettet samlet set har på hverdage.»Når der er så meget sporarbejde de kommende år, skyldes det både vedligeholdelse og arbejdet med nye spor. Derfor er det forståeligt, at nogle S-togskunder vælger andre måder at komme frem på,« mener informationschef hos DSB, Tony Bispeskov: »Det er dog ikke kun S-togsdriften, der er ramt, for det omfattende vejarbejde i København gør det også vanskeligt for bilister at trænge gennem trafikken.« Ifølge Tony Bispeskov har DSB forsøgt at gøre arbejdet så hensynsfuldt som muligt på det, han beskriver som en »livsnerve« - strækningen mellem Valby og Svanemøllen.»Der er i stort omfang blevet arbejdet i ferieperioder samt om aftenen og om natten. Men der er tale om et meget omfattende og intensivt arbejde, og derfor har Banedanmark, der står for sporarbejdet, været nødt til afspærre en hel strækning i etaper. Og det vil selvfølelig fortsætte med nye strækninger i takt med, at sporarbejdet skrider frem. Hvad der er værd at bemærke er, at de fleste strækninger kun vil blive berørt en enkelt gang, idet sporarbejdet netop rykker rundt.« Fra næste sommer er det så sporene mellem Frederikssund og Valby, der skal arbejdes på, hvilket også gælder strækningen mellem Helsingør og Hellerup.»DSB har forsøgt at finde de bedst mulige alternativer, som er togbusser. Og nej, det er ikke lige så behageligt som med toget, det tager længere tid, og der er ikke den samme service, ligesom busserne må dele vejene sammen med den øvrige trafik og alle bilerne,« siger Tony Bispeksov.»Hvis vi sammenligner med, hvor lang tid det tager at køre i bil ind til København, så vinder toget. Kører man i bil, skal man typisk lægge 50-70 procent til i rejsetid, hvis man skal være fremme på et bestemt tidspunkt i myldretiderne.« Under sporarbejdet på strækningen mellem Hellerup og Rungsted, som udover pendlere bliver benyttet af mange turister, har DSB haft en løbende dialog med turistorganisationer.»Både fra pendlere og turistorganisationer er der blevet udtrykt tilfredshed med de løsninger, vi har fundet frem til. Så inden for de rammer og muligheder, vi har, forsøger vi at fastholde DSBs kunder,« siger Tony Bispeskov.afu@berlingske.dk 
Tre millioner passagerer har i løbet af de seneste otte måneder valgt at droppe DSB. Det er især S-togene, der er i problemer som følge af omfattende sporarbejde. S-banen vil være ramt af sporarbejde mindst otte år endnu.
Som villaejer i Folehaven, Valby, og som næstformand i skolebestyrelsen på Kirsebærhaven Skole, vil jeg bidrage med en fortælling, som måske kan nuancere den lidt ensidige beskrivelse af området, bragt i Berlingske 12/ 9-17.Det er korrekt, at der i tryghedsrapporten 2016 fra Folehaven tegner sig et billede af et område med øget hærværk og graffiti, cykler bliver stjålet, du hører om indbrud nu og da, og ja, du møder også unge drenge med hættetrøjer samt alkoholikere - men er det ikke et vilkår i København? Personligt føler jeg mig først hjemme og tryg, når jeg har passeret Grønttorvet i retning mod Folehaven.Vi hilser på hinanden i Folehaven, når jeg henter min datter på dyreklubben, hvor hun passer kaniner, geder og får sammen med Emira, Peter, Elizabeth, Yasmin og alle de andre.Nogle gange møder jeg Ilyas, som går i min søns klasse, giver ham en high-five og vi taler om, hvordan det går med deres tøjmærke Hermanos.dk. Han og de andre i firmaet er så seje og inspirerende rollemodeller for andre unge i området! Nej, her dufter ikke af økologisk kaffe og vinbar-hygge. Til gengæld emmer her af mangfoldighed og respekt for hinandens kulturelle forskelligheder. Til fællesarrangementer er der fyldt med dufte af marokkansk tabbouleh, tyrkiske og kurdiske specialiteter, polske egnsretter, frikadeller mv.Undersøgelser viser, at børn udvikler sig bedst i et mangfoldigt miljø, hvor de kan lære af hinandens forskelligheder (www.skoleborn.dk/ maj_ 2015/), og jeg er stolt af vores skole og af den mangfoldighed, der er her.Børn som primært går i skole med ligestillede (religion, etnicitet, socioøkonomisk mv.) mister muligheden for at udvikle sig i »livets skole« og dermed dele af den sociale dannelse, som netop tilegnes ved at lære af hinandens forskelligheder.Heriblandt også den rummelighed og forståelse, der naturligt tillæres og udvikles, når man bevæger sig i et mangfoldigt miljø.Som bonusinfo kan jeg fortælle, at Kirsebærhaven Skole som følge af en række tiltag og indsatser har øget flere af sine eksamens-og afgangskarakterer med 2 karakterer over de sidste år.Landkort eller ej, så er vi nogle, der har forvildet os helt herud og faktisk trives med at bo her. Vi skal ikke reddes - vi lever i bedste velgående og har det rigtig godt her i Folehaven.Men jo tak. En områdefornyelse vil helt sikkert løfte området, allermest håber og glæder jeg mig dog til, at der kommer en fysisk (og mental åbenbart) sti, som forbinder vores område med resten af Valby. For én ting er jeg enig i, vi mangler sikre og hyggelige skoleveje samt stier til de omkringliggende kvarterer, der kan forbinde hele vores skønne Valby! Jeg håber, at denne fortælling kan bidrage til at alle, også den kreative klasse som angiveligt har afskrevet os, vil overveje at kigge forbi? Lone Haahr Mogensen er sundhedsplejerske.Nej, her dufter ikke af økologisk kaffe og vinbar-hygge. Til gengæld emmer her af mangfoldighed og respekt for hinandens kulturelle forskelligheder.
Kommentar.
En 22-årig mand blev lørdag fremstillet i grundlovsforhør sigtet for have forsøgt at dræbe en anden mand i sommer i Valby. Selv nægter han sig skyldig.Ifølge anklageren skulle den sigtede i fællesskab med sine fire brødre og tre andre, som i øvrigt også er brødre, ved middagstid 25. juni i år have overfaldet en mand ved Kærskiftevej i Valby.Optøjerne startede, da den forurettede mand brokkede sig over, at mændene med deres sorte bil holdt i vejen for, at han kunne passere i sin hvide varevogn.- Kan I rykke jer? Det her er ikke Pakistan, I ejer ikke stedet, skulle han angivelig have sagt, hvilket fik mændene, der er mellem 18 og 26 år, til at reagere, lyder det fra anklageren.Anklageren forklarede endvidere, at de otte brødre med stegepander og gryder skulle have slået manden, ligesom de også skulle have sparket ham. Undervejs skulle den 22-årige have stukket manden en gang i maven og to gange i låret med en kniv, imens han har sagt, at ' han ville slå ham ihjel'.Derefter stak de otte ifølge anklageren af fra stedet, og naboer ilede til ofret, som efterfølgende blev kørt på hospitalet i en ambulance. Ved ankomsten blev det vurderet, at han var stabil og altså uden for livsfare.Masser af blodPolitiet fandt i området omkring gerningsstedet en del blod, som ifølge dna-beviserne med al sandsynlighed stammer fra den sigtede. Også på den kniv, der blev fundet på gerningsstedet, blev der fundet blod fra ham.De otte mænd har siden oktober været sigtet for vold, men ingen af dem er hidtil blevet fremstillet. Altså før lørdag, hvor den 22-årige med baggrund i nye dna-beviser blev varetægtsfængslet sigtet for forsøg på manddrab.Tilbagelænet og iført sort fra top til tå og med en sort og rød kasket på bordet foran sig modtog den sigtede beskeden om varetægtsfængsling frem til 12. december.km@eb.dk .Det her er ikke Pakistan, I ejer ikke stedet.
En af de otte er sigtet for drabsforsøg - offeret bad dem flytte deres bil.
Dansk-Cubansk Forening er i gang med sit store årlige Cuba-lotteri. Der sælges 8000 lodsedler a 10 kroner. Der er 46 gevinster.Hovedpræmien er et rejsegavekort på 16.000 kroner. Det svarer til to flybilletter til Cuba. Og vinderne kan holde nytår i Cuba, hvis de vil.Det er nu - lige nu i denne uge, at du skal bestille lodsedler... Eller flere lodsedler, hvis du allerede har købt nogle, skriver foreningen i sin opfordring til at støtte op om en slutspurt for at få udsolgt. Som ekstra lokkemiddel udloddes der i denne uge en flaske cubarom blandt alle de, der bestiller/ køber 10 eller flere lodsedler (for hver 10 lodsedler får en man én vinderchance).Send en mail til: post@cubavenner.dk, eller ring onsdag klokken 17-19 til telefon 38101550. Eller kom i samme tidsrum på kontoret i Casa Latinoamericana, Høffdingsvej 10 i Valby.Foreningen vil gerne have udsolgt, for at overskuddet kan blive så stort som muligt. Overskuddet går til " Che Guevara Studiecenteret i Havanna". I år er det 50 år siden USA's efterretningstjeneste CIA og Bolivias militær myrdede Che.Men Che lever i kraft af hans livsværk, i kraft af hans bidrag til Cubas frihedskamp og revolution og hele hans selvopofrende kamp for en bedre verden. Og studiecenteret i Havanna er en livsnerve fra Che til verden i dag, skriver Dansk-Cubansk Forening.Vinderne i lotteriet udtrækkes ved Verdensjulemarkedet i Casa Latinoamericana søndag den 3.december klokken 13-19. Selve udtrækningen er klokken 17. Men markedet byder på mange eksotiske boder og et stort udvalg af alternative julegaveideer. Dertil mad og drikke og underholdning med musik og dans.Der er gratis adgang, og alle er velkomne, oplyser Dansk-Cubansk Forening.høffdingsvej 10, Valby søndag den 3. december klokken 13 - 19 - udtrækningen er klokken 17.
SOLIDARITET MED CUBA Vind to flybilletter til Cuba eller andre fine præmier i årets store Cubasolidaritetslotteri! Vinderne udtrækkes søndag 3. december.
at vi må droppe den negative tilgang til muslimsk indvandring og terror. Den kan vi nemlig blive rige på. Tænk bare på, at lighuse, kirkegårde, bedemænd, præster og kapeller vækster, hver gang et bombebælte udløses.Lars Theilade Valby Langgade 49 Valby at det ikke er klogt af Liberal Alliance at kæmpe for skattelettelser.At fyre yderligere op under kedlerne, når økonomien allerede er overophedet, tyder på, at man ikke har lært noget af sidste finanskrise.Finn Mogensen Solvej 14 Kolding at det er utroligt, at man ikke kan have sin religion i fred uden at skulle frygte for miskredit og terror. Hvad forgår der efterhånden i hovedet på folk? Thomas Schütt Jensen Storkeløkken 174 Odense N at når jøder angribes med molotov-cocktails i Gøteborg, må det svenske samfund se i øjnene, at det moralske forfald i Sverige er totalt. Nu venter jeg på, at den danske regering tager sagen alvorligt og protesterer over for den svenske regering og kræver, at myndighederne øjeblikkeligt stopper hetzen fra den folkegruppe, der åbent dyrker jødehad i Sverige.Gert Wiik Nykøbing Falster at der er mange gode tiltag i den nye finanslov, men det må være gået lidt for hurtigt, for politikerne har tilsyneladende glemt pensionisterne.Hvis de fjernede skatten på folkepensionen, ville de blive husket positivt for det i mange, mange år, og det kunne måske afløse den nuværende politikerlede, som mange lider af.John Havmann Eriksen Nyelandsvej 47 Frederiksberg at det er fint med mig, hvis Kristian Thulesen Dahl går med til flad skat på 40 procent, hvis blot DF får kæmpe indrømmelser på udlændingeområdet: Flygtninge skal sendes til fredelige områder i hjemlandet eller nærområder, og samtlige kriminelle udlændinge skal udvises.Nicolai Sennels København.

Den er helt gal med elefanterne i Københavns Zoo for tiden. For nylig var det den 58 år gamle hanelefant Chieng Mai, der blev aflivet på grund af alderdom.Nu rammes en purung artsfælle, som de seneste syv år har græsset fredsommeligt foran det gamle elefanthus på Valby Bakke.Den unge (og tynde) elefant skal ganske vist ikke aflives i slagtehuset på Valby Bakke. Den smides bare på porten, fordi der skal være plads til nogle pandabjørne, som er populære skabninger for tiden.Alle elsker jo pandaer.Det særlige ved den fra 1. august hjemløse elefant er, at den er lavet af elektrogalvaniserede jernrør, som er samlet med specialdrejede muffer på smedevirksomheden Dal-bo i Randbøl. Der er med andre ord tale om et kunstværk. En ' stregskulptur' kalder kunstneren værket.Han hedder Bernhard Lipsøe.Lipsøe fik hjælp af svejseren Martin Gorm Petersen fra Dal-bo, som i øvrigt også hjalp billedhuggeren Robert Jacobsen med at svejse en del store skulpturer sammen i Tørskind Grusgrav. Det var i slutningen af 80' erne.Hvem melder sig?Bernhard Lipsøe tager det pænt.Han forstår godt, at pandaerne, der kommer rejsende fra Kina, skal have et ordentligt sted at bo.Og det får de garanteret, da det er superarkitekten Bjarke Ingels, som tegner det nye anlæg til de elskelige bamser.Men hvad så med Lipsøes elefant? Hvor skal den nu bo? Bernhard Lipsøe har været i kontakt med et firma i Kolding, som i forvejen har et par af hans sammensvejsede tyre gående på græs.Der ville elefanten sagtens kunne blende ind, mener kunstneren.Men det kunne også være, en af landets andre zoologiske haver var interesseret i en stregelefant af jern? Hvad med Aalborg Zoo? »Det er mit håb, at elefanten finder sig et nyt hjem. Den er billig i drift, skal ikke fodres og er i det hele taget en nøjsom og glad elefant«, udtaler Bernhard Lipsøe til Bagsiden.Er der nogen interesserede derude?.kjeld.hybel@pol.dk 

Gamle Egon Olsen må lige nu sidde med ærefrygt og benovelse over det kæmpe kup på 13 milliarder, som Sanjay Shah åbenbart skulle stå bag.Nu er tre suspenderede skattechefer blevet pure frikendt af Kammeradvokaten, samtidig med at Rigsrevisionen for tiden prøver at rede trådene ud.Lige nu sidder politikerne og gnider sig i hænderne af sved og prøver desperat at finde ud af, hvordan man bedst muligt kan redde denne misere og sparke den til hjørne uden for meget ' Halløj på badehotellet'.Fra politisk hold peger pilen på, at det skal være en uafhængig, lukket advokatundersøgelse, der skal rede trådene ud, hvilket kun gør det endnu værre, idet det jo sker, uden at offentligheden og pressen har en chance og mulighed for at danne sig et indtryk af, hvordan, hvorledes og hvorfor det kunne ske, og hvem har det største ansvar blandt andet skatteministre siden 2004 - Kristian Jensen, Troels Lund Poulsen, Peter Christensen, Thor Möger Pedersen, Holger K. Nielsen, Jonas Dahl, Morten Østergaard og Benny Engelbrecht.Personligt kræver jeg en åben kommissionsdomstol, fordi jeg personligt kræver størst mulig åbenhed, hvor alle er pålagt vidne-og straffeansvar. Man kan roligt sige, at det, der er sket, burde aldrig have fundet sted.Set i bagklogskabens klare lys, hvor svært kunne det være at føre kontrol.Når der fra udlandet kom en anmodning om tilbagebetaling af udbytteskat, så var det jo lige ud ad landevejen for skattemyndighederne at slå op i Værdipapircentralens registre for alle noterede danske aktier på fondsbørsen og se, om ansøgerne lige på det tidspunkt stod som berettigede indehavere og ejere af de aktier, for hvilket der forelå en anmodning om tilbagesøgning af udbytteskat.Men som salige Egon Olsen ville have sagt, de er jo bureaukrater, så vi skal kun bruge fire ting: en udenlandsk bagmand, en uduelig skatteminister, og papir og blæk.I øvrigt kan vi nu til ovennævnte 13 milliarder lægge yderligere to milliarder udbetalt til skattely i Malaysia.Den virkelige bagmand er Kristian Jensen, og nu er han gud hjælpe mig finansminister - det her er ren Ebberød Bank.Jesper Balle Valby Langgade 31 Valby.

FINANSWATCHSkattegodbid i Vestjysk Bank Får Vestjysk Bank for alvor vendt forretningen, kan bankens nye investorer, herunder Nykredit, se frem til at få glæde af et udskudt skatteaktiv på over 600 mio. kr.MEDWATCHStartup henter millionstøtte Det danske opstartsselskab Cathvision, som står bag nyt innovativt hjerteudstyr, har rejst et tocifret millionbeløb fra Borean og Vækstfonden Ventures.SHIPPINGWATCHDansker ny topchef for norske GC Riebers Den tidligere CEO for offshore-rederiet Viking Supply Ships Christian W. Berg er blevet udnævnt til CEO for det norske familieejede GC Rieber Shipping.MEDIAWATCHEkstra Bladet får ny kommerciel direktør Claus Rothoff Brix skifter fra Nordisk Film til Ekstra Bladet, hvor han skal være kommerciel direktør fra den 1. december. Han afløser Jan Damgaard, der meldte sin afsked i marts.ENERGIWATCHUdvikler vil opføre støttefri landmøller i Storbritannien Den britiske projektudvikler RES gør sig klar til et post-subsidieret landmøllemarked.Selskabet har forpligtet sig på, at dele af dets britiske portefølje bestående af godkendte projekter på 140MW skal opføres i et marked, hvor der ikke tildeles støtte.FØDEVAREWATCH5 mio. kr. til bedre ældremad Det Danske Madhus, Albertslund, Vallensbæk og Silkeborg Kommuner samt Professionshøjskolen Metropol har fået 5 mio. kr. fra Sundheds-og Ældreministeriets pulje til at lave bedre mad til ældre i eget hjem.EJENDOMSWATCHUdlandsdansker sælger nye boliger i Valby Ejendomsinvestoren Jørgen Troelsfeldt, der er bosat i Schweiz, har solgt 106 nyopførte boligejendomme i Valby med en bogført værdi på 260 mio. kr. Køber er kapitalforvalteren Europa Capital på vegne af pensionskasser.ITWATCHTelenor sikrer sig SKIaftale på teleområdet Telenor har endnu en gang sikret sig den offentlige SKI-aftale på tele-og dataområdet, som dækker en række små og store offentlige kunder i Danmark, herunder kommuner, universiteter, forsyningsselskaber og selvejende institutioner.

Journalist Mads Kastrup forsvarer sjovt nok ikke Støjberg i artiklen ' Ikke Støjbergs skyld' ved at bringe den kendte tegning af ' profeten med bombe i turbanen' på bagsiden af Ekstra Bladet i går. Nok af hensyn til medarbejderne på Ekstra Bladet.Respekt for det. Men så modsiger han sig selv, når han klandrer museet i Viborg for ikke at bruge selv samme tegning i deres udstilling om blasfemi. Kære Mads, det må da være soleklart, at man derfra også har haft den samme tankegang nemlig medarbejdernes sikkerhed mv. og igen respekt for det.Så fremturer den gode Mads med, at vi ikke skal underkaste os de andres religion, idet det er uforenligt med et liberalt demokrati.Nej selvfølgelig ikke, vi har jo religionsfrihed, og det betyder, at der skal være plads til alle andre trosretninger også i Danmark.Omvendt vil nogle hævde, at hvis de ikke respekterer os, så er der ikke plads til dem. Hvilket jeg selvfølgelig vil opponere imod, så længe de andre overholder demokratiets spilleregler.Dilemmaet er siden korsfarernes tid et spørgsmål om religion, og her kommer jo spot og forhånelse ind over, som er kernen i det hele. Vesten vil selvfølgelig ikke underkaste sig en religion, hvis filosofiog tankegang ligger langt væk fra vores, men omvendt kan og vil vi i Vesten ikke respektere andres tankegang, og så længe vi ikke kan udvise denne tolerance, til trods for hvor fjernt den er for os, ja så længe vil striden vare.Om det så er sandt eller forkert, skal også fra mig være usagt, men så længe vi blandt andet har en Inger Støjberg, der ikke har forståelse for andres religion, kultur og filosofi, ja så vil striden fortsat eksistere.Nej, løsningen - set fra mit synspunkt - skal komme fra de lande, der bekender sig til islam, gennem deres egen udvikling og forståelse gennem et ægte, moderne demokrati, men dette demokrati vil desværre aldrig - tror jeg - være den vesterlandske opfattelse af demokrati.Jesper Balle Valby Langgade 31 Valby.

Indrømmet, der er utrolig langt fra ØK, det gamle konglomerat Østasiatisk Kompagni, og så til Kaspar Basses powershake af en virksomhed i skikkelse af Joe &amp; The Juice. 
Analyse. 
Kundby-sagen drejer sig om en 15 årig pæredansk pige, som ifølge moren har haft en svær barndom, og som i sin teenagetid har følt sig forladt og indesluttet og haft svært ved at få venner.Af årsager, hun åbenbart selv kender, kaster hun sig ud i et eventyr med sig selv i hovedrollen med formål at blive martyr og gøre noget stort.Politiet finder noget citronsyre med videre, måske en manual for at lave en bombe og noget lekture om ' de vantro', og at Allah er stor.Hovsa, siger anklagemyndigheden, det er jo en terrorist - og resten af historien er kendt: I 16 måneder har hun siddet i isolation uden omgang med andre end en pædagog, som prøver at forstå, hvem er hun dog.Pigebarnet er i afmagt, og i fortvivlelse gør hun vold mod denne - og er det pludselig forsøg på vold og eventuelt manddrab, som i realiteten ikke har noget med sagen at gøre, men alene en følgevirkning af at sidde i isolation.Det hele ruller for lukkede døre, og imens har offentligheden og pressen siddet med undren, og efterhånden breder spørgsmålet sig ' skulle denne sag overhovedet havde været rejst?'.Anklagemyndigheden aner, hvilken vej vinden drejer, og ændrer pludselig påstanden fra krav om fængsel til indespærring på psykiatrisk hospital på ubestemt tid for at undgå frifindelse med et stort erstatningskrav som følge. Som bekendt er man uskyldig, indtil andet er bevist, og enhver tvivl skal komme den anklagede til gode, og denne sag har aldrig haft fugls føde.Havde Holbæk Kommune reageret på morens utallige henvendelser, var det aldrig kommet så vidt.Går sagen Kundby-pigen imod, skal den selvfølgelig ankes, hvilket desværre betyder, at hun skal sidde inde i endnu længere tid. Det er ikke til at bære, for der er kun et offer - en ung rodløs pige, som i dag er 17 år, og hvis tilværelse er lagt i ruiner. Så derfor pure frifindelse, kære dommere og nævninge.Jesper Balle Valby Langgade 31 Valby.

Hvad vi taler om på Parnasset netop nu:1 Fiskeriministre: Abemåse, bovlamme bladanblandere, lumskebukse, lurendrejere, lusepustere, snotaber, snyltere, sortbørsgrossererere, torskepander, vandaler, væggetøjsbefængte varyler, æselmassører..2 Ubådsmysteriet: Alle teorier er efterhånden vendt og drejet, alle vittigheder - også de platte, dumme og upassende - er kommet op til overfladen. Ingen er endnu kommet til bunds i historien: Hvad skete der? Hvad nu? 3 Pride: Det er ikke længere en mulighed ikke at være en del af Pride-ugen i København. Kampen for retten til at være anderledes er blevet ligeså blodfattig, kønsløs og selvfølgelig som licensbetalt flow-tv og indkomstskat.4 Bandeskyderier: Det er jo simpelthen sandt: Mænd mellem 17 og 40 med træningstøj, kasketter og hætter skal helst undgå at vise sig på gaden i Tingbjerg, Nordvest, ydre Frederiksberg, Nørrebro, Indre By, Valby, Vanløse og Amager. Utroligt, men sandt.5 Terror: Here we go again. Sommerferien er forbi, også for jihadister med stort kørekort.

Uffe Hartvig Larsen, Kirkevænget 6, Valby: Henrik Palle modtager 30.10.et (papir) kys af en læser for sin anmeldelse af ' Herrens Veje' afsnit 5. Det får han ikke af mig, hvilket han muligvis godt kan leve med.Det, der generer mig ved Palles i øvrigt veloplagte og læseværdige anmeldelser, er, at han - også i sin anmeldelse af afsnit 6 - ikke vil indrømme troen, endsige kirken, dens berettigelse som fortolkningsramme for de nærmest arketypiske eksistentielle problemer, som serien tager fat i.Det er gudskelov ikke min mission at forsvare kirke og kristendom mod hverken Henrik Palles eller Jens-André Herbeners anslag.Men sekularisering og dansk ugudelighed til trods må det også i 2017 være legitimt at brodere med den røde tråd, som i tusind år har været med til at definere vores kultur.Måske kan serien bidrage til en tiltrængt udvidelse af den gængse, temmelig bedagede opfattelse af, hvad tro er for en størrelse.

Dæmoniseres Trump, spørger Michael Bjerre i en artikel om deportering af mexicanere og henviser, til at Obama udviste ca.tre millioner i sin tid som præsident, uden at det skabte særlig omtale. En mulig forklaring skal måske findes i den måde, som budskabet bringes frem på.Præsident Trumps selvforherligende og skingre facon får mange til at tage afstand fra ham selv, men også fra det han siger. Til trods for, at han ind imellem har nogle pointer, som man godt kan bakke op, så vægrer man sig, fordi man oplever måden, som det bliver formuleret på, som ubehagelig, og at der underliggende er en skjult politik. Det er som om, at kropssproget ikke passer til det talte, og så begynder de små hår at rejse sig, og man er lidt i forsvarsposition.Næsten på samme måde som f. eks. når Martin Henriksen eller Pia Kjærsgaard fra DF fører sig frem med fremmedkritiske politiske statements. Man kommer i tvivl om troværdigheden.Så nej, Trump dæmoniseres ikke af pressen og oppositionen.Det klarer han skam ganske glimrende selv. SVEND WEDEGE, VINHAVEN 9, 2500 VALBY.

Følgende personer er tildelt Den Kongelige Belønningsmedalje med krone: maskinfører i Gistrup Maskinstation Jens Erik Nielsen, Gistrup, formand i Kemp &amp; Lauritzen A/ S Kjeld Johannes Hansen, Kirke Såby, fhv. Delivery Leader IMT i IBM Danmark ApS Søren Bent Nielsen, Valby.Følgende personer er tildelt Den Kongelige Belønningsmedalje: indkøber i Lemvigh-Müller A/ S Allis Kate Sørensen, Odense, registreret revisor i Revikon Bente Busch, Thisted, indkøber i Linco Food Systems A/ S Bjørn Erik Ipsen, Hinnerup, montagemedarbejder i Foss Analytical A/ S Erik Bavnhøj Sørensen, Ølsted, Customer Production Officer i Nordea Danmark Ingelise Sørensen, Greve, registreret revisor i Revision Limfjord Jette Willumsen, Struer, fhv. kunderådgiver i Tryg Forsikring A/ S Jette Marianne Aalborg, Nykøbing F., laborant i Novozymes A/ S Kirsten Marie Hansen, Værløse, fhv. revisor i Beierholm Statsautoriseret Revisionspartnerselskab Margaret Anna Jessen Larsen, Tylstrup, fhv. lagermedarbejder i Danpo A/ S Ole Peter Andersen Nielsen, Aars, bygningskonstruktør i Brøgger Arkitekter Per Seeberg, Terndrup.

Udstilling: Olsen Bandenfans kan ånde lettet op, efter at et klenodie fra den populære filmserie igen er dukket op. DR fortæller, at Fyns Politi har fået indleveret en pakke magen til den, som blev stjålet fra Olsen Bandenudstillingen på Nordisk Film i Valby i søndags.Pakken er magen til den, som Egon Olsen altid havde med sig ud af fængslet og indeholdt planen for bandens næste store kup.»Det papir, der var uden om pakken, er desværre smidt ud, Men ellers er pakken fin,« siger Nicklas Smedegaard Pedersen, der er rundviser og medansvarlig for udstillingen, til DR.Klenodiet blev stjålet af en endnu uidentificeret kvinde, der i et ubemærket øjeblik så sit snit til at gemme pakken inde under jakken.Overvågningskameraer fangede imidlertid forbrydelsen, og derfor har man også et nogenlunde signalement af tyven.Udstillingen om Olsen Banden er en udvidet udgave af den normale udstilling om forbrydertrioen, som er lavet i anledning af 50-året for den første film, "Olsen Banden", der havde premiere i de danske biografer i oktober 1968. Udstillingen varer året ud/ ritzau/.

Mette Bock får fortjent kritik for sin "beslutning" om at flytte Kvinfos bibliotek, men »kritikken er ude af proportion«, svarer Mette Bock, og så bruger hun sin personlige rødstrømpehistorie som argument.Som om Mette Bocks egen kvindehistorie kan legitimere ødelæggelsen af Kvinfo? Det giver ikke mening. Hvem har fordel af at flytte Kvinfos bibliotek? Brugerne? Det Kongelige Bibliotek? Eller er det mon Liberal Alliance, som kulturministeren forærer en skalp ved at føre rabiat politik mod Kvinfo? Mette Bock nævner ikke et ord om Liberal Alliances arbejdsprogram, hvor angrebet mod Kvinfo er varslet. Og ikke et ord om Laura Lindahl, som har sagt lige ud, hvad kulturministeren forsøger at skjule. Bock versus Kvinfo er ren ideologi, helt urimeligt og uden skygge af saglighed.Elisabeth Møller Jensen forfatter og foredragsholder direktør i Kvinfo 1990-2014 Søndermarksvej 1 A, Valby.

Forleden aften tog jeg C-toget fra Valby til Frederikssund, hvor to østeuropæere stod uden bondeanger eller dårlig samvittighed med hver deres cykel med opbrudte låse.Cyklerne var en ny sports-herrecykel med udstyr, og den anden en tilsvarende damecykel med barnesæde.At ringe til politiet er håbløst, jeg kan sagtens blive til grin andre steder. Så jeg tænkte bare mit og erkendte nederlaget for alle herboende, der gebærder sig i samfundet med de regler, der nu engang er. Vi er nået dertil, hvor de, der gæster landet, er totalt ligeglade med regler og normer.Ydermere ved de, at der ikke er nogen straf for almindeligt tyveri, tværtom er der et måneds gratis kaffekort med ostemad til en kaffebar i nærheden, hvor de opholder sig. Det går særdeles godt her i landet, Inger Støjberg.Kim Hansen Herlev.

Knud Køngerskov Pallesen, 75Oberst, København, bliver 75 år 14. februar.Han er født i Thy og student fra Struer Statsgymnasium. Derefter uddannet på Hærens Officersskole samt videreuddannet på dansk generalstabskursus og stabskursus ved det amerikanske Marinekorps. Han har haft stabsarbejde i Hærens Operative Kommando og Forsvarskommandoen.Pallesen har gjort FN-tjeneste på Cypern samt været chef for de danske FN-styrker i Kroatien. Han har arbejdet i NATO-staben i Bruxelles med nedrustninger og tillidsskabende foranstaltninger omkring tidspunktet for Warszawa-pagtens opløsning og Sovjets nedbrud. Han har været chef for 2. Jyske Brigade, Chef for Bornholms Værn og Kommandant på Bornholm samt op til pensioneringen i 2003 chef for Hærens Officersskole på Frederiksberg Slot og tillige Københavns Kommandant. Knud Køngerskov Pallesen har været præsident for Frederiksberg Rotaryklub og var som pensionist i ca. ti år cykelbud for et apotek og bragte medicin ud til kunder på Frederiksberg og i Valby. Ellers bruges tiden på sommerhus i Odsherred, fitness og børnebørn i København og England. Har været gift med Anni i 50 år.

Fyns Politi har fået indleveret en pakke magen til den, som blev stjålet fra Olsen Bandenudstillingen på Nordisk Film i Valby i søndags, og som Kristeligt Dagblad kunne fortælle om i gårsdagens avis.Pakken ligner den, som Egon Olsen altid havde med sig ud af fængslet, men det er faktisk ikke den, som blev brugte i filmene. Pakken blev genskabt til en udstilling og indeholder et eller flere ældre eksemplar af Kristeligt Dagblad, der skulle illudere den geniale plan for bandens næste store kup." Det papir, der var uden om pakken, er desværre smidt ud. Men ellers er pakken fin, og hvis Post Danmark skynder sig lidt, så kan vi allerede have den tilbage i dag," siger Nicklas Smedegaard Pedersen, der er rundviser og medansvarlig for udstillingen.Klenodiet blev stjålet af en endnu uidentificeret kvinde, der i et ubemærket øjeblik så sit snit til at gemme pakken inde under jakken.Overvågningskameraer fangede imidlertid forbrydelsen, og derfor har man også et nogenlunde signalement af tyven.Udstillingen om Olsen Banden er en udvidet udgave af den normale udstilling om forbrydertrioen, som er lavet i anledning af 50-året for den første film. Udstillingen varer året ud.

Alternativt: Københavns kulturborgmester, Alternativets Niko Grünfeld, holder weekend, så de færreste livsstilsbloggere kan følge med. Til Børsen Pleasure fortæller han, at lørdagen starter med en dansende opvågning af hans drenge i sengen, og de vil have pandekager.»Vi laver dem fra bunden med økologisk Aurionmel fra Hjørring, et pift af citronskal og flormelis.Jeg drikker kaffe fra Coffee Collective, som jeg brygger på mit japanske kaffeudstyr fra Hario og skimmer Politiken. Vi larmer, snakker og lytter til P8 Jazz.« Herefter går turen til Valby Kino (drevet af frivillige), vegetarpasta på Nørrebro-restauranten Mirabelle, shopping af veganske sneakers, kunstudstilling på Copenhagen Contemporary (Papirøen).Siden cocktails med kaospiloter på Berliner-baren "Atze Peng Bar" (Vesterbro), middag på restaurant Relæ med venner fra London og økologiske Thy Pilsnere i Kødbyen. Lørdagen slutter med en hotdog på Hovedbanegården, for »mere vegetar er jeg heller ikke,« konstaterer kulturborgmesteren.Trods alt. - oz.

Man har set lidt af hvert blive til musicals på de danske scener, for genren er en publikumsmagnet.Men at Seebach-familien, Aarhus' musikscene og de andre nylige musicals ville få selskab af Tvind-stifteren Amdi Petersen &amp; Co, havde vi ikke lige set komme.Ikke desto mindre bliver det en realitet på Teater V i Valby, som dog er klar over, at Tvind ikke kun var peace, love and harmony: »Modsat mange i Tvind-sammenslutningen fik jeg muligheden for selv frit at vælge, hvilke værdier som var betydningsfulde for mig, uden at blive pålagt et dogme, mundkurv og påbud,« skriver Lena Hedegaard fra Teater V i en pressemeddelelse.»Tvind - The Musical« har premiere 11. november og spiller frem til 3. december. teater-v.dk kifl.
Musical.
Efter 17 år i Forælder Fonden træder Lene Fiorini af som bestyrelsesformand.Den nye formand, Rosemarie Wedell-Wedellsborg, bliver den fjerde bestyrelsesformand i Fondens 51-årige historie.Rosemarie Wedell-Wedellsborg er cand.scient. san. publ. (kandidat i folkesundhedsvidenskab) og medejer og -stifter af den socialøkonomiske virksomhed Props &amp; Pearls. Virksomheden har i over 10 år bidraget til kvinders sundhed inden for områder som brystkræftog underlivskræft.Hendes første store opgave som formand bliver at bygge et helt nyt kollegiehus på Grønttorvet i Valby til 14 studerende, som er eksklusivt støttet af Oak Foundation og står klar i 2018.Forælder Fonden hjælper enlige forsørgere til at komme på fode igen, blandt andet med bolig, sommerferieog julehjælp, uddannelseslegater, psykologsamtaler, juridisk og økonomisk rådgivning til enlige forældre.Lene Fiorini fortsætter i Forælder Fondens repræsentantskab.

»Der mangler hænder,« siger Dansk Industris direktør, Karsten Dybvad, 21. feb. i Berlingske og lader forstå, at politikerne skal holde sig fra det økonomiske råderum, fordi dansk økonomi står over for overophedning og mangel på arbejdskraft.Jeg har et andet forslag. Hvad om man nedlagde de samfundsfaglige og humanistiske fakulteter? Så løser vi problemet med mangel på arbejdskraft. For udover at akademiserede humanister skælder huden fuld på alle, der ikke har gået på RUC og fatter genialiteten i »projekt muslimsk indvandring«, så ved ingen vist helt hvad antropologer, sociologer, filosoffer og islamforskere egentlig foretager sig.Send alle selviscenesættende humanister væk fra tegneserieuddannelser og ud i virkeligheden, så de kan yde arbejdskraft, hvor der er reelt behov.Så behøver vi andre at arbejde det mindre, og vi slipper forhåbentlig for yderligere tossehumanistisk ævl om racisme, anstændig tone, menneskerettigheder og statsborgerskab.LARS THEILADE, VALBY.

I denne uge kunne Danmarks første computer fejre 60-års fødselsdag. Computeren blev bygget af Danmarks første it-virksomhed, Regnecentralen. Den stod færdig den 13.februar 1958 i en villa i Valby i København. Computeren vejede 3,5 ton og fyldte hele stuen. Den fik navnet DASK  en forkortelse for »Dansk Aritmetisk Sekvens Kalkulator«. DASK kunne kun lægge tal sammen. Til gengæld gik det hurtigt. Den store computer lagde to tal sammen på bare 56 mikrosekunder og var blandt de hurtigste computere i verden.Et mikrosekund er en milliontedel af et sekund, og DASK kunne lave 17.857 udregninger i sekundet. Det var ekstremt hurtigt i 1958. Men de moderne computere, vi har i dag, er meget hurtigere.Danmarks første computer var i brug i otte år. Alle havde lov til at bruge den. Den blev især brugt af virksomheder og forskere. I 1960 hjalp DASK med at tælle stemmer ved folketingsvalget.I dag står DASK på Danmarks Tekniske Museum i Helsingør, hvor den er en del af museets faste udstilling.Kristoffer Lottrup.
d.
Sarah Ydse Prehn Hansen fra Hirtshals har vundet DM i Skills 2018. DM i Skills er det store årlige Danmarksmesterskab for unge fra erhvervsuddannelserne, og for fjerde gang deltog elever fra den danske fagblomsterbranche. Her vandt den 25-årige blomsterdekoratør fra Mimosa Blomster-Vinkrogen i Hirtshals.Den nykårede Danmarksmester arbejder til daglig med blomster hos Mimosa Blomster Vinkrogen i Hirtshals og er elev fra Handelsfagskolen i Skåde. Ud over Sarah Hansen var blomsterbranchen repræsenteret af Camilla Schmidt, Warmdal Blomster i Valby, Julie Radoor, Skippers Blomster i Ballerup, Lene Højris, Acacia by Blomsterfeen i Skjern, Malene Mulvad Møller, Alexander Blomster i Hadsund og Nikoline Müller Bærnthsen, HagenUhre Flowers &amp; Delights i København.DM i Skills 2018 blev afviklet i dagene 18.-20. januar i MCH i Herning, hvor over 40.000 besøgende fik et indblik i erhvervsuddannelserne.Flere end 40.000 unge fra folkeskolens ældste klasser, efterskoleelever og andre skoler gæstede messehallerne i Herning for at få indblik i de mange muligheder for at tage en erhvervsuddannelse.
aktuelle navne.
Tak til de fire kvinder som i Berlingske 10/ 12 forsvarede Naser Khader (K) og til dels også Marcus Knuth (V) m. fl., som har krævet at Sherin Khankan, Exitcirklen, ikke får tildelt et stort støttebeløb, dels fordi grundlaget for at give støtte jo skal være seriøst, dels fordi Danmark ikke skal støtte kvinder, som ikke vil Danmark. Jeg var så oprørt over at se Sherin Khankan i TV i, hendes arrogance og meget manipulerende og bevidste måde hun tramper på Naser Khader.Den mail, som Khader har sendt, er en intern mail til en ekskæreste og hører ikke hjemme i medierne. Jeg vil ikke være med til at give mine skattekroner til sådanne projekter og slet ikke til en kvinde, som åbenbart bruger alle kneb for at miskreditere et pænt, anstændigt og ordentligt menneske. Hvis Sherin Khankan har brug for penge, må hun søge dem i egne kredse. MONA LAURIDSEN, VALBY.

Beboerne omkring Søndermarken/ Roskildevej i København er privilegerede: De bor få minutter fra Danmarks to bedste shoppingcentre. I hvert ifølge ICP (Institut for Center-Planlægning), der i sidste uge afholdt sin årlige prisuddeling på området.Spinderiet i Valby og Frederiksberg Shopping Center løb med priserne for henholdsvis små og store centre.Frederiksberg Shopping Center (billedet), der er ejet af Danica, har netop været igennem en stor udvidelse, og det bliver belønnet.»Det kræver () en del at fastholde og måske endda forøge kundetallet, som dette center har gjort på trods af et øget konkurrencepres. Dette center har formået at sammensætte et mix af butikker og andre servicefunktioner, som åbenlyst er faldet i kundernes smag,« hedder det i motiveringen.Om Spinderiet, der er ejet af Dades, hedder det, at det er »et spændende indkøbssted med en fin blanding af traditionelle lejere og nogle betydelige ankerlejere, som er med til at tiltrække en stadig strøm af kunder.«.

Musical: »Vi er ikke mærkelige. Vi er bare dedikerede.« Således lyder det fra en af de medvirkende i det københavnske Teater V's kommende musical, der har udgangs-og omdrejningspunkt i Tvindbevægelsen, der blev grundlagt af Mogens Amdi Petersen i 1970.Senere røg både ledelsen og hele Tvind-imperiet ud i en sand orkan, og denne har faktisk ikke lagt sig endnu, hvor bl. a.DR netop i to programmer er gået tæt på Tvindimperiets stadig meget omfattende aktiviteter.Men det er slet ikke alle disse kontroverser, der er omdrejningspunktet for musicalen, som har premiere den 11. november på Teater V i Valby.I musicalen rettes fokus på alle dem, der med udgangspunkt i deres tid på Tvind troede fuldt og fast på fælleseje, var udsat for gruppepres og manglende hensyn til jeget, forklarer teatret i sit materiale om forestillingen.I samme beskrivelse tilføjer Teater V: »Det er ikke en musical i gængs forstand, men historien om en gruppe mennesker og deres udvikling i Tvind individuelt og sammen - krydret med et udvalg af tidens politiske slagsange.« Musicalen kan opleves indtil 3. december. uffe.

Retssikkerhed for anbragte børn gælder også for deres skolegang.Lovgivningen på området skal sikre, at der er taget bestemmelse om skolegangen, inden anbringelsen kan finde sted.Det er en overmåde vigtig paragraf, da de senere års forskning entydigt har peget på, at de anbragte børns bedste chancer for at få uddannelse og job er tæt forbundet med et godt skoleliv.Men det stærke fokus vil ofte ligge på det andet parameter, nemlig at finde det bedst mulige anbringelsessted, og dermed skubbe bedømmelsen af skoletilbuddet ud i anden række. Så den anbringende kommune bør i lige så høj grad kigges efter i sømmene, når det gælder dens procedurer for at finde det bedst mulige skoletilbud i lighed med, at Ankestyrelsen er inde med et kritisk blik på retssikkerheden for børn og forældre omkring selve anbringelsen.JETTE NIELSEN, PSYKOLOG, MONRADS ALLE 26, 2500 VALBY.

Journalist, Henning Ziebe, Valby, er død, 87 år.Gennem mere end et halvt hundrede år skrev Henning Ziebe næsten dagligt artikler i Berlingske. Selv længe efter at han egentlig var gået på pension skrev han flittigt fødselsdagsportrætter til avisens navnesider.Henning Ziebe begyndte i 1957 som medarbejder på Berlingskes politiredaktionen, men det var som indsigtsfuld varetager af lægestoffet i avisen, han fandt sin betydeligste faglige platform. Han udviklede et vidt forgrenet kildenet, som han trak på, og der var ikke grænser for, hvor mange medicinske nyhedsartikler, der i tidens løb kom fra hans pen. Helt karakteristisk for hans beskedne karakter, blev de oftest blot underskrevet med bogstaverne Hz eller bare z, et uanseligt mærke, som imidlertid var garanti for troværdighed og journalistisk kvalitet. I langt over et halvt århundrede var han gift med indretningsarkitekt Birthe Ziebe, der døde for halvandet år siden.

Slaget om Bispeengbuen har fået ny aktualitet, efter at to tunge Christiansborgpolitikere er gået aktivt ind i kampen for at fjerne monumentet over 1960ernes fejlslagne trafikpolitik. Tanken om at smide 125 millioner gode danske skatteyderkroner i en levetidsforlængelse af skampletten synes ubærlig. Broen bør erstattes af en tunnel, og det fredelig-og frigjorte areal anvendes til byudvikling.Længere nede af Boulevardlinjen ligger endnu en tikkende bombe under Københavns image som en velfungerende, klimavenlig og bæredygtig by, H. C. Andersens Boulevard, som råber på at blive befriet for den gennemkørende trafik. Også her er en tunnel løsningen. Hvis de igangværende undersøgelser af en mulig havnetunnel øst om indre by viser sig at have gang på jord, tegner der sig et kommende system af underjordiske trafikforbindelser, som vil betyde et kvantespring fremad i løsningen af den stadigt ekspanderende hovedstads tiltagende trafikproblemer.Måske er tiden inde til, at staten, kommunerne og private aktører i fællesskab opretter et udviklingsselskab, der skal stå for planlægning, udførelse og drift af et samlet tunnelsystem, hvor alle finansieringsmuligheder og indtægtskilder endevendes. JAN KOED, ARKITEKT MAA, VALBY.

Pengeteknologi i Bella Konferencen for finansiel teknologi, Money 20/20 Europe, åbner i Bella Center. 

En almindelig dreng uden navn, der lever i en hverdag med familie, naboer, venner, vejr og skole. Og dog.For han bor på den af Israel besatte Vestbred, så ved siden af genkendelig hverdag dukker ualmindelige ord og begreber op i bogen, der er oversat fra arabisk. Og det er ord som ' martyr', ' soldater' og ' udgangsforbud'.Bogen er blevet til i et samarbejde mellem Det Danske Hus i Palæstina og forlaget Jensen &amp; Dalgaard, og ved samme lejlighed har børn på Vestbredden nu mulighed for at læse den danske billedbog ' Dumme Lili' (tekst af Mette Vedsø, illustrationer af Stine Illum) på deres eget sprog.En helt almindelig bog med en venlig undertone af nysgerrighed og rarhed.Der er ikke noget udsyn til den store politik i historien - den kunne foregå i Valby - men der er et udsyn, som drengen uden navn mangler, og det er et kig ud over havet. Et fint billede på, at øjet og tanken ikke kan bevæge sig frit.En stor gevinst er Abdullah Qawariqs illustrationer.steffen.larsen@pol.dk 
Stilfærdig og rar historie fra den besatte vestbred.
Dorte Juul Poulsen, Kirkevænget 14, Valby: Det er spændende og inspirerende med nye varer i supermarkedet, når der en gang imellem er italiensk/fransk eller andet ugetilbud.Men skal det ikke være en oplevelse at købe ind i udlandet? Er det ikke en del af en ferieoplevelse, at man spiser regionens eller landets specialiteter? Det vil da være ret så kedeligt at kunne købe de samme varer, uanset om du er i Danmark, Frankrig eller i Thailand.Vi skal da glæde os til at opleve noget nyt, eller omvendt sætte pris på vore egne produkter.Ligeledes skal de turister, der besøger Danmark, opleve, hvad der er dansk mad og danske traditioner.DKanmark har et stort og voksende udbud af økologiske varer.Det bør fortsætte.Sydeuropæiske grøntsager er fyldt med diverse sprøjtegifte.Desuden er transporten af varer fra udlandet alt for dyr på alle fronter.

Alternativets spidskandidat ved det københavnske kommunalvalg til november forbereder sig på en hektisk tilværelse som toppolitiker i hovedstaden, fremgår det af Altinget dk.Niko Grünfeld har været i Kaospiloterne, Uffe Elbæks opfindelse i Aarhus, og de senere år i Alternativets sekretariat.Partiet ventes at score masser af stemmer i København, ja, måske en borgmesterpost, for næsen af Enhedslisten eller SF.Privat er Grünfeld udpræget familiefar i rækkehus i Valby med sin kæreste og tre sønner. Eller på havet i sin sejlbåd.Han er i øvrigt på udkig efter en ny og større båd! ' Det skal der være plads til. (...) Ellers ender jeg med at brænde ud', fastslår han.Naturligvis. Pas endelig på! Og det er slet ikke fordi Alternativet er befængt med luksushippier. De prøver bare at udgå udbrænding på den balancerede måde.

København fik sin første Stogs-linje i 1934, hvor man i eldrevet lokomotiv kunne køre fra Valby til Hellerup og videre til Klampenborg på den linje, der i mange år hed 1a. Politiken kørte med tur-retur på den centrale urstrækning fra Valby og spurgte, hvad passagererne synes om regeringens aftale om fremtidens S-tog, som lige nu fragter 350.000 passagerer om dagen.»Jeg er glad for S-tog, og jeg har tiltro til systemet og det offentlige.Hvis de vil udlicitere det, tænker jeg, at det overhovedet ikke er en god idé. Det kan føre til uretfærdighed«, siger Mads Lynge Gjørup, 28 år, der studerer performance design og kommunikation på RUC.»Problemet er jo, hvis de laver bedre service og samtidig hæver priserne. Men hvis de kan gøre det billigere og bedre for alle, synes jeg da, det er en god idé«. Mads Lynge Gjørup er steget på ved Carlsberg, storbyens nyeste Stogs-station, indviet i juli 2016, da man flyttede Enghave Station nogle 100 meter for at bane vej for den nye bydel, der ligger, hvor man bryggede øl indtil for 10 år siden.»De førerløse tog, du siger, de vil indsætte, har jeg ikke noget imod. I hvert fald ikke i forhold til min egen sikkerhed som passager«. På Københavns Hovedbanegård sidder den pensionerede smed Poul Erik Larsen, 76 år, i sin vindjakke i en halvtom vogn på vej fra Brøndbyøster til Gentofte, hvor han skal mødes med sin gamle ven. De skal følges til Karen Blixen Museet i Rungstedlund, hvor der skulle være en fint juletræ.»Nå, nu også det«, siger Poul Erik Larsen som sin første reaktion på nyheden i radioen om, at S-tog-driften skal privatiseres.»I forvejen havde jeg lige fået et brev fra et forsikringsselskab om, at de ikke kunne sende mig min afbestillingsforsikring i et brev. Jeg skulle hente det på nettet og printe ud selv, og jeg har ikke sådan en printer.Så hele tiden sker der ting og sager.Om det så bliver bedre? Jeg tror bare, det er noget, den her regering har lyst til«. Fordi det er en blå regering? »Ja, jeg sidder jo her i min røde jakke, så lidt er der om det, men jeg er da ikke fanatisk. Jeg synes bare, det er ærgerligt, at alt det, man kendte før, forsvinder. Det kan ærgre mig, at S-togene ikke har været dygtige nok til at levere varen.Jeg ville foretrække, at man havde bygget videre på systemet i stedet for at sælge ud«. Det er koldt på den vindomblæste perron i Hellerup, men man kan jo varme sig ved tanken om, at det var Politikens læsere, der i 1934 kårede navnet S-tog i en konkurrence.På Svanemøllen stiger 2. klasse fra Valby Skole om bord, 41 børn og 3 voksne. Deres lærer Line Strandgaard, 43 år: »Jeg er generelt meget imod al den privatisering, der finder sted.Det er der ikke kommet meget godt ud af«, siger Line Strandgaard, der bor på Amager og derfor ofte kører både med metro og med S-tog.»Jeg gør det privat, og jeg gør det sammen med mine skolebørn. Og jeg synes, det fungerer rigtig godt.Det skræmmer mig heller ikke, hvis S-togene kommer til at være uden fører, det er vi jo vant til med metroen, og der trykker vi på en knap og kalder over radiosystemet og siger, vi er en klasse. Så holder de via skærmene øje med, at vi får alle ungerne med, inden de lukker glasdørene«. »Det vigtigste for mig er, at det fungerer. At der er tog, når vi har brug for det, og at der ikke er lange stop undervejs«. Siger altså skolelæreren, hvorefter hun og de mange børn fortsætter mod Valby og stationen, hvor det hele begyndte.I dag er der 84 stationer og 172 kilometer med elektrificeret togdrift i København.per.munch@pol.dk 
Men stor skepsis over for hovedløs privatisering af den gamle bane.
Der gøres i løbet af sommeren - både i tvreklamer og på anden vis - opmærksom på, hvor vigtigt det er at huske solcremen, når man bevæger sig ud i det fri.Det lyder jo umiddelbart ganske fornuftigt, men når man så ser, hvad cremen koster, så ophører al fornuft - en pris på omkring 200 kroner for 200 ml mener jeg er helt horribelt.Børn af forældre på kontanthjælp får mere end svært ved at blive beskyttet mod solen.Og når vi så ved, at en af de gratis glæder er at komme på stranden, så er det jo netop denne gruppe, der rammes.Det er utroligt, at medicinalfirmaer spiller på folks angst og samtidig tager ågerpriser for deres produkter.Det burde være forbudt.Ole Arnold Hansen Vigerslevvej 234 Valby.

Uffe Hartvig Larsen, Kirkevænget 6, Valby: En ny undersøgelse viser, at mobiltelefonen er en væsentlig årsag til, at især kvindelige gymnasieelever oplever stress og koncentrationsbesvær. Det kan næppe komme bag på nogen, som har sin gang i gymnasieskolen til daglig.Det er ikke længe siden, formanden for Danske Gymnasieelevers Sammenslutning her i spalterne argumenterede for afskaffelse af karaktererne i gymnasiet. Et hovedargument var, at ' karakterræset' var en urimelig stressfaktor, og formanden blev bakket op af medfølende politikere og fagpersoner. Formanden efterlyste desuden mere motiverende undervisning i gymnasiet.Det må være på tide at gøre DGS-formanden og hans medlemmer opmærksom på, at de skylder det samfund, der betaler deres undervisning, en klar og utvetydig tilkendegivelse af, at de selv prioriterer undervisningen højt, og at de er parate til at yde en seriøs indsats.Måske skulle forældrene tage en snak med deres børn omkring middagsbordet.

Er det ikke på tide, at vi begynder at tale om prins Henriks løn? Og hvorfor han skal have den - sådan som jeg husker det, så kunne man ikke finde ham i den franske adelskalender nogen steder. Hans arbejde som diplomat var igen noget, som ikke var rigtigt; han var skriverkarl, det vil sige reserven for reserven for sekretæren til en ansat ved ambassaden.Så blev han gift og begyndte at få indflydelse på de danske snobber og købte en ruin i Frankrig, fik den moderniseret af den danske befolkning, laver dårlig vin og sælger dyrt igen til snobberne i Danmark.Så ville han være konge, men blev det heldigvis ikke.Så blev han så fornærmet, at han siden meldte sig ud af familien. Men frasige sig sin apanage? Nej nej da, den tanke er langt væk. Lad de dumme danskere betale, og jeg griner ad dem, til der kommer en, der har forstået det.Finn Jensen Kjeldsgårdsvej 23 Valby.

Har I glemt, at alle mennesker er født lige, og at ethvert menneske har lige krav på respekt? Jeg kørte med S-toget i dag, og som så mange gange før kom der en tigger gennem toget. Han spurgte, om en af os kunne undvære en mønt til en boligløs.Som så mange gange før var reaktionen fra de omkring ti rejsende slående: Samtlige personer i kupeen stirrede enten stift ud ad vinduet eller ned i deres telefon. Jeg tvivler på, at ingen så eller hørte spørgeren.Én ting er, at ingen gav ham penge, de færreste har kontanter på sig nu til dags, men at ingen hverken svarede eller så på manden, stødte mig voldsomt.Manden var høflig og hverken påtrængende eller skræmmende.Hvorfor ignorerede I ham? Skammer I jer over at være mere privilegerede end han? Er I sure på ham, fordi han forstyrrede jeres sjælefred? Eller mener I slet og ret, at fordi han ikke har lige så mange penge som I, behøver I ikke værdige ham et blik? Hvad bilder I jer egentlig ind? Værdighed kommer ikke med penge, men med ordentlighed, det er dermed jer, der er de uværdige, ikke spørgeren. LOUISE TUXEN ROMSDAL, VALBY.

Villads fra ValbyFamiliefilmVillads har en livlig fantasi, som de voksne slet ikke forstår.Det betyder, at han tit overtræder de usynlige " voksenregler" for, hvad man må og ikke må. Især hans mor er optaget af, hvad der er rigtig og forkert og af alt det, der kan gå galt. Det er ikke hans mening at bryde reglerne, men..Hotel HalcyonDramaseriePå det femstjernede London-hotel, Hotel Halcyon, er der intriger, hemmeligheder og drinks i stride strømme. Anden Verdenskrig raser udenfor murene og påvirker familier, politik, kærligheden og arbejdet på tværs af alle samfundslag.Søren RygeHavemagasinSå er han på skærmen igen, Søren Ryge - og det er faktisk 40 år siden, han var det første gang.Det er forår, og derfor tager han hele turen i haven med mos i plænen og alger på muren. Han stikker kanter af, brænder affald af, beskærer, planter, hører god musik og meget mere.

Internettet flyder over med historier fra kvinder - og efterhånden også en del mænd - som har følt sig krænkede seksuelt. Hvor går grænsen mellem injurier og udsagn, som kan bevises? De fleste, som deltager i # MeToo-kampagnen vælger at anonymisere de arbejdsgivere eller andre, der har opført sig utilstedeligt over for dem. Men jazzangeren Cæcilie Norby er ikke bleg for at nævne sin befamler ved navn: Simon Spies.Som 18-årig spillede Norby i en musical på Mercur Teatret, som var ejet af Spies. En aften med snestorm tog han hende på brysterne. »Det skulle han ikke have gjort. For det første var jeg næste to hoveder højere end ham, da jeg rejste mig op (det havde han ikke lige beregnet). For det andet kom jeg fra det hårdeste Valby og råbte til ham: »Det kan du sgudda ikke bare gøre mod almindelige mennesker - Du' jo sindssyg, stodder!« Simon Spies fik et mindre chok og gnækkede videre (nu med spyttet flyvende fra mundvigene): »UD, UD AF MIT HUS!!« Norby blev forvist til snestormen udenfor. »Men det varmede, at jeg havde givet ham et chok, den lille lus.«.
Kulturjournalist.
Bo Rune Madsen var tidligere mest kendt som guitarist i Mew, men han forlod orkesteret i 2015 for at koncentrere sig om billedkunst og egne musikprojekter. ... Trykkeriet ligger i et baghus i Valby og rummer også atelier, rammeværksted og eget galleri. 

Hvordan kan det være, at den ene minister efter den anden afslår at give Godhavnsdrengene den undskyldning, de så oplagt fortjener, ikke fra regeringen som sidst afslående minister Mai Mercado siger, men fra staten.En undskyldning til De Vestindiske Øer afslås, fordi de skyldige var vore tipoldeforældres bedsteforældre, og fordi ofrene for længst er væk. Men de Godhavnsdrenge, der beder om en undskyldning, er levende, og vi er mange endnu levende tidligere ansatte ved statens institutioner, der vidste, at der var forfærdelige forhold på Godhavn - værre end på de andre børnehjem - men ingen gjorde andet end at snakke om det.Mai Mercados undskyldning for ikke at give en undskyldning er, at man »ikke kan dømme fortidens gerninger efter nutidens målestok.« Det er ikke »fortid«, og behandlingen af Godhavnsdrengene var uden for al norm, også i forrige århundrede.Det var statens ansvar, at disse rædsler foregik. Hvorfor kan staten så ikke i dag kompensere med en undskyldning - og gerne med en passende erstatning. INES AAGAARD PEDERSEN, SOCIALRÅDGIVER, CAND. PSYCH., LANGVADDAM 22, 2500 VALBY.

En 60-årig serbisk mand blev i går i Københavns Byret varetægtsfængslet i 15 dage for tyveri af en turistbus.Det oplyser vicepolitiinspektør fra Københavns Politis afdeling for organiseret kriminalitet Torben Svarrer.Den belgiske turistbus forsvandt sporløst i august.Politiet iværksatte en storstilet eftersøgning med blandt andet den helikopter, der var indsat som led i bandekonflikten i hovedstaden - uden held.Lørdag fandt politiet endelig den kulørte bus i Kvistgård ved Helsingør. Samme dag blev den serbiske mand anholdt på sin bopæl i Valby. Han menes at stå bag organiseret tyveri af busser, der fragtes videre til udlandet.»Han er sigtet for organiseret tyveri, og vi har en fornemmelse af, at der flere involveret. Derfor leder vi efter medgerningsmænd. Det er det, vi på nuværende tidspunkt kan oplyse, siger vicepolitiinspektør Torben Svarre/ ritzau/.

Tirsdag fremlagde Lars Løkke Rasmussen regeringens mange og ambitiøse planer for foråret - og der er meget godt i vente. Der skal blandt andet forhandles om et nyt medieforlig, overenskomst i det offentlige og forsvarsforlig. Men vigtigst og mest begrædeligt af alt, så er de forkromede planer om en ambitiøs skattereform fejet af bordet. Hvem er det mest ærgerligt for? Regeringen? Lars Løkkes politiske projekt? Det borgerlige Danmark? Det er ikke nogen af ovenstående.Det er nemlig den jævne, almindelige kassemedarbejder i Netto, som står tidligt op, knokler hele dagen for så at aflevere halvdelen af sin løn til staten. Det er dem, hele det her politiske menageri går allermest ud over. De får nemlig ikke de markante skattelettelser, de ellers var stillet i udsigt. Men grundet Dansk Folkepartis noget uborgerlige uvilje mod skattelettelser skal den hårdtarbejdende kassemedarbejder stadig brandbeskattes.Tirsdag var i sandhed en sørgelig dag for den almindelige danske borger, som må se sig fanget i et politisk spil, hvor selv en borgerlig regering ikke kan levere det, man ellers må forvente af sådan en - nemlig skattelettelser for danskerne, som de er flest.AUGUST STENGAARD, SKATTE-OG FINANSORDFØRER FOR VENSTRES UNGDOM, VALBY.

I disse måneder befinder dette dyr sig en meter nede i den arktiske tundra, hvor det er gået i dvale. Det varer et halvt års tid, hvor egernet kun er vågent i korte øjeblikke med to-tre ugers mellemrum. I de vågne stunder sørger det for at få kropsvarmen til at stige, for mens egernet sover, kan kropstemperaturen nå helt ned til frysepunktet. Til foråret kommer dyret frem igen og er klar til at parre sig og æde løs.Hvad er det for et egern? Send dit svar, navn og adresse til doktorq@weekendavisen.dk senest onsdag den 10. januar kl. 10 og vær med i konkurrencen om en byg selvrobothånd.Sidste uges løsning: Rød pragttopas Der er præmier på vej til: Johan Pitter Poulsen Egelundsvej 38, Strøby Egede 4600 Køge Andrea Carlberg Valbygaardsvej 34 d 2500 Valby.

Du synes måske, at der er bygget hoteller her og der og alle vegne i København de seneste år. Men som amerikanerne siger: You ain't seen nothing yet. Ifølge en analyse fra erhvervsmægleren Colliers er der således udsigt til, at den københavnske hotelkapacitet vil være udvidet med 50 pct. allerede i 2025.Colliers opgør, at der i dag er 20.790 hotelværelser i København. Der er allerede planlagt 5.656 nye værelser, der vil blive opført inden 2021.Det er blandt andet eksisterende kontorejendomme, der vil blive ombygget til hoteller. Der er f. eks. fremskredne planer om den slags på Købmagergade og endda på Kgs. Nytorv. Desuden planlægger både Arp-Hansen og Scandic nybyggerier på Kalvebod Brygge, og også Valby er i investorernes kikkert.Købmagergade 44-46 (billedet), som tidligere har huset universitetslokaler, og som statens ejendomsselskab Freja netop har sat til salg, kan meget vel blive bygget om til hotel.Ifølge erhvervsmægleren Colliers vil den københavnske hotelkapacitet være udvidet med 50 pct. i 2025.

På familiebesøg i Valby glædede jeg mig til at få en lille velsmagende sildeanretning på torvet. Jeg blev slemt skuffet, da jeg fik oplyst, at »sildeanretning« (og smørrebrød) ikke var på menukortet.Heldigvis blev jeg reddet, da køkkenchefen overhørte samtalen -og så kom der sild på bordet.Jeg er ikke hverken pizza-og eller burgerspiser, og så er der i dagens Danmark et problem.Smørrebrødsspisere er - må jeg konstatere - en uddøende race.Men kan Horesta ikke initiere en markedsføring for »det danske smørrebrød« (eller alternativt »den danske modnede sild« ) - naturligvis så børnebørnene også kan få deres burger. Og endnu et ønske: Bortskaf »spærretiden« for smørrebrød, så det ikke kun kan fås kl 12-15. Har man lyst til et stykke lækkert smørrebrød om aftenen, hvor resten af selskabet er til det varme, får man den lakoniske besked, at »det kan køkkenet ikke klare«. NIELS ELMING, FHV.KONTORCHEF, KOLDING.

I et årti har Heidi Frederikke Sigdal været et kendt ansigt blandt sportskendere.Som vært på TV 2 Sporten, hvor hun blev ansat i 2006, har hun dækket alt fra lokale fodboldopgør til internationale sportsbegivenheder - heriblandt OL i London i sommeren 2012.Indsatsen under De Olympiske Lege indbragte året efter den populære vært og holdet fra TV 2 Sporten Tvprisen for bedste dækning. Tvprisen er tv-branchens årlige awardshow.Derudover har Heidi Frederikke Sigdal fået titlen Årets Kvindelige Sportsvært, som blev overrakt af Billed-Bladet i 2016 - samme år indstillede hun dog karrieren som sportsvært.Vært om morgenenI dag kan morgenfriske danskere se den populære vært i programmet "Go' Morgen Danmark" ved siden af medværter som Mikkel Kryger, Puk Elgård og Ida Wohlert.Sammen med sin mand og journalistkollega Anders Sigdal bor Heidi Frederikke Sigdal til daglig nord for København.De startede ellers som konkurrenter på hver deres sportskanal, men i 2008 blomstrede kærligheden imellem dem.I 2012 blev parret gift i Johannes Døbers Kirke i Valby, og sammen har parret børnene Matilda Augusta på syv og fireårige Charlie August./ ritzau/ Heidi Frederikke Sigdal, studievært, journalist, Værløse.

To nye skybrudstunneler skal bores i Københavns undergrund.Et internationalt team med Niras i spidsen er valgt til at rådgive Hofor og Frederiksberg Kloak i forbindelse med de to projekter, som forventes at løbe op i henholdsvis 300 og 320 mio. kroner.Niras har til opgaven sammensat et internationalt rådgiverhold med eksperter fra danske Geo, tyske Babendererde Engineers og CH2M fra England.De to tunneler bliver op til tre meter i diameter og skal bores i en dybde fra 12-20 meter under havets overflade.Den ene, " Kalvebod Brygge Skybrudstunnel", vil strække sig over 1.360 meter fra under Codanhus på Frederiksberg, under Kødbyen og til sit udløb på Kalvebod Brygge. Den anden, " Valby Skybrudstunnel", vil løbe fra det nye Grønttorv til den gamle gastårnsgrund, som Hofor har i Valbyparken - en strækning på 1.500 meter.
Nyheder.
Enhedslisten-profilen Johanne Schmidt-Nielsen er gravid. Det oplyste politikeren i går til BT.I en kort besked lød det fra den 33-årige københavner: ' Kære alle sammen. Hvis alt går, som det skal, får Casper og jeg en lille datter i starten af april. Vi glæder os og er så glade. Og så er jeg oven i købet så heldig at have en fantastisk dygtig suppleant. Nemlig Rosa Lund, som tidligere har siddet i Folketinget for Enhedslisten. Hun træder ind i stedet for mig, når jeg går på barsel engang i marts. / Johanne'.Det er sammen med kæresten Casper Hyldekvist, at Johanne Schmidt-Nielsen venter sit første barn. I forvejen har Casper Hyldekvist, der er direktør og partner i kommunikationsvirksomheden Primetime, to børn.Johanne Schmidt-Nielsen og Casper Hyldekvist købte i 2016 hus sammen i Valby.Tidligere var Johanne-Schmidt Nielsen politisk ordfører for Enhedslisten i Folketinget, men grundet partiets rotations-princip kan hun ikke stille op til næste valg.Derfor overlod hun ordførerposten til Pernille Skipper i februar 2016.jepa@bt.dk 

Uffe Hartvig Larsen, Kirkevænget 6, Valby: Kim Brinckmann skrev 28.7. et sympatisk debatindlæg om de fællesskaber, vi har ondt i, men som vi burde værne om.DR er et af dem.Desværre er det imidlertid sådan, at når opbakningen til DR som licens-og skattefinansieret public service-kanal ikke længere er, hvad den har været, skyldes det ikke mindst, at man indenfor på DR tilsyneladende helt har mistet fornemmelsen for, hvordan man omgås andre menneskers penge.Senest er det historien om ' mangfoldighedskonsulent' Gitte Rabøls aflønning med 2,1 mio. kr., som bestyrelsesformand Michael Christiansen har forsøgt at forsvare, ligesom han tidligere har forsøgt at begrunde andre eksorbitante aflønninger i det offentlige, herunder DR.Forud for det kommende medieforlig kunne det være interessant at få præciseret, hvor indstillingen til disse aflønninger kommer fra, og hvem der godkender dem.Det var måske en opgave for DR's bestyrelse at orientere offentligheden om dette.

Netop på dette tidspunkt, i starten af august, har de ynglende hav-og kongeørne fået deres unger på vingerne, og med lidt held vil vi opleve de unge ørnes flyveøvelser samt forældrenes jagt i den storslåede natur. I den otte kilometer lange fredede Fyledal vil vi kigge efter de herboende kongeørne og de mange flotte røde glenter, der ofte bliver forfulgt af deres pibende unger.Rådyr, dådyr og vildsvin, som her har en stor og levedygtig bestand, står også på dagens ønskeliste.De erfarne guider John Speich og Erik Mølgaard ser frem til at kunne vise læserne de store ørne med de imponerende vingefang, samt alle de andre naturværdier der findes i de smukke og varierende skånske landskaber.Lørdag 5. august kl. 8-18 Mødested: Sjælør Station, Valby.Pluspris 680 kr. Pris uden abonnement 780 kr.Priser er inkl. kaffe og kagebord. Teknisk arrangør: Scanbird.

For mig betyder skat, at vi har et velfærdssamfund. Det sikrer, at vi kan værne om de danske værdier, bibeholde fællesskabet og hjælpe hinanden, så alle får et værdigt liv med de samme forudsætninger.Desværre falder tilliden til Skat.Det er problematisk, for det er hele fundamentet for vores velfærdssamfund.Uden skatteindbetalinger er der ikke finansiering til vores sygehuse, vores skoler, vores børnehaver og vores ældrepleje, som netop udgør fundamentet.Derfor skal vi have tilliden tilbage til Skat. Vi skal sørge for, at danskerne har lyst til at bidrage til fællesskabet og kan stole på, at pengene havner, hvor de skal.Desværre har Skat været forsømt alt for længe, og det skal der rettes op på. Vi skal investere mere i vores skattevæsen. Der skal laves en tilbundsgående undersøgelse af skandalerne i Skat, oprettes flere regionale skattecentre og ansættes flere medarbejdere.På den måde undgår vi de samme skandaler, vi får bedre redskaber til at bekæmpe skruppelløse spekulanter, der sender penge i skatteskjul, og vi sørger for, at skattegælden bliver betalt.Kun sådan kan vi blive ved med at sikre fundamentet for vores velfærdssamfund. JULIE STEENBUCH HOLT, DSU VALBY, VESTERGÅRDSVEJ 21, 2400 KØBENHAVN NV.

En stille summen fra tatoveringspistolen lægger sig som baggrundsstøj i Art Factory Tattoo, mens Hans Jensen med lette strøg bevæger nålen hen over huden på Jesper Vesterlyngs brystben. Indimellem viser smerten fra nålen sig som små jag i Jesper Vesterlyngs ansigt, men det er en smerte, han kender. Projektet har stået på i seks år og har forvandlet hans overkrop og ryg til et motiv med asiatiske drager, skelethoveder og blomster. Men det er ikke den eneste forandring, hans krop har været igennem i løbet af årene. Første gang han var under nålen i den lille tatoveringsbutik i Valby, brast briksen under ham sammen. Siden da har han tabt 70 kg. »Selvom der er lidt overskydende hud, bliver jeg glad, når jeg ser mig selv i spejlet, fordi jeg har den her flotte tatovering,« siger Jesper Vesterlyng. Foto: Kenneth Lysbjerg Koustrup. 

Tak til Lægeforeningens formand Andreas Rudkjøbing for svaret 18/ 1 på mit læserbrev om bevisets stilling, når det gælder effekten af medicinsk cannabis. Det overrasker mig ikke, at foreningen har styr på sin research og kender til USA's videnskabsakademis rapport, som konkluderer, at der er definitive og omfattende beviser for gode resultater med behandling af kroniske smerter, svimmelhed som følge af kemoterapi, og spasticitet som følge af multipel sklerose.På den baggrund mener jeg fortsat, at Lægeforeningen bør være mindre kategorisk afvisende i sin information til både de praktiserende læger og offentligheden.En ting er jeg helt enig med Andreas Rudkjøbing i. Der er behov for meget mere kontrolleret klinisk forskning, hvor medicinsk cannabis afprøves på forskellige patientgrupper.Her har forskningen længe været hæmmet af, at cannabis de fleste steder er et forbudt rusmiddel.Som situationen er i dag, hvor fortvivlede patienter ulovligt medicinerer sig selv med hash, er det bare med at sætte turbo på den kliniske forskning, hvilket vores dygtige lægestand bør bidrage til.Rolf Haugaard Nielsen videnskabsjournalist, Valby.

En lille Valby-familie gennemlevede et mareridt, da en 18-årig marokkaner i timevis holdt dem som gidsler.Ved brug af en 20 cm lang køkkenkniv og trusler om at stikke faderens øjne ud og skære parrets halse over kom røveren af sted med blandt andet elektronik og smykker til en værdi af 15.000 kroner.Moderen blev endda tvunget til at gå med røveren for at hæve 4000 kroner yderligere. Hvordan ville man have det efter sådan en omgang? Stakkel børn, stakkels forældre! Denne voldshandling blev kun dømt som røveri, fordi røveren ikke vidste, at familien var hjemme, da han brød ind.Røveri giver kun to et halvt års fængsel, mens hjemmerøveri giver fem års fængsel. Hvad fanden er det for nogle dommere, der dømmer så svagt? Det foregik i familiens private hjem - ergo er det et HJEMMERØVERI! Marokkaneren blev godt nok udvist, men han BURDE være blevet sendt hjem for at afsone straffen i sit hjemland! Det ender garanteret med, at han slet ikke udrejser. Hvor er dommerne nogle skvat! Grete Lund Tornskadevej 6 Struer.

En medarbejder i en anden afdeling stak for nogle måneder af for at prøve lykken i en anden statsorganisation. Ansvaret ville blive større, selv om arbejdet ville være noget helt andet end det hidtidige.Nu er den pågældende imidlertid vendt tilbage. Den primære årsag skulle være absolut håbløse arbejdsforhold i denne, den anden statsorganisation. Samtlige chefer hele vejen op til departementschefen var jurister uden den fjerneste indsigt i dagligdagens problemer og da slet ikke i det område, som min kollega skulle beskæftige sig med.Men nok så vigtigt: Min kollega er jo ikke jurist og er således åbenbart at betragte som værende lavere end Untermensch. Hvis bare en brøkdel af denne tilgang gør sig gældende i en anden statsinstitution - Skat - så tror da pokker, de ikke har styr på noget som helst.Den »Djøf over alle« -tilgang, skræmmer jo samtlige almindeligt dødelige indianere med en fornuftig og realitetsbaseret tilgang til tingene langt væk.Tilbage er kun de underkuede, der ikke evner at påpege åbenlyse fejl.JAN HVIID, SVAGSTRØMSINGENIØR, SDR. FASANVEJ 94, 2500 VALBY.

Dansk-Cubansk Forening inviterer til historisk rejse i Che Guevaras fodspor i Cuba fra 26. september til 12. oktober 2017.Her i 50-året efter mordet på Ché Guevara, arrangerer Dansk Cubansk Forening denne eventyrlige rejse i legendens fodspor og slutter af med at deltage i mindehøjtideligheden ved 50 året for mordet på Ché.Revolutionsheltens fodspor går fra Havanna til Bayamo og videre til Sierra Maestra bjergene, hvor frihedskampen rullede fra december 1956 og fodsporene slutter i byen Santa Clara, hvor Che's jordiske rester er gravsat.Vi starter programmet i Havana, hvor vi sammen vil opleve byens og charmerende atmosfære.Der bliver rig mulighed for at slå sig ned på en af de mange barer og nyde en rom eller cubansk øl, fortæller de to rejseledere Lene Bang Larsen og Krista Sørensen. De er begge erfarne både i Cuba og som rejseledere, skriver foreningen.Vi skal også over Havanas bugt, til det gamle fort La Cabaña, hvor Ché havde sit kontor som industriminister, fortsætter rejselederne, som præsenterer hele turen på et uforpligtende informationsmøde.Høffdingsvej 10, Valby på onsdag den 10. maj klokken 19.post@cubavenner.dk.
REJSE TIL CUBA Uforpligtende informationsmøde i Dansk-Cubansk Forening om efterårets rejse i Ches fodspor.
»Klar. Parat. Bag!« Sådan lyder Timm Vladimirs velkendte remse, når han som tv-vært sætter gang i amatørbagerne i DR's seersucces "Den Store Bagedyst".Men for godt fem år siden måtte han sige en lignende "startremse" til sig selv, da han sprang ud i et usikkert iværksætterprojekt i forsøget på at gøre sin indre madnørd til en forretning.I dag sidder han godt til rette i den store sofa i indgangen til Timm Vladimirs Køkken i Valby, hvor privatpersoner og virksomheder kan få undervisning i at kokkerere alt fra ny-nordiske retter til en klassisk steak med hjemmerørt bearnaisesauce.RekordomsætningFor et par måneder siden kunne Timm Vladimirs Køkken fejre femårs fødselsdag med en rekordomsætning og tæt på en million kroner i plus på bundlinjen. Den tidligere tv-vært kunne ved den lejlighed også slå dørene op til en ny afdeling i Aarhus.»Det har været en vild rejse.Vi startede med en vision om at lave en madskole, hvor hygge og humør skulle være omdrejningspunktet. Nu står vi med en forretning, hvor udfordringen er, at vi mangler køkkenpladser til at møde efterspørgslen. Jeg har altid haft madlavning på hjernen, og efter at jeg har startet Timm Vladimirs Køkken, har jeg besluttet, at alt, hvad jeg laver resten af mit arbejdsliv, skal handle om mad,« siger Timm Vladimir.I 2012 startede Timm Vladimir med to ansatte og et enkelt køkken. Han underviste og gøglede selv foran de madinteresserede kunder, og begreber som selskabsstruktur og toplinje var en fremmed verden.Tre køkkener i brugMen i dag råder Timm Vladimir over tre køkkener i Valby med plads til 100 "gæster", foruden den nyåbnede afdeling i Aarhus med samme kapacitet.Han har 65 ansatte, og køkkenpladserne er fuldt booket.»De første tre år fokuserede vi kun på at skabe et godt produkt.Når folk kommer herned og laver en firerettersmenu, er der fri vin og øl, som vi selv brygger. Det skal føles hjemligt. Og folk har åbenbart taget godt imod det og anbefalet os, for kunderne er strømmet til, uden at vi har brugt ret meget på markedsføring,« siger han.På hverdagsaftenerne er det virksomheder, som står og svinger med panderne, mens fredag og lørdag aften er fælles madkurser for alle, der vil lægge en portion penge for et fif eller to til madlavningen derhjemme.Den kendte tv-vært har egentlig altid lavet mad. Helt fra han var en lille knægt, rendte han rundt i køkkenet.Men det var først, da han vandt tv-programmet "Masterchef" i 2011, at tankerne om at gøre madentusiasmen til en levevej begyndte at sprudle.»Efter "Masterchef" begyndte jeg at være lidt gæstekok rundt omkring. Derfra begyndte idéen til en madskole at udvikle sig, og til sidst skød jeg og nogle venner lidt penge i projektet og åbnede Timm Vladimirs Køkken her i Valby. Jeg kommer fra en tv-og skuespillerverden, så det har været en løbende proces at sætte mig ind i regnskaber og papirarbejdet.Jeg er stadig på udebane, men heldigvis har jeg dygtige folk omkring mig,« siger han.Selv om virksomheden i dag omsætter for et tocifret millionbeløb, har Timm Vladimir og medejerne kun investeret de 120.000 kr., som de skød ind i startkapital.Dertil kommer flere lån til virksomheden i de første år.I 2016 landede madskolen et resultat på knap 1 mio. kr., og ifølge Timm Vladimir er væksten fortsat ind i 2017.At forretningen er vokset til Danmarks største private madskole, skyldes først og fremmest den oplevelse, som kunderne får, mener Timm Vladimir. Men han er også klar over, at hans offentlige ansigt fra tv-skærmen har givet forretningen en skub fremad.Produktet er vigtigst»Der er en grund til, at mit navn er på døren. Jeg har brugt 20 år på at etablere mit navn, og der er ingen tvivl om, at min person kan trække noget opmærksomhed omkring virksomheden. Det er jeg bevidst om, at derfor bruger vi det aktivt i markedsføringen,« siger han.Men i sidste ende handler det om, at produktet er i topklasse, understreger Timm Vladimir.»Vi har prioriteret, at alle råvarer er topkvalitet og økologiske, så madoplevelsen bliver noget særligt. Ellers anbefaler folk os ikke. Det kan lyde som noget snob, men efter fem år kan jeg sige, at alle kan smage forskel på god og dårlig kvalitet. Det betyder noget for efterspørgslen,« siger han.Timm Vladimirs Køkken har været en rejse for Timm Vladimir, som i starten var manden i køkkenet til i dag at være direktøren, der laver strategi og rejser rundt i landet for at drive forretningen fremad.Han tager af og til en aften som underviser i køkkenet, fordi han ikke kan lade være.Fordi han brænder for at formidle sin passion for mad.Aarhus er på vej opMen opgaven for Vladimir er at udvide forretningen, så gryderne i Aarhus bliver lige så varme som i Valby. Det er hans erklærede mål for 2018.»Det vil være en drøm, hvis Timm Vladimirs Køkken bliver en landsdækkende madskole.Nu har vi skabt en stærk forretning med afdelingen i Valby, og jeg håber, at samme skabelon kan få gæsterne ind i køkkenet i Aarhus. Det er den første store investering, og indtil videre ser det ud til, at aarhusianerne er vilde med madlavning,« siger han.anders.l.jensen@jp.dk Bonusinfo: Når Timm Vladimir lægger sig i sengen om aftenen, læser han kogebøger, som vi andre læser skønlitteratur. Bonusinfo: Selv om Timm Vladimir er vært på "Den Store Bagedyst", er han ikke selv fanget af det søde køkken. Bonusinfo: Timm Vladimir er mere til streetfood end gourmetmad. For tiden er han ret optaget af det mexicanske gadekøkken.
MADSUCCES: Den kendte tv-vært har sparket gang i sin egen forretning, der efter fem år er blevet Danmarks største private madskole. Nu ekspanderer Timm Vladimirs Køkken, og hovedpersonen selv skal for alvor træde i karakter som forretningsmand.
Betalingsparkering er et effektivt middel til at holde pendlere fra at parkere i København og sikre ledige parkeringspladser til byens egne borgere.Også langt mere effektivt end forventet.Det er konklusionen i en ny evaluering fra Københavns Kommune, der har set nærmere på konsekvensen af Københavns nyeste betalingszone, Gul Zone, som trådte i kraft 1. marts 2017 og omfatter ydre Østerbro, ydre Nørrebro og dele af Valby.Af den fremgår det, at det er blevet lettere at finde ledig parkering for københavnere, efter at alle bilister uden beboerlicens nu skal til lommerne for at parkere.I snit er der 2.500 færre parkerede biler i Gul Zone pr. døgn, efter kommunen er begyndt at opkræve penge for parkering, mens der parkerer mere end 3.500 færre biler i Gul Zone i dagtimerne.Det viser Københavns Kommunes egne tællinger foretaget kl. 12, kl. 17 og kl. 22, og det bekræftes af droneflyvninger foretaget af rådgivningsvirksomheden COWI for kommunen.Antallet af parkerede biler i Gul Zone er således faldet med 27 pct. i marts 2017 sammenlignet med oktober 2016, inden betalingszonen trådte i kraft. Forventningen var, at den nye betalingszone ville frigøre 700 parkeringspladser i snit i løbet af døgnet.Det er et bevis for, at en enstemmig Borgerrepræsentationsbeslutning om at indføre en ny betalingszone var »sund fornuft«, mener teknik-og miljøborgmester Morten Kabell (EL): »Det viser, at betalingszoner er et ekstremt værdifuldt værktøj for Borgerrepræsentationen at benytte, når det handler om at skaffe bedre plads. Der var to mål med det her tiltag.At skaffe bedre plads til københavnernes egne biler og at skaffe bedre plads til københavnerne i det hele taget, og der må man bare sige: Det virker,« siger Morten Kabell.Parkeringszone skal udvidesTil gengæld peger evalueringen også på, at der med indførslen af Gul Zone er opstået en randzoneproblematik, hvor problemet med parkerede pendlerbiler blot er rykket et led længere ud i kommunen. Præcis som det var tilfældet, dengang Gul Zone ikke eksisterede, og pendlerne derfor parkerede i det område af København frem for i betalingszonen Blå Zone.»Derfor er der for mig ingen tvivl om, at vi i 2018, måske til budgetlægningen for 2019, bør se på, om ikke den gule parkeringszone skal udvides for at skabe bedre plads til københavnerne og dermed også bedre plads til de borgere, som har brug for en bil i hverdagen og lider, når der er trængsel, problemer på vejene og problemer med at finde en parkeringsplads,« siger Morten Kabell.Han fastslår, at hans fire år gamle valgslogan - »Bilerne Bagerst« - fortsat er Enhedslistens politik: »Så for mig at se er svaret til de københavnere, der bor i randzonerne, at de til kommunalvalget i november skal stemme på et parti, som sikrer sig, at parkeringszonerne kommer til at gælde hele København,« siger borgmesteren, som foreslog netop dét tidligere i år.I stedet ville Morten Kabell etablere parkeringsanlæg på kommunegrænsen, så pendlere kunne stille bilen der og rejse med kollektiv trafik det sidste stykke vej ind i København.Et forslag, som vakte stor debat, blandt andet i Københavns omegnskommuner, hvor flere borgmestre i samlet flok kritiserede Københavns Kommune for at være egoistisk.Blandt andet kaldte Gentoftes borgmester, Hans Toft (K), ideen for »eksport af egne problemer til nabokommuner«, mens borgmester i Rødovre Erik Nielsen (S) fastslog, at »vi vil ikke overtage Københavns problemer«.Gulerod frem for piskSpidskandidat for de Konservative i Københavns Borgerrepræsentation Jakob Næsager mener da også, at Kabell skubber problemer i stedet for at løse problemer.»På Østerbro er problemet bare flyttet ud på den anden side af Ringbanen, og i Valby er problemet flyttet fra Valby Station til Ny Ellebjerg Station,« siger Jakob Næsager og påpeger, at det i øvrigt heller ikke er blevet lettere for beboere i de indre brokvarterer at finde en parkeringsplads.Alligevel foreslår også han »park &amp; ride« -anlæg i kommuner som Roskilde og Høje Taastrup som en mulig løsning, men mener, at det vil kræve, at staten er indstillet på at skyde nogle penge i parkeringsanlæggene.Men så nærmer du og Kabell jer hinanden - Kabell vil også gerne lave parkeringsanlæg på kommunegrænsen? »Vi har ingen interesse i, at folk ikke parkerer i deres hjemkommune og tager toget ind, så det tænker vi vil være en fin løsning. Men vi vil ikke bruge tvang. Vi vil hellere bruge guleroden og gøre det attraktivt at tage toget.« Hvad hvis man blot foretrækker at køre fra sit hjem i Nordsjælland til sit job i København? »Dem, der ikke vil bruge det kollektive, vil vi ikke tvinge til det. Vi betragter os selv som borgerrepræsentanter, der skal varetage borgernes interesser, ikke rådhusrepræsentanter, som skal varetage rådhusets interesser. Så hvis borgerne synes, at det er nødvendigt at køre bil, vil vi ikke blokere for det.« Men du er vel ikke valgt til at repræsentere borgere fra omegnskommunerne? »Nej, men vi er hele landets hovedstad. Det er at føre sognerådspolitik bare at flytte problemerne ud i omegnskommunerne, og som hovedstad har vi et ansvar for at have et godt samarbejde med kommunerne rundt om København,« slutter Jakob Næsager.rperd@Berlingske.dk På Østerbro er problemet bare flyttet ud på den anden side af Ringbanen, og i Valby er problemet flyttet fra Valby Station til Ny Ellebjerg Station.Jakob Næsager (K).Fakta: EFTERFørbillede: Ydre Østerbro ved Bechgaardsgade på en hverdag kl. 12 i februar. Efterbillede: Ydre Østerbro ved Bechgaardsgade på en hverdag kl. 12 i maj. Dronebilleder: COWI.
Færre pendlere parkerer i den del af København, som i marts blev omfattet af en betalingszone. Betalingsparkering virker, konstaterer Kabell. Nu er problemet imidlertid flyttet et led længere ud.
Ved billedkunstner Therese Licht Nielsens død skriver Niels Henningsen og Birgit Lerstrup, Valby, følgende mindeord: Therese Licht Nielsen fik sin første malerkasse i 1964 og har arbejdet med billeder lige siden. De mange års stadige indsats gav en stor håndværksmæssig kunnen, som blev udnyttet med kunstnerisk sikkerhed og mod. Hun blandede ubesværet forskellige farvetyper og teknikker og mestrede både helt små og meget store formater.Fem år på arkitektskolen understøttede hendes sikre arbejde med rum, deres funktion og egenart. For dette blads læsere må det være relevant specielt at omtale hendes forståelse for det religiøse rum. Det kan opleves i hendes udsmykning og farvesætning af Agerø Kirke og farvesætning af Nykøbing Mors' kapel og kirke. De tre opgaver har udfordret meget forskellige sider af hendes talent. Fra den lille Agerø Kirkes lysende smukke rum, med prædikestolens poetiske billeder fra skabelsesberetningen og antependiets blide filtede flade, og til Nykøbings meget monumentale kirke med det vældige bemalede tøndelofter der et stort spring, men i dag, mere end 20 år efter, fremstår hendes løsninger af disse opgaver stadig indlysende rigtige.Therese har udstillet både på censurerede og åbne udstillinger.Malerierne har ofte afsæt i en naturinspiration eller en sindstilstand, men arbejdedes tit ud i rent maleri, hvor motivet underordner sig oplevelserne med farverne.Hun arbejdede med en meget kompliceret kolorit, men aldrig fortænkt. Blidt og kærligt berøres den åbne betragter af billedernes poetiske udfoldelse af liv, lyst, leg og alvor.I de senere år blev barnets umiddelbare verden genopdaget med en lang række fabulerende dekorationer af keramik. Glasur-og dekorationstekniske eksperimenter udvidede udtryksmulighederne, så selv meget komplekse keramiske arbejder fremstår legende lette.Sideløbende med sit arbejde med billedkunst var Therese Licht Nielsen engageret i byrumsstrategier og deltog i flere arbejdsudvalg om dette, blandt andet i Valby i København, hvor hun boede i tyve års tid, inden hun i 2007 flyttede bolig og atelier til Grevinge i Odsherred.Therese Licht Nielsen var gennem hele sit liv et skabende menneske, både i sin billedkunst, i sin sikre sans for rum og i sin omgang med mennesker. Rummelig, en fri fugl og af stor integritet i alle livets forhold. Hun var et barn af sin tid, men store dele af hendes livsværk rummer kvaliteter, der vil række langt ud over den.Therese var på ingen måde færdig med livet og kunsten og efterlader et stort tomrum og savn.

Fredag vendte et stykke kulturarv tilbage til Nordisk Film i Valby efter 36 års glemsel. Den sidste originale bil fra Olsen Banden-film nr. 8-9-10-11-12-13 er blevet køreklar igen.Den nu 82-årige Morten Grunwald kunne derfor heller ikke sige nej, da han fik tilbuddet om en sidste køretur i sin gamle Chevrolet Bel Air.Sammen med Jes Holtsø (Børge) og Henning Sprogøe (Ove Sprogøes søn) var de tre gråhårede mænd på tur.»Jeg glæder mig, det er ren nostalgi for mig,« siger Morten Grunwald.Han smider sin træstok op på taget af den gamle Chevrolet Bel Air 1959. Planter sin knytnæve på køleren og støtter sig til sin gamle bil.»Hvor meget brændstof kan der komme på for en femmer,« spørger han.De fleste husker nok karakteren Benny fra Olsen Banden. Den høje starut med det kække hop i sin gang. Altid klar med dannebrog, bil og Keld, når Egon blev løsladt fra fængslet. I dag er det mere end 36 år siden, Morten Grunwald sidst sad i bilen fra filmene. Det stoppede ham dog ikke fra at trykke speederen i bund og fylde luften med bilos. Et dyt senere rullede Olsen Bandens gamle bil langsomt ud af porten ved Nordisk Film. Et syn som fik forvirrede forbipasserende i Valbys gader til at vende sig om en ekstra gang.I Valby har der siden 2016 været en udstilling med over 60 ting fra Olsen Banden-filmene. I dag er den originale bil i sig selv blevet et museum på fire hjul.Vækket til live i værkstedet Sidste efterår havde mekanikeren Kasper Christensen succes med at vække den gamle Olsen Bandenbil til live. Efter 36 år og 800 timers hårdt arbejde er klenodiet fra Danmarks filmskat igen køreklar.Bilen var i sin tid den lille forbryderbandes flugtbil, når politiet var i hælene på dem. Fredag eftermiddag kørte bilen og Morten Grunwald i et noget andet tempo.»Den er tung, men det var en bevægende tur,« fortalte Morten Grunwald efter en succesfuld parkering.Og tilføjer: »Den er blevet lidt ældre, ligesom jeg også er det, men turen gik rigtig godt uden at lemlæste mine medborgere.« Det var også en rørende oplevelse for Jes Holtsø, som spillede Kjeld og Yvonnes søn Børge. Han sad tit med i bilen under indspilningen af filmene - og fredag fik hans egen søn sig også en tur på bagsædet.»Det var meget bevægende at køre med Morten bag rattet igen. Jeg kan tydeligt huske lugten af bilen, for den har en helt speciel lugt. Og så havde jeg min søn på 12 år med, som sad på den plads, hvor jeg selv sad i filmene,« fortalte Jes Holtsø.»Hvis jeg skal sætte ét ord på oplevelsen, så er det glæde,« sagde han.matu@bt.dk 
GENSYN Morten Grunwald - Benny fra Olsen Banden - blev fredag genforenet med sin gamle bil fra filmene. BT var med, da Benny og bil rullede ud på gaden igen.
Markedet for luksuriøse projektlejligheder i København er ikke lige så glohedt som tidligere. I stedet er efterspørgslen rykket over mod de helt almindelige familieboliger, fortæller ejendomsmægler Lone Bøegh Henriksen fra Home, som har stor erfaring med projektsalg. 

19-årige Ali Parnian har haftet par døgn med nogle meget store rutsjeture. Lørdag aften smadrede ukendte gerningsmænd hans bagerforretning i Tingbjerg, fordi han nægtede at betale beskyttelsespenge.Men da alt tydede på, at det ville ende i økonomisk ruin for Ali Parnian, så er Danmark kommet ham til hjælp. Mandag aften var indsamlingen til Ali Parnian nået op på cirka 250.000 kroner. En indsamling, som den konservative politiker, Mette Abildgaard, har sat i gang.»Jeg ved ikke, hvad jeg tænker.Wauv. Jeg skylder virkelig tak til alle, der hjælper mig,« siger Ali Parnian, da BT taler med ham i hans lejlighed mandag aften.Forretning raseret af kriminelleLørdag aften raserede maskerede kriminelle Ali Parnians bagerforretning i Tingbjerg. Ali Parnian havde nægtet at betale beskyttelsespenge, hvilket nogle personer, som mødte op i hans butik, havde krævet. Det blev særdeles dyrt for Ali at gøre det rigtige. Da hans butik blev smadret, troede han, at hans liv var i ruiner.»Nu er jeg sikker på, at jeg kan åbne en ny forretning. Jeg ved ikke helt, om det skal være en bager igen eller noget andet. Men jeg åbner helt sikkert en butik,« siger han.»Jeg er så glad for, at så mange har støttet mig og vil hjælpe mig. Jeg lover, at når jeg kommer på fode og får skabt mig en god tilværelse, så vil jeg huske, hvad hjælp betyder og hjælpe nogle andre også.Skal det være i Tingbjerg, at du åbner en ny butik? »Nej, det skal det ikke. Jeg havde ikke undersøgt det godt nok, da jeg åbnede i Tingbjerg. Jeg havde hørt meget om Nørrebro, men ikke Tingbjerg.Jeg åbner et andet sted, hvor der er mere fredeligt,« siger han.Ny butik bliver måske i ValbyAli Parnian forklarer, at det for eksempel kunne blive i Valby, da der i mindre grad er udsigt til chikane fra kriminelle, og han selv og hans ansatte kan hurtigt komme dertil med offentlig transport. Ali Parnian havde lånt 400.000 danske kroner af sin far til at åbne sin bagerforretning.Han er overbevist om, at den næste forretning, som han åbner, bliver billigere at etablere.»Nu ved jeg, hvordan det hele fungerer, hvor jeg kan købe inventar og råvarer, og hvordan reglerne og lovgivningen hænger sammen. Det er en stor fordel, så jeg regner med, at det bliver nemmere næste gang,« siger han.Københavns Politi erkender, at nogle forretningsdrivende bliver afpresset, men politiets muligheder for at hjælpe forringes af, at mange forretningsdrivende ikke anmelder truslerne til politiet.»Det er et fænomen, der er svært at bekæmpe. Meget af det foregår under overfladen, og vi kan kun opfordre til, at de forretningsdrivende kommer til os, så det netop ikke foregår i det skjulte.Kun på den måde kan vi finde frem til dem, der gør det og få ført dem til en domstol,« forklarer en pressetalsmand for Københavns Politi til BT.past@bt.dk '' Jeg er så glad for, at så mange har støttet mig og vil hjælpe mig Ali Parnian, iværksætter.
OPBAKNING 250.000 kr. er samlet ind til Ali Parnian, efter at ukendte gerningsmænd havde smadret hans bagerforretning.
VI NÆRMER os kommunevalget, og det såkaldt grønne flertal benytter debatten om byggeri på Amager Fælled til at række ud efter Socialdemokratiets overborgmesterpost.Hvor trist, at en misforstået miljøsag skal blive hovedemnet omkring Københavns byudvikling i valgkampen.Der er mange gode grunde til at værne om miljøet og den spidssnudede frø på Amager Fælled.Men hvor er de gæve miljøkæmpere i resten af byen, hvor der på Amager Strand, i Valby på den gamle Maskinfabrik, i Sydhavnen, på Islands Brygge og i Nordhavnen bliver bygget boliger i et omfang, som ikke er set, siden Københavns sprang ud over voldene i slutningen af attenhundredetallet? Her bliver der bygget med en så grov udnyttelse af grundene, at de nederste lejligheder ligger i fuldstændig mørke.Der bliver bygget tæt op ad stærkt trafikerede veje. De stakkels beboere i deres dagligstuer får en dejlig udsigt til hjulkapsler på den tunge trafik, der kører forbi.Der bliver ofte bygget i en kvalitet, som er under al kritik. Lokalpressen flyder over med rædselshistorier om folk, der flytter ind i byggerier, der hverken er halvt eller helt færdige.Byggeriet (bortset fra enkelte undtagelser) er renset for arkitektur og er rent totalentreprenør-billig-byggeri til tårnhøje priser.Hvor er de gode principper fra byggeriet i trediverne - dansk arkitekturs guldalder? Principper om lys, sol og luft. Principper om god og solid byggeteknik og en arkitektur, man kan være bekendt.Debatten burde dreje sig om, at Københavns Kommune i byplanlægningen og i byggetilladelser burde fokusere på at hæve kvaliteten af det, der bliver bygget, og ikke om en misforstået miljøsag på Amager.Politiken kunne gå kritisk til postulaterne om, at Amager Fælled er så værdifuld, at der ikke kan bygges der, medens der overhovedet ikke er noget fokus på alt det andet, der bliver bygget, men som i omfang har mange gange større indflydelse på tusindvis af menneskers dagligdag.I STEDET FOR arkitekturbedømmelser af, hvordan folk møblerer deres luksuspenthouselejligheder i Nordhavnen, kunne den opsøgende journalist bevæge sig til f. eks. Valby Maskinfabrik eller Amager Strand og gå kritisk til det massive byggeri, der er og bliver bygget der.Skal det være tv-kokken Nikolaj Kirk, der har gået en tur på Amager Fælled og fundet en sjælden urt og publiceret dette i medierne, der skal sætte debatniveauet for, hvordan København skal udvikles?.Her bliver der bygget med en så grov udnyttelse af grundene, at de nederste lejligheder ligger i fuldstændig mørke.

De kommende pandabjørne i Københavns Zoo er ved at sætte sig så tungt på Valby Bakke, at det ikoniske og snart 100 år gamle Elefanthuset er i fare for at bryde sammen.Huset er tegnet i klassicistisk stil, opført i 1914, og det er gennem årene blevet et vartegn på Valby Bakke akkurat som Zoo-tårnet. Der nåede at bo tykhuder i huset i godt 90 år, indtil de i 2008 rykkede over i et nyt og moderne anlæg.Men næste år kommer pandaerne Mao Sun og He Xing til byen, og de skal have et nyt anlæg.Derfor er det ifølge Zoo nødvendigt at nedrive det i dag tomme Elefanthuset for at give plads til de to bamser fra Kina.Selv om der i medier som Berlingske har været begejstring over udsigten til et pandaanlæg tegnet af bl. a.stjernearkitekten Bjarke Ingels, er der også bekymring over det samtidige farvel til Elefanthuset.Det fremgår af en høring foretaget af Frederiksberg Kommune, der som lokal myndighed har ansvaret for en bevaringsværdig bygning som Elefanthuset.Bygningen har en høj såkaldt SAVE-værdi, men fredet er den dog ikke. På mandag skal by-og miljøudvalget på baggrund af bl. a. høringssvarene behandle Københavns Zoos ønske om en nedrivningstilladelse.Der er indsigelser mod nedrivningen fra bl. a.efterkommere af manden bag Elefanthuset, arkitekt P. A. Rosenkilde Gram. Blandt kritikerne er også Landsforeningen for Bygningsog Landskabskultur og Københavns Museum.»Bygningen er i sin art enestående i Danmark,« skriver landsforeningen og opfordrer »kommunen til at være sig sit ansvar bevidst og stå fast på, at Elefanthuset er en umistelig del af den lokale bygningskulturarv« : »Imidlertid er Elefanthuset ikke bare værdifuldt for Danmark, men det kan også måle sig med de bedste bygninger af slagsen i de zoologiske haver i det øvrige Europa...« Københavns Museum nævner, at »det kunne blive en fin kulturhistorisk fortælling om zoo og dyrevelfærd, hvis man bevarer det gamle elefanthus, som en del af det nye elefantanlæg«. Formand for Frederiksberg Kommunes Byog Miljøudvalg rådmand Jan E. Jørgensen (V) understreger, at kommunen godt kan tvinge Zoo til at bevare bygningen, men ikke til at sætte den i stand.»Jeg er mest for en nedrivningstilladelse.Men jeg skal da indrømme, at første gang jeg hørte om det, tænkte jeg »nej, ikke Elefanthuset«. Minder fra min barndom og ture i Zoo vældede frem.Men senere var jeg nede at se det igen, og jeg må indrømme, at barndommens erindringer ikke helt står mål med virkeligheden,« siger han: »Bygningen er ikke i god stand. Og så er det jo sådan, at vi giver plads til nyt og fantastisk spændende byggeri.« Zoo-direktør Steffen Stræde ønsker ikke at kommentere høringssvarene før mandagens møde.ejs@berlingske.dk 
Frederiksberg Kommune skal beslutte, om Københavns Zoo skal have lov at rive det ikoniske Elefanthuset ned for at give plads til pandabjørnene Mao Sun og He Xing.
75 ÅRSteen Friberg Nielsen, fhv.direktør, København. Han er lægeuddannet fra Københavns Universitet i 1972.Efter videreuddannelse på hospitaler i bl. a. Aarhus, Hvidovre og Linköping endte forløbet med en overlægestilling på Vejle Sygehus.De følgende år var han direktør på Aabenraa Sygehus, lægelig direktør i Vejle Amt, lægelig direktør på Kolding Sygehus og direktør for et lederakademi i Amtsrådsforeningen. Karrieren afsluttedes som cheflæge i Horsens indtil pensioneringen i 2011. Som 70-årig blev han udnævnt til Ridder af Dannebrog.Egon Juul-Andersen, praktiserende læge, Brabrand. Fra 1973 var han almen praktiserende læge i Brabrand.Han har desuden været medlem af diverse lægefaglige udvalg, bestyrelser og netværk de seneste tre årtier, ligesom han var medstifter af Skovbakkens Basketballforening og har selv spillet 24 landskampe.Egon Juul-Andersen gik på pension i 2014, hvor han også overlevede lymfekræft.Han er i dag tilbage på basketballbanen, spiller tennis og går på ture. Siden 2017 har han været konsulent ved Styrelsen for Patientsikkerhed.70 ÅRAnne Kirstine Fabricius, fhv.embedslæge, København.Hun arbejdede som embedslæge indtil 2011. Først hos Københavns Kommunes stadslæge og senere i Sundhedsstyrelsens embedslægekontor for hovedstadsregionen.Efter pensioneringen har hun haft mulighed for at dyrke sin livslange interesse for musik mere intenst.Anne Kirstine Fabricius spiller violin og bratsch i kammermusiksammenhæng og i forskellige amatørorkestre.Fritiden bliver hurtigt knap, når også rejser, venner og en stor familie, der bl. a.omfatter tre døtre og 10 børnebørn, skal tilgodeses.60 ÅRKaren-Inger Bast, direktør, Valby. Hun er uddannet cand. jur. fra Aarhus Universitet i 1981 og har tidligere været ansat hos bl. a. Statsadvokaten for København, Rigsadvokaten og Advokatrådet.For 10 år siden skiftede Karen-Inger Bast karrierespor.I december 2007 forlod hun jobbet som vicestatsadvokat og anklager for at sætte sig i spidsen for Patienterstatningen som direktør. Karen-Inger Bast er mor til Elisabeth på 20 år og gift med Per Laurents, cand-. jur. og chefkonsulent i DI.Privat slapper hun bedst af sammen med familien i huset i Valby, hvor hun samtidig er noget af en handymand, der selv står for malerarbejdet på familiens gamle villa.50 ÅRVibeke Snedgaard Rafaelsen, fhv. direktør, Hellerup. Hun er student fra Herlufsholm Kostskole i 1987 og uddannede sig efterfølgende fra Oxford Brookes University i 1990, tog en HD fra Copenhagen Business School i 1999 samt en MBA i 2007 fra Henley University i Storbritannien. Fra 1992 til 1994 fungerede hun som juniorkonsulent hos Wibroe Duckert &amp; Partners, og fra 1990' erne og op gennem 00' erne var hun bl. a. salgsdirektør hos L'Oreal Paris og marketingdirektør hos Hasbro Nordic i Danmark. Fra 2013-2016 var hun idrætsdirektør i DGI-Byen. I dag er hun direktør og medejer af designvirksomheden August Sandgren.

Forleden tog jeg min gamle cykel og kørte til Valby.Ad små cykelstier kom jeg forbi kolonihavehuse, højhuse og pæne villaer. Vejret var vidunderligt.20 grader og masser af sol, og jeg følte, at jeg kunne cykle i en evighed. Så det gjorde jeg. Efter et par timer i Valby cyklede jeg tilbage gennem alt nybyggeriet på Carlsberg, ned gennem Vesterbro og ud over cykelslangen til Islands Brygge.Byen var fyldt med cykler. Nye og gamle. Nogle med små ladvogne foran og bagved. Nogle med barnestole med glade unger i. Alle var lutter smil.OM AFTENEN cyklede jeg tilbage til Frederiksberg igen. Ind gennem byen, over Søerne og ud mod alt det grønne, der omgiver mit kvarter. Jeg følte mig superheldig. Tænk at bo i en by, hvor man kan cykle på kryds og tværs uden det mindste besvær. Og tænk, at nogen engang har opfundet cyklen. Uden den ville jeg ikke komme mange steder, for jeg hader at køre i bus, og jeg har ingen bil.Motion ville jeg heller ikke få særlig meget af, for i perioder er mine lange cykelture faktisk det eneste, der for alvor får mig til at røre mig. Kort sagt er der ikke meget dårligt at sige om cyklen, og man kan kun være glad for, at tyskeren Karl von Drais introducerede cyklen i 1817. Godt nok som en sparkecykel, men med tiden kom der andre versioner til, så man omkring 1885 havde en cykel, der svarer til dem, vi kører rundt på i dag.FORDI DET ER sommer, handler dette designtillæg om sommer og alt det, der kendetegner det gode sommerliv.Cykler, campingvogne, sommerhuse, teltture, lejrbål og havevandringer. I samme øjeblik man sætter sig op på sin cykel efter en lang ferie i udlandet, oplever man en form for frihed i kroppen, som kan være svær at beskrive. Lidt den samme frihed, sommerhusejere føler, de får ved at tilbringe ugevis i et gammelt træhus uden vaskemaskine og med ustabilt internet og masser af edderkopper. Eller som når man sætter den gamle campingvogn på krogen bag på bilen og kører ud i det blå. Hvis vejret er godt, kører man måske bare over til Vesterhavet.Hvis det tegner til at blive en kold sommer, går den sydpå. Med en campingvogn kan man gøre, lige hvad man vil, og man kan oven i købet bruge den som gæstebolig i løbet af året, når familien fra Bornholm pludselig kommer på besøg.DET ER DESIGN, der får os til at leve det gode sommerliv, som vi kigger på over de kommende sider.Design, som matcher alt det grønne, de varme dage, de overraskende byger og de lune aftener. Alt det, som bare gør sommeren til noget helt særligt, og som man aldrig bliver træt af.lars.hedebo@pol.dk Isamme øjeblik man sætter sig op på sin cykel efter en lang ferie i udlandet, oplever man en form for frihed i kroppen, som kan være svær at beskrive.

De kommende pandabjørne i Københavns Zoo er ved at sætte sig så tungt på Valby Bakke, at det ikoniske og snart 100 år gamle elefanthus er i fare for at bryde sammen.Huset er tegnet i klassicistisk stil, opført i 1914, og det er gennem årene blevet et vartegn på Valby Bakke, akkurat som Zoo-tårnet. Der nåede at bo tykhuder i huset i godt 90 år, indtil de i 2008 rykkede over i et nyt og moderne anlæg.Men næste år kommer pandaerne Mao Sun og He Xing til byen, og de skal have et nyt anlæg. Derfor er det ifølge Zoo nødvendigt at nedrive det i dag tomme Elefanthus for at give plads til de to bamser fra Kina.Selv om der i medier som Berlingske har været begejstring over udsigten til et pandaanlæg, tegnet af bl. a. stjernearkitekten Bjarke Ingels, er der også bekymring over det samtidige farvel til elefanthus.En høj værdiDet fremgår af en høring foretaget af Frederiksberg Kommune, der som lokal myndighed har ansvaret for en bevaringsværdig bygning som elefanthuset. Bygningen har en høj såkaldt SAVE-værdi, men fredet er den dog ikke.På mandag skal by-og miljøudvalget på baggrund af bl. a. høringssvarene behandle Københavns Zoos ønske om en nedrivningstilladelse.Der er indsigelser mod nedrivningen fra bl. a. efterkommere af manden bag elefanthuset, arkitekt P. A.Rosenkilde Gram. Blandt kritikerne er også Landsforeningen for Bygnings-og Landskabskultur og Københavns Museum.»Bygningen er i sin art enestående i Danmark,« skriver landsforeningen og opfordrer »kommunen til at være sig sit ansvar bevidst og stå fast på, at elefanthuset er en umistelig del af den lokale bygningskulturarv« : Bedste bygning i Europa »Imidlertid er elefanthuset ikke bare værdifuldt for Danmark, men det kan også måle sig med de bedste bygninger af slagsen i de zoologiske haver i det øvrige Europa..« Københavns Museum nævner, at »det kunne blive en fin kulturhistorisk fortælling om zoo og dyrevelfærd, hvis man bevarer det gamle elefanthus, som en del af det nye elefantanlæg«. Formand for Frederiksberg Kommunes By-og Miljøudvalg rådmand Jan E. Jørgensen (V) understreger, at kommunen godt kan tvinge Zoo til at bevare bygningen, men ikke til at sætte den i stand.»Jeg er mest for en nedrivningstilladelse.Men jeg skal da indrømme, at første gang jeg hørte om det, tænkte jeg: ' Nej, ikke Elefanthuset'.Minder fra min barndom og ture i Zoo vældede frem. Men senere var jeg nede at se det igen, og jeg må indrømme, at barndommens erindringer ikke helt står mål med virkeligheden,« siger han.»Bygningen er ikke i god stand. Og så er det jo sådan, at vi giver plads til nyt og fantastisk spændende byggeri.« Zoo-direktør Steffen Stræde ønsker ikke at kommentere høringssvarene før mandagens møde.ejs@berlingske.dk '' Jeg er mest for en nedrivningstilladelse.Men jeg skal da indrømme, at første gang jeg hørte om det, tænkte jeg: ' Nej, ikke elefanthuset' Jan E. Jørgensen, formand for Frederiksberg Kommunes Byog Miljøudvalg.
BEVARINGSVÆRDIGT Frederiksberg Kommune skal beslutte, om Københavns Zoo skal have lov at rive det ikoniske elefanthus ned for at give plads til pandabjørnene Mao Sun og He Xing.
50 I MORGEN. Siden Tine Gøtzsche i 1996 blev ansat i DR, har man bl. a. kunnet opleve hende som nyhedsreporter på DR 2, reporter og vært på Temalørdag, vært på P1 Debat, udlandsreporter på TV-Avisen, vært på ' Pro-filen' og - siden 2010 - vært i TV-Avisen. I jobbet som vært for primært TV-Avisen kl. 17.50 og 18.30 får hun afløb for sin dybe interesse for de mest aktuelle nyheder og også for sin lyst til at være i et team, hvor man arbejder tæt sammen med sine kolleger. De intense arbejdsdage på TV-Avisen fra formiddag til aften passer godt til hendes temperament, har hun fortalt. Mens hun er på arbejde, er der i dén grad tryk på. Men når arbejdsdagen er slut, og hun går ud gennem DR's reception på Amager for at tage hjem til Valby, har hun til gengæld fri: »Man arbejder med 200 kilometer i timen hele dagen, man sender udsendelsen, og så er programmet slut. Jeg kan godt synes, at jeg kunne have gjort noget bedre, men jeg kan ikke lave det om. Og når jeg kommer hjem, har jeg sluppet det«, sagde hun sidste år i et interview med Søndag.Tine Gøtzsche er født og opvokset i Stevnstrup mellem Langå og Randers. Da hun flyttede til København som ung, uddannede hun sig i første omgang som erhvervssproglig korrespondent i fransk og spansk, inden hun begyndte på Danmarks Journalisthøjskole i 1990. Imidlertid har det primært været seere, der har haft gavn af hendes ualmindeligt gode sprogøre. Da hun i 1994 var nyuddannet, kom hun først til TV 2 Lorry og siden en kort overgang til Jyllands-Posten.I sine år i DR har hun været og er stadig ofte kommentator og vært ved mange store transmissioner lige fra folketingsvalg og pavebegravelser til kongelige begivenheder.Således er det Tine Gøtzsche og Kåre Quist, som p. t. er makkere ved kongelige transmissioner.Privat har hun let til både smil og latter - og ikke svært ved at grine ad sig selv.Uanset om hun formidler nyheder eller kongestof, tager hun det alvorligt og gør det helhjertet med en ro, en viden og et overblik, som får seerne til at føle sig fuldstændig trygge.Lige så engageret er hun i fritiden, når hun er sammen med venner, fordyber sig i en bog - eller løser en krydsogtværs.Som hun har sagt: »Nu lyder jeg vel som en gammel dame, men jeg elsker krydsogtværs.Det er ren gymnastik for hjernen!«. I Valby bor Tine Gøtzsche i en del af et byggeforeningshus sammen med sin 13-årige søn.

Musiker og entertainer Bertel Abildgaard skriver mindeord om skuespiller og entertainer Ulla Rasmussen, Valby, 60 år: Ulla Rasmussen var selvlært som musiker og skuespiller. Hun blev mest kendt for sit livsværk, børnefiguren Palle Pirat, der i 2016 kunne fejre 20-års jubilæum.I over 20 år har Ulla Rasmussen spillet på landets scener. Som frontfiguren Kaptajn Klap har hun underholdt børn og voksne med livsglæde, finurligheder og ikke mindst børnemusik af meget høj kvalitet. Hun har om nogen været løftet niveauet for denne særlige niche, og tusindvis af børn har gennem årene sunget med på kendingsmelodien ' Klar! Pirat! Start!'.Debut-albummet blev udsendt i 1996, og forældre blev målløse over, at de for en gangs skyld blev slæbt med til koncerter, hvor det både var sjovt og til at holde ud at høre på for børn og voksne i forening.Recepten var et enkelt og traditionelt show, men med dramaturgi og plot, ledsaget af gode iørefaldende sange, fremført med energi og lyst. Og Palle Piratshowet med fem musikere på scenen er siden blevet eftertragtet både på friluftsscener, skoler og biblioteker over hele landet.Ulla Rasmussen begyndte i fødebyen, Nyborg, med amatørrevy og flyttede senere til København for at sætte gang i en professionel karriere, hvor hun i midtfirserne bl. a. optrådte med forskellige rockgrupper og de satiriske kvindecabaretgrupper ' Rita på Lystyacht' og ' Klister Sisters', der spiddede tidens kvindeånd.Fra den nye bopæl i Valby søsatte hun i 1996 sit Palle Pirat-projekt, bistået af ægtemanden Nils Harbo, der er musikproducer.Gennem årene blev det til ni album med børnemusik og to børnebøger med hjælp fra tegnerne Dino Fabrin og Claes Movin.De sidste år opnåede Ulla Rasmussen stor succes sammen med sangerinden Lisbet Frisenette. Den skøre Kaptajn Klap og den smukke Syngesild var et godt match, og Palle Pirat Duo fik mange trofaste fans.At lave børnemusik, uden samtidig at optræde på DR's sendeflade, er op ad bakke.Men Ulla Rasmussen var målbevidst og arbejdede flittigt og hårdt, også når hun havde fri. Hun værnede om sit privatliv, og få vidste, at når scenelyset var slukket, og der var langt til den næste koncert, kunne mismodet tage over. Men hendes egne børn blev det brændstof, der tændte Palle Pirat. Og Ulla Rasmussen havde den glæde at kunne arbejde med noget, hun elskede og brændte for, i over 20 år. Og det i en branche, hvor ellers kun de hårde hunde klarer det lange stræk.

Det var en helt særlig kvinde, der skulle modtage prisen for Nikolaj Coster-Waldau, og det lagde han heller ikke skjul på i videoen, der blev vist til showet i går aftes hos Nordisk Film i Valby ved København.»Heldigvis har jeg overtalt den person, der kender mig allerbedst - eller i hvert fald den person, der har kendt mig længst - til at komme og modtage prisen for mig. Så jeg håber, I vil tage rigtig godt i mod min kære mor,« sagde superstjernen til salen.Og Hanne Søborg Coster var da også veloplagt, da hun gik på scenen og fik den lille statuette af Ove Sprogøe i hænderne på sin søns vegne, overrakt af sidste års vinder Johanne Louise Schmidt. Skuespillerens mor kunne i hvert fald få hele salen til at skraldgrine.Julehygge med børnebørnene »På Nikolajs vegne vil jeg gerne sige tak én gang til. Men hvis I nu skal tænke jer grundigt om, så er det vel meget rimeligt, at jeg får prisen i aften. For jeg er jo årsagen.Og hvad er han? Han er selvfølgelig resultatet,« sagde Hanne Søborg Coster.Hun afslørede desuden for BT, at hun i år skulle fejre jul hjemme hos sønnen.»Ja, julen er jo den tid, hvor vi samles og hygger med både børn og børnebørn. Så vi er faktisk så småt ved at komme i julestemning derhjemme, synes jeg,« sagde Hanne Søborg Coster, der glædede sig over at være inviteret til showet.

De danske konkurrencemyndigheder skal godkende Danish Agro Machinery Holding A/ S' planlagte overtagelser af en række maskinhandlere.Det oplyser Konkurrenceog Forbrugerstyrelsen på sin hjemmeside.Maskinhandlerforretningerne er Traktor-&amp; Høstspecialisten A/ S, Vindmask 2017 Holding A/ S, Ringe Maskinforretning A/ S, Røstofte Maskiner A/ S og A. P. Jørgensen v/ Ellen Jørgensen. Alle sælger landbrugsmaskiner samt reservedele og reparationsydelser i tilknytning hertil.Danish Agro Machinery Holding A/ S blev stiftet i marts 2016, og ejer Danish Agro Machinery A/ S, som står for import og engrosforhandling af Claas-landbrugsmaskiner i Danmark. Det sker på baggrund af eksklusive distributionsaftaler mellem foderstofselskabet Danish Agro a. m. b. a. og Claas om import og forhandling af Claas-landbrugsmaskiner i Danmark, Sverige og Norge.Sidste frist 11. oktober-Transaktionen udgør efter parternes vurdering en fusion omfattet af konkurrencelovens bestemmelser om fusionskontrol, skriver styrelsen, der opfordrer alle interesserede til at komme med eventuelle bemærkninger til fusionen senest den 11.oktober kl. 12.Bemærkninger sendes til: Konkurrence-og Forbrugerstyrelsen, Carl Jacobsens Vej 35, 2500 Valby. E-mail: kfst@kfst.dk. Mærket: Fusion DAM/ VH/ RMF/ RM/ AP.Fusionen berører ifølge parterne markederne for salg af landbrugsmaskiner, tilbehør og reservedele til landbrugsmaskiner, eftersalgsservice samt redskaber. mip

Tidligere statsminister Anders Fogh Rasmussens løgn om Saddam Husseins ikkeeksisterende masseødelæggelsesvåben har fået ny aktualitet i forbindelse med USA's folkeretsstridige missilangreb på en luftbase i Syrien.For hver gang, kemiske våben anvendes i Syrien, får den folkevalgte syriske præsident, Bashar al-Assad, automatisk skylden hos den USA-ledede koalition, som Danmark er en ivrig deltager i.Og det uden noget ædrueligt bevis.Og alle folketingets partier er enige, og håndplukkede ' analytikere' bekræfter automatikken i DR og TV2.Her er der ikke plads til uvildige internationale undersøgelser, inden der konkluderes, for Assad skal fjernes.Så nu har IS og Al-Qaida fået carte blanche til at bruge kemiske våben.Som den udviklingshæmmede opvasker fra tv-serien ' Riget' sagde: ' Det gentager sig bare hele tiden - det er uhyggeligt'.Lederen af FN's undersøgelseskommission i Syrien, Carla Del Ponte, anførte ellers ved giftgasangrebet i Ghouta i 2013, at der var stærke indicier for, at det var ' oprørerne', der stod bag angrebet, og ikke Assad-regeringen.Hvorfor skulle Assads syriske hær, der er ved at vinde krigen sammen med deres allierede Rusland og Iran, bruge kemiske våben? Derimod har de tabende terrorister et klokkeklart motiv i desperate giftgasaktioner.USA-angrebet vil forlænge krigen og dermed spredes terroren til Europa, som vi senest har set i Stockholm. Stop krigen mod Syrien, og lad syrerne selv bestemme deres fremtid.Frank Johannesen Vestervang 23 Valby.

Lars Ege, Bjerregårdsvej 3, Valby: Apropos bestræbelsen på at narre læserne 1. april med et ekstra k i Politikens navn er der et helt andet lille k, som avisen burde overveje. Det er et k, der i årenes løb har vakt undren mange steder - i hvert fald blandt alle kommunikationsfolk på handikapområdet.Lige siden autoriteter inden for retskrivning anerkendte handikap som korrekt sideordnet med handicap, er Politiken gået enegang med denne moderne stavemåde. Ikke en ubetinget succes, må man konstatere, idet alle, der selv har en funktionsnedsættelse, og deres organisationer samt kommuner, regioner, rehabiliteringscentre, handikapvidenscentre og Socialstyrelsen er fortsat med at anvende det gæve c, som i øvrigt har en sjov oprindelse i udtrykket hand in cap fra britisk sportsog væddeløbshistorie.Set fra handikaporganisationernes vinkel har det altid været spændende, når man fik optaget en artikel i Politiken om et handikapfagligt emne, om de nu osse havde husket at rette c til k i manuskriptet alle 43 gange. Og ikke mindst, hvor ofte avisen kludrede med de organisationsnavne, hvor handikap indgår, og som Politiken - ret skal være ret - har gjort sig umage for at undlade at ændre på.For det ville jo også svare til, hvis alle vi andre hele tiden gik rundt og (på skrift) kaldte Politiken for Politikken.

Mange, navnlig selverklærede, liberale har gennem årene haft travlt med at kritisere Anders Fogh Rasmussens tilsyneladende midtsøgende og velfærdsbevarende politik.Mange elementer af Foghs politik bliver imidlertid fuldstændig ignoreret.Inden systemskiftet i 2001 var det altdominerende paradigme i den offentlige sektor nemlig flere skatter og et evigt forøget skattetryk - det tog Fogh et altafgørende og nødvendigt opgør med. Han formulerede principperne bag skattestoppet, som skulle ende års automatiske skattestigninger i den offentlige sektor.De nye principper var aldeles epokegørende og nyskabende. Men da dansk politik kom tilbage i sin vante gænge, var disse banebrydende principper bag skattestoppet pludselig glemt. Tilsyneladende var det rimeligt at suspendere skattestoppet for at hæve skatten og fortsætte efterfølgende, som om intet var sket - det var og er en skandaløs omgang af skattestoppets ellers sunde principper.Hvis den almindelige danske borger skal have lov til at beholde samme andel af sin egen løn fremover, er det afgørende, at skattestoppet bliver taget seriøst og håndhævet efter sin hensigt.Det er da på ingen måde rimeligt, at den almindelige danske lønmodtagers marginalskat er lige så høj som den højeste marginalskat i andre OECD-lande - det er et alvorligt problem, som den lemfældige omgang med skattestoppet ikke ændrer noget på.Skattestoppet er for vigtigt til at blive taget så useriøst af politikerne. Derfor skal skattestoppet én gang for alle håndhæves sådan, som det oprindelig var udtænkt, efterleves i sine sunde principper og endeligt ikke knægtes af beskatningshungrende venstrefløjspolitikere.AUGUST STENGAARD, MEDL. AF VENSTRES UNGDOM, VALBY.

Det aktuelle projekt er Skandinavisk Tobakskompagnis gamle hovedkontor i Søborg (foto), som skal konverteres til 171 kollegieværelser. Der er i alt 15 projekter til en samlet værdi på ca. 4 mia. kr. undervejs hen over Gefion Groups skriveborde. 

Fire måneder er gået, siden to børn på hhv. 7 og 15 år fra en stor congolesisk flygtningefamilie i Haslev på Sydsjælland i oktober mistede livet efter tegn på forgiftning.Men endnu lever familien i uvished om, hvad der egentlig forårsagede ulykken, hvor i alt ni børn og to forældre blev dårlige, og andre to børn fik organsvigt, men overlevede efter levertransplantationer.Sydsjællands-og Lolland Falsters Politi igangsatte en undersøgelse for at fastslå dødsårsagen. I januar udtrykte politiet en forhåbning om, at resultatet ville foreligge i begyndelsen af februar, men sådan er det ikke gået, oplyser vicepolitiinspektør Søren Ravn-Nielsen.»Vi er endnu ikke færdige med vores undersøgelser, og jeg kan ikke sige, hvor længe der vil gå. Måske et par uger endnu. Der er stadig nogle prøver, vi ikke har fået endeligt svar på. Vi er nødt til at komme hele vejen rundt og være meget grundige,« siger han.Så for nu ved I stadig ikke, hvad der er sket? »Nej, og vi giver ikke delresultater på det. Vi skal nok melde samlet ud, når vi er klar til det,« svarer Søren Ravn-Nielsen.Først blev der spekuleret i, at familien var blevet forgiftet af grøn fluesvamp, men familien afviste efterfølgende at have samlet svampe til madlavningen.Forud for ulykken havde familien flere gange kontakt til sundhedsvæsenet, bl. a. fordi den 15-årige datter, som siden døde, havde ondt i maven og kastede op.Familien bor i dag i Valby.jacob.haislund@jp.dk 

Det lille lidt slidte hvide hus ligger lidt for sig selv, men er placeret midt i et område med masser af lejligheder og villaer i Valby.Klokken lidt over ni denne kølige martsdag stiller Anna Katrine Skall Sørensen cyklen og går ind i kiosken. Få minutter efter er hun ude igen forsynet med en stor pakke, som indeholder en computerskærm.»Det er nemt lige at smutte forbi og hente pakker i kiosken. Normalt henter jeg pakker efter arbejdstid«, siger hun og trækker cyklen med pakken på bagagebæreren hen ad Valby Langgade.Inde i kiosken ligger en stor pakke oven på frostboksen med is, ved siden af disken står de halvstore pakker stablet på gulvet, og i baglokalet er hylderne fulde af mindre pakker.»Vi får vel mellem 60 og 80 pakker om dagen til kunder her i kvarteret«, siger kioskindehaver Ahmad Jehanzeb og kigger ud ad den åbne dør mod etageejendommen overfor. Ahmad Jehanzeb har haft kiosken i ni år og har åbent fra otte morgen til midnat.»De fleste kommer sidst på eftermiddagen og henter deres pakker«, forklarer han. Der kan også afleveres pakker i den lille kiosk.Pakker er pengeVognene med pakkerne til kiosken kommer typisk tidligt om morgen, men der kommer et pakkebud om formiddagen, mens Politiken er på besøg.Den lille kiosk får pakker fra tre pakke-firmaer - GLS, Bring og som seneste skud på stammen DAO.»Det er godt et halvt år siden, vi begyndte med pakkerne, og det har vi været glade for. Vi får penge for hver pakke, og så kommer folk ind i kiosken. Det kan godt være, at de ikke køber noget, men så ved de, at vi er her«, siger Ahmad Jehanzeb.Kiosken på Valby Langgade er en lille del af de problemer, som det statsejede PostNord står i for tiden. PostNord i Danmark har måttet se mængden af breve falde med med rekordfart siden år 2000, mens markedet for pakker vokser.Rekord i e-handel sidste årForeningen for Dansk Internet Handel (FDIH) kan oplyse, at danskerne i 2016 købte varer på nettet for mere end 100 milliarder kroner. Det svarer til en stigning i e-handel på 16 procent sidste år, og pakkerne skal ud til kunderne.PostNord har måttet nøjes med en vækst på 6 procent i e-handel-delen af sin forretning, kunne Politiken fortælle i februar, mens konkurrenterne fortæller om stigninger på trecifrede procenttal.Distributionsfirmaet DAO leverer pakkerne hjem til kunderne med avisbude fra Dagbladenes Distributionsnet alle dage året rundt.»Vi leder hele tiden efter steder, hvor vi kan få vores pakker udleveret«, siger produktchef Roland Eliasson fra DAO: »Ud over at bringe pakker ud med avisbude skal vi også have steder, hvor kunderne kan indlevere pakker. Og når vores avisbiler kører ud til kioskerne, kan de også have pakker med«. Avisbuddene bringer altså nogle pakker - typisk mindre af slagsen som bøger - ud til kunderne.»Men der er også nogle, som gerne vil hente deres pakker i en butik i nærheden af deres bopæl. De har måske ikke lyst til at have en værdifuld pakke stående uden for døren i opgangen hele dagen«, siger han.Pakker på ølkasserDer eksisterer ikke nogen samlet oversigt over markedsandelene på pakkemarkedet.PostNords markedsandel var i 2008 på 75 procent og var i 2012 faldet til godt 50 procent, men der kan være sket meget siden.PostNord har sløjfet udbringning af pakker om lørdagen som et led i en spareplan, alt imens konkurrenterne konstant er på jagt efter nye udleveringssteder som kiosken i Valby.»Jeg tager ud og kigger på forholdene.Og der skal helst være orden i tingene«, siger Roland Eliasson og peger rundt på hylderne, hvor opvaskemiddel og konservesdåser står i lige rækker.»Det er vigtigt, at der er styr på udlevering af pakkerne, så der ikke går pakker tabt. Vi er godt nok forsikret, men det koster en masse tid og kræfter, hvis der ikke er styr på tingene. Og det er ikke god service over for kunderne«, siger han videre.Kioskens baglokale er blevet forvandlet til et miniposthus, hvor kioskmedarbejderen Imran Ifzil har sit eget system for pakker mellem ølkasser og konservesdåser.thomas.flensburg@pol.dk Fakta: PostNord RedningsplanenPostNord i Danmark har præsenteret politikerne for en stor redningsplan.Baggrunden for krisen er i høj grad, at mængden af breve er faldet med 75 procent siden 2000.Antallet af medarbejdere i Danmark skal reduceres med 3.500-4.000 i løbet af 2 til 3år. Alene i år skal 1.500 stillinger nedlægges. Omstillingen forventes at koste 4 milliarder kroner.Heraf har PostNord anmodet sine ejere om at finde 2,3 milliarder kroner i tilførsel af ekstern kapital.Siden 2013 er der forsvundet 3.000 jobs i PostNord Danmark, så der nu er omkring 10.000 ansatte.Der er godt 3.000 statstjenestemænd ansat i PostNord Danmark, som har særlige vilkår og blandt andet har krav på 3 års løn, hvis de bliver fyret.Fejl og Fakta: 28.03.2017»Der er godt 3.000 statstjenestemænd ansati PostNord Danmark«, skrev vi på side19 i Lørdagsliv 18.3. De er dog ikke længeretjenestemænd, men har lignende vilkår.
MINIPOSTHUS Mens vi dropper brevene, sender vi flere pakker. E-handlen slog rekord sidste år.
BYUDVIKLING Centralt i Carlsberg Byen, ved Bryggernes Plads og med de ikoniske Carlsberg-elefanter som nærmeste nabo, vil det næste projekt med boliger, erhverv og p-kælder snart skyde op på den gamle bryggerigrund i Valby.Arkitektfirmaet Adept har tegnet projektet i samarbejde med Werk og Norconsult, mens B. Nygaard Sørensen A/ S skal stå for opførelsen med opstart i december.Herlev-entreprenøren er i forvejen aktiv i Carlsberg Byen med erhvervsprojektet Christen Hus.Theodora Hus består af 58 boliger fra 57 til 183 kvm.For nylig åbnede salget, og i løbet af den første dag blev 40 af byggeriets 58 lejligheder reserveret, oplyser adm.direktør i Carlsberg Byen, Jens Nyhus.Theodora Hus er et karrébyggeri, bestående af tre længer nybyggeri, der bygges sammen med den fredede gærbygning på nabogrunden og skaber et fælles grønt gårdmiljø.De fleste lejligheder får altaner, og syv af dem får tagterrasse.De fem største boliger i ejendommen vil sprede sig over to etager med et opholdsrum i dobbelt højde, rå betonvægge og hvide ståltrapper.Projektet omfatter yderligere en etape 2, hvor den fredede gærbygning efter planen skal ombygges og udvides med en ny tagetage og en tilbygning på bagsiden, væk fra Bryggernes Plads.
Theodora Hus med 59 boliger skal stå færdigt i 2019.
1 (7) Loppemarkeder. Der bliver tænkt meget på skovture, løbetræning, cykelture, havefester. Men det eneste stensikre er, at de fleste danskere i løbet den første weekend med forårsvejr kommer i nærkontakt med mindst ét loppemarked.2 (ny) Stjerner eller forrædere? Sort Sol holdt forleden releaseparty i Planetariet for det tidligere punkbands nye elektroalbum, ' Stor langsom stjerne'. Et tankevækkende valg af location på mere end én måde. Opførelsen af netop Planetariet var for 25 år siden årsagen til, at det legendarisk punkpalads Saltlageret blev revet ned.Siden da her det været god undergrundsstil ikke at sætte sine ben på det sted.3 (ny) Digitale gidsler. Man skal lige vænne sig til forestillingen om, at éns e-mails kan ligge stuvet sammen, bastet og bundet i bagagerummet på en gammel Toyota langt ude i skoven.4 Ragnarock. Er han kulturens svar på byrådssekretær Godtfred Lund i Korsbæk? Roskildes museumskonge, Frank Birkebæk, i strid modvind, en måned før han går på pension, følges i åndeløs spænding fra Kulturdanmarks sofarækker.5 (ny) Frimærker. De fleste vil bevare kongehuset. Dem, der er inde i det, gider bare i stigende grad ikke være sammen med hinanden. Bl. a. derfor bliver der nul karrettur og vinkefest, når regentparret om nogle uger har guldbryllup. Til dem, der har særligt behov for at slikke de to bagpå, har PostNord udgivet et 50-kroners (!) frimærke med de to gamle. Foreningen Republik Nu holder på søndag kl. 14 generalforsamling i Valby Kulturhus.

SPILDEVAND Danmarks længste spildevandsbassin står nu klar til at håndtere både regn-og spildevand i København.Faktisk er bassinet en 3,4 km lang tunnel af med dimensioner a la den københavnske metro og ligger 16 meter under Vigerslevparken i den københavnske bydel Valby.Spildevandstunnellen blev indviet i sidste uge og kan rumme 29.000 kbm vand, hvilket svarer til 12 olympiske svømmebassiner.Den skal være et effektivt værn mod forurening fra Damhusåen, som løber midt i parken.Hensigten er desuden at vandet i enden af Vigerslevparken bliver renere, og der kan etableres en badestrand.Samtidig mindsker tunnelen risikoen for oversvømmelser, når der er kraftig regn eller skybrud over området.- Med den nye tunnel tager vi et væsentligt skridt mod renere vand i åen. Til gavn for beboere og parkgæster, der er blevet generet af lugten fra de mange kloakudløb.Samtidig øges kapaciteten i hele kloaksystemet herude. Og det reducerer risikoen for oversvømmelser, når der er skybrud, siger Hofors adm. direktør, Lars Therkildsen, i en pressemeddelelse.Tunnelarbejdet begyndte i 2013 og har inklusiv en ny pumpestation kostet godt en halv milliard kroner at anlægge.Den nye tunnelLængde 3,4 kilometerDiameter: 3 meterKan rumme 29.000 kbm vandAnlægsperiode 2013 - 2017Bygherre: Hofor A/ SRådgiver: Niras A/ SEntreprenør: Østergaard-AarsleffJV I/ S.
18 meter under en københavnsk park løber kommunens nye spildevandsbassin, der har metrodimensioner.
En beruset dame stod i går formiddag bag en anmeldelse af en buschauffør.Og det var en anmeldelse, der fik politiet til at handle med det samme.Bus 8A endte med at blive bragt til standsning af politiets specialstyrker ved Toftegårdsplads i Valby, hvorefter chaufføren blev lagt i håndjern, og passagerer blev beordret ud.- Vores specialuddannede politi var tilfældigvis i nærheden, så de greb ind med det samme, fortæller vagtchef Henrik Svejstrup, Københavns Politi.Politiet fandt dog ud af, der intet hold var i anmeldelsen - men desværre skete det først, efter at chaufføren var lagt i håndjern.- Han er dybt rystet over, hvad der er sket. Det er en virkelig ubehagelig situation, han har været i, siger Morten Nissum, pressemedarbejder hos Arriva.Chaufføren har siden talt med sin chef om hændelsen, og Arriva lover at tilbyde ham hjælp, hvis han har brug for at tale om oplevelsen.Politiet har endnu ikke oplyst, hvad anmeldelsen mod chaufføren gik ud på. Men de bekræfter, at den var meget grov.- Den var så alvorlig, at vi valgte at stoppe bussen, tømme den og lægge chaufføren i håndjern, siger vagtchef Lars Guldborg, Københavns Vestegn Politi, der har overtaget sagen.Her skal man nu i gang med at undersøge, hvad der præcis er gået forud for anmeldelsen.aha@eb.dk .

Bente Frost, 80Fhv. borgmester i København, Nyborg, bliver 80 år 26. april.Bente Frost var Venstres første borgmester i København og tidligere trafikborgmester.Her fik hun ry for at holde ord og være loyal over for indgåede aftaler.Nogle ville kalde hende stædig -andre viljefast -under alle omstændigheder bragte det hende på kollisionskurs med gruppefællerne -ikke mindst Søren Pind.Hun blev valgt ind i Borgerrepræsentationen (BR) i 1981, og i 1994 blev hun valgt til Venstres første borgmester i København med ansvar for trafikken. Hun modtog Vejprisen for indsatsen for at forskønne torve og pladser, og da embedsperioden udløb i 1997, blev hun Ridder af Dannebrogsordenen.Herefter var Frost næstformand for Borgerrepræsentationen, hvor hun høstede stor anerkendelse for sit arbejde med at pleje internationale kontakter. Den politiske karriere sluttede med udgangen af 2005.Derefter solgte hun sit hus i Valby og sammen med sin datter købte og renoverede hun et af Nyborgs ældste huse. Herfra oplyser hun op til sin runde dag, at hun er glad for byen og dens omgivelser. Tiden bruger hun på sin familie og på rejser og hun så følger hun med i, hvad der sker i København.Bente Frost følger også stadig bypolitik på europæisk plan. Samarbejdet mellem Paris og København, som hun i sin tid var med til at starte, eksisterer stadig. Da udvidelsen af metronettet snart står færdig, håber hun kun, at havnetunnelen snart bliver gennemført.

For bare 30 år siden var København en by med store industriområder, faldefærdige bydele og en by i økonomisk morads.Siden er det gået stærkt. Bysanering har for alvor presset boligpriserne i hovedstadens brokvarterer og indre by op til nærmest astronomiske højder, og den tunge industri er noget nær ikke-eksisterende. I stedet er de tidligere industriområder forvandlet til eksklusive boligområder, og København har fået nye bydele i både Ørestad, Nordhavn, Sluseholmen og på Carlsbergs tidligere bryggerigrund i trekanten Frederiksberg, Vesterbro og Valby, der udvikles til Carlsberg Byen.Sidstnævnte område har for alvor været i vælten den seneste uge, efter en række erhvervsdrivende har været nødt til at lukke deres butikker i Carlsberg Byen grundet lav aktivitet og høje huslejer.At der ikke er den store aktivitet i området er måske ikke så mærkeligt, i og med at der fortsat ikke er mange beboere i området. Og det erhverv, som allerede er etableret har ikke været nok til at trække udefrakommende til.Det vil altid være en satsning for en erhvervsdrivende at etablere sig i nye byområder.Men der ligger også et ansvar for byudviklere i at give virksomheder og beboere fornuftige vilkår. Selvfølgelig skal developere gerne tjene på deres investering. Ellers var der ingen byudvikling. Men der påhviler dem også at tænke mere langsigtet, så beboere og forretninger ikke jages bort. For ellers står man bare med store spøgelsesbyer. Og det kan hverken kommuner eller udviklere være tjent med.
Leder.
Ole Kock Hansens A Very Big Band Pianisten og dirigenten Ole Kock Hansen er en af dansk jazz største stjerner, jazzens grand old man. Nu mødes han igen på scenen med søs-kendeparret Marie Carmen Koppel og Benjamin Koppel til en veritabel jazzfest, og med sig har Ole Kock Hansen sit 16 mand store A Very Big Band.Søndag 9. juli kl. 19.30 Betty Nansen Teatret, Frederiksberg Allé 57, Frederiksberg Pluspris 140 kr.Pris uden abonnement 175 kr.Erik Satie Revisited feat.Cæcilie Norby, Marilyn Mazur m. fl.En række af dansk musiklivs stjerner går sammen om at fejre den franske komponist Erik Satie. Oplev Cæcilie Norby, Marilyn Mazur, Lars Danielsson, Anders Koppel, Benjamin Koppel, Tine Rehling, Richard Krug og skuespiller Henning Jensen.Mandag 10. juli og tirsdag 11. juli kl. 19.30 Betty Nansen Teatret, Frederiksberg Allé 57, Frederiksberg Pluspris 204 kr.Pris uden abonnement 255 kr.The Art Of The Quartet -Erskine/Colley/Werner/Koppel De to amerikanske stjernemusikere, pianist Kenny Werner og bassist Scott Colley, har været med hvert år til SummerJazz siden 2009. Werner, Colley og saxofonist Benjamin Koppel har et tæt samarbejde. I år har de fået den levende legende, trommeslager Peter Erskine til at komme forbi.Fredag 14. juli og lørdag 15. juli kl. 19.30 Prøvehallen, Porcelænstorvet 4, Valby Pluspris 172 kr.Pris uden abonnement 215 kr.

Restaurant Flammen begyndte sin udbredelse i Jylland, men de seneste par år har kæden set sig sulten på Sjælland.  I næste uge slår Flammen dørene op til en ny restaurant på Nyropsgade i København, men det bliver næppe den sidste i hovedstadsområdet, fortæller medejer Martin Rosenfeldt-Sunddal. 

Michael Jagd, Mellemtoftevej 8, Valby: Er der ikke nogen fra Københavns Borgerrepræsentation eller teknik &amp; miljø, der kan fortælle Helge Sander og Lars Seier Christensen, at københavnerne ikke ønsker deres formel 1-racerløb til byen, og at vi ikke skal brandes som en sort motorby, men som en grøn cykelby? Hvis Helge Sander er så forhippet på at skaffe formel 1 til Danmark, kan han passende få det kørt i Herning, hvor de har masser af plads - og måske også et publikum. Anders Samuelsen og Saxo Bank kan vel forventes at medvirke? Nyhedsjournalisterne på tv holder velvilligt mikrofonen for Helge Sander og Lars Seier Christensen, så de kan ture uimodsagt frem med deres påstande om, at københavnerne sukker efter formel 1.Det er blot et spørgsmål om, at Borgerrepræsentationen snart vil stemme for afholdelsen af racerløbet, forstås. Man hører ingen københavnske politikere sige dem imod. Formentlig fordi de ikke bliver spurgt. Indbyggerne og vælgerne ønsker ikke formel 1 til byen. Så sig dog noget, Frank Jensen.Formel 1 er en miljøfjendtlig sport og repræsenterer en sort og oliefråsende kultur. Så problemet burde også være et anliggende for medlemmerne af kultur-og fritidsudvalget.Vi kan ikke fremstå som en klimavenlig grøn turistby og samtidig markedsføre os med benzinafbrænding og motorløb.

Den stjålne pakke med Olsen-bandens plan dukkede op i ekspeditionen ved Fyns Politi i Odense tirsdag formiddag. Det bekræftede Fyns Politi i går.Pakken blev stjålet fra et bord på Nordisk Film i Valby i weekenden. Her blev gerningskvinden filmet af overvågningskameraer, da hun stak planen - pakket i brunt papir og med sejlgarn omkring - ind under sin dunjakke.Den 67-årige gerningskvinde havde set sig selv på tv, fik dårlig samvittighed og indleverede planen til politiet på Fyn.Pakken, der var lukket op, da den blev indleveret, indeholdt ikke nogen plan, men en orange dug. Det brune papir fulgte med dugen, da den blev afleveret, mens sejlgarnet var væk, oplyser politiet.Nu er hun sigtet for tyveri efter straffelovens paragraf 276 - »for tyveri straffes den, som uden besidderens samtykke borttager en fremmed rørlig ting« - og hun erkender forholdet.Nu er der nogen, der mener, at Olsen-banden er kulturarv - er det kulturarv, hun har stjålet, eller er det bare en pakke med en orange dug? »Det vil være op til anklagemyndigheden.Det er forsættet, der skal regnes ud her. Hvad var meningen med tyveriet«, siger Kenneth Taanquist, vagtchef, Fyns Politi, til Bagsiden.... eller om det var meningen at begå et millionkup ud fra den plan, pakken kunne have indeholdt? »Ja, det har vi anklagemyndigheden til at vurdere og tolke«. Pakken med dug er nu retur i udstillingen ved Nordisk Film.bagsiden@pol.dk 
KUP.
Uffe Hartvig Larsen, Kirkevænget 6, Valby: I denne søde juletid har Politiken valgt at give ordet til religionshistorikerne Mikael Rothstein og Jens André P.Herbener, som skal »tage religion under indgående behandling«. Analyse og viden, kritik og holdninger skal der til, når vi taler om religion, slår d'herrer fast, og religion må aldrig tages for givet. »Intet er helligt«. Der har gennem tiderne været adskillige bud på, hvad det hellige er, så det er svært at forestille sig, at der ikke skulle være noget, der er helligt for nogen, og vi kender ikke noget samfund, som ikke har rummet religion i en eller anden form, så man fristes til at sige: Jo, religion må tages for givet.Mikael Rothstein ved, at Gud an sich ikke eksisterer; det er interessant, al den stund ingen andre ved det, og senest 17.12. anfører Jens André P. Herbener med arme og ben tekststeder fra Det Gamle og Det Nye Testamente som »belæg« for, at »kristne værdier kan være alt fra massemord til medfølelse«. At også Fanden kan læse Bibelen burde ikke overraske en religionshistoriker.Det problematiske ved at give ordet til Rothstein og Herbener er, at de ikke har en religionsvidenskabelig, men en privat, missionerende dagsorden, når de taler om religion.Man må formode, at det også gør sig gældende i deres undervisning, hvorfor det eneste rigtige må være at oprette et ateistisk menighedsfakultet.Så ved vi ligesom, hvad vi har med at gøre.

Den sidste side er vendt.Handlen af den storsælgende forfatter Jussi Adler-Olsens arbejdsbolig i Allerød er netop blevet tinglyst.Dermed er det altså ikke længere det velkendte Adler-Olsen-navn, der står nederst på skødet til kvadratmeterne, hvor fortællingerne om politimanden Carl Mørck og Afdeling Q er gået fra interessante idéer til spændende bøger.Den 266 kvadratmeter store villa var senest udbudt til salg for 5.985.000 kroner i juli 2016, men den endelige handel er gået igennem en smule billigere.Af tinglysningen fremgår det, at Adler-Olsen har solgt kvadratmeterne for 5,3 millioner kroner.Dermed kan Jussi Adler-Olsens firma, der ejede adressen, på trods af den pæne forhandlingsrabat, hive en million-fortjeneste hjem på salget.Firmaet købte boligen i 2012 for 4,3 millioner kroner.Privatvillaen i Allerød blev solgt i januar i 2017 for 6,2 millioner.Med salget af arbejdsvillaen kan Jussi Adler-Olsen og fruen Hanne sætte det sidste punktum for deres tid på boligmarkedet i denne omgang.I sommeren 2016 udbød de både deres private villa, der også ligger i Allerød, og arbejdsvillaen til salg, og efter lidt op og nedjusteringer af priserne er begge nu solgt videre til nye ejere.Samtidig har Adler-Olsen fundet en ny dør at sætte deres navneskilt på.Allerede inden parrets to Allerød-villaer blev solgt, købte de en villa på 321 kvadratmeter i København-bydelen Valby for 12,5 millioner kroner.Adler-Olsen har solgt kvadratmeterne for 5,3 millioner kroner.
Nu er også arbejdsboligen i Allerød solgt til en gysende god pris.
RENOVERING En forladt bygning uden værdi for ejere eller kvarteret. Sådan kunne man nemt beskrive Gråbrødrevej 19 i Tønder, der engang stod som en forfalden boligejendom i tre etager.Men igennem de seneste år har Ejendomsselskabet Leoparden A/ S investeret i en omfattende renovering af bygningen, der nu huser topmoderne lejligheder, og som med sin nye røde facade giver liv til kvarteret.Det løft er et eksempel på den store værdi en mindre by kan have af et ellers relativt simpelt renoveringsprojekt, og det faldt i nomineringsudvalgets smag, så derfor er projektet nomineret til Renover prisen.- Før renoveringen lignede ejendommen lidt af et spøgelseshus, så renoveringen har virkelig ført til et løft, også for omgivelserne.Det er hele kvarteret, der er blevet løftet. I en tid, hvor de mindre byer er under pres og bycentrene især, er det positivt at man gør en så stor indsats for en bevaringsværdig bygning, siger Gøsta Knudsen, der er formand for udvalget.Nominerede i hele landetBygningen er bevaringsværdig, og er i dag blandt andet udstyret med nye sprossevinduer og indpassede zinkinddækkede kviste.Desuden har bygningen gennemgået en større energioptimering, så den lever op til kravene for nyt byggeri.Gøsta Knudsen understreger, at var en væsentlig prioritet for nomineringsudvalget også at finde projekter vest for Valby Bakke.- I nomineringsudvalget er det også vigtigt for os, at vi med nomineringerne får dækket hele landet, siger Gøsta Knudsen.Parter bag projektet Bygherre: Ejendomsselskabet Leoparden A/ S Totalrådgiver: Arkitekter Syd ApS Entreprenør: Ejendomsselskabet Leoparden A/ S.
En omfattende renovering betyder, at det der før lignede et sønderjysk spøgelseshus i dag huser topmoderne lejligheder.
Lørdag klokken 12 blev der begået et kup mod den nyåbnede udstilling om Olsen-bandens meritter hos Nordisk Film i Valby: En kvinde i 60' erne tog pakken, der rummer Egon Olsens planer - den pakke i brunt papir og med sejlgarn, han altid har med sig, når ham bliver løsladt - og gemte den under sin rummelige dunjakke for derefter at forsvinde.Det har man efterfølgende kunnet se på et overvågningskamera.Københavns Politi bekræfter, at tyveriet er anmeldt, men har ikke planer om at offentliggøre overvågningsvideoen: »Det vil ikke være proportionelt med sagen«, som vicepolitiinspektør Riad Tolba siger til Bagsiden. Politiet vil dog gerne have henvendelser om sagen fra borgerne.Man kunne jo forstille sig, at der lå en plan i pakken. Så man på den måde kunne forebygge et større kup? »Ja, det vil være supergodt, hvis vi kunne forhindre et røveri eller et yderligere tyveri. Det kunne være præventivt, men mon dog. Jeg tror, de er gået på pension«, siger han.Hos Nordisk Film tror rundviser på udstillingen Nicklas Pedersen ikke, at der ligger en plan i pakken. Men han kender faktisk ikke til pakkens indhold: »Den var formentlig fyldt med papir eller en dug. Men det er lidt et mysterium.Det føltes dog ikke som pengesedler eller en plan«, siger han til Bagsiden.Han kan berolige med, at en ny pakke måske allerede er indplaceret i udstillingen: En 13-årig dreng, Albert, har lavet en ny pakke, som han ville aflevere i går.bagsiden@pol.dk 

Hvad der kan få forfattere til at søge afsides og i hi, når det trods alt er det agerende og levende menneske, vi skriver om, står for mig som en gåde. For mig er det nemlig det modsatte, der inspirerer og tænder.Mit første romanforsøg, »Russisk Kabale«, skrev jeg i et hollandsk højhus på syvende sal, mens biler og cyklister myldrede på kryds og tværs mellem møller og kanaler lige under mit vindue. På Gammel Kongevej, hvor jeg skrev »Alfabethuset«, var det svedende motionister langs Søerne eller byggeriet af Planetariet, jeg følte mig som en aktiv del af. Altid med høretelefoner på og med bevidsthed om, at disse menneskers energi også blev min energi. Vi hørte sammen.Og sådan er det nu, hvor jeg som altid sidder klinet op ad vinduet for at leve livet sammen med dem, der bevæger sig lige udenfor. I Barcelona med de hujende skolebørn, i Valby med dem på stien langs mit hus, eller i mit skrivedomicil i Rørvig, hvor jeg ikke sidder i den side af huset, der vender ud mod fjorden og dens stille vand og storslåede himler, men i stedet betragter dem på fortovene langs Toldbodvej, når de forventningsfulde slentrer mod loppetorvspladsen eller mod havnen for at fange krabber. Det er sådanne udsigter, hvor mennesketyper smelter sammen, der giver mig lyst til at skabe nye og usete liv.

Uffe Hartvig Larsen, Kirkevænget 6, Valby: Mette Fugls klumme ' Opsedasse, Danmarks Radio!' (19.8.) var et kritisk, men positivt og loyalt indspark i den række af debatindlæg, som DR's mange ledelsesforskyldte møgsager har givet stof til.»Lad os beholde pengene og (' giv os mulighed for at', skulle der nok have stået!) kvittere med kvalitet«. Mette Fugl appellerer til de politikere, der skal strikke et nyt medieforlig sammen, og den opfordring kan man sagtens tilslutte sig, hvis DR til gengæld leverer den indsigt og baggrund, som Mette Fugl efterlyser, og ikke selfie-journalistik og rejselystne medarbejdere, der lufter deres gamle mødre - eller nakker og æder med deres venner, kunne man fristes til at tilføje.Det er imidlertid stærkt bekymrende, at den kulturminister, der sidder for bordenden ved de forestående medieforligsforhandlinger, selv har vist sig at være en møgsag.Der er næppe tvivl om, at Mette Bock (LA) var i sin gode kontraktlige ret, da hun hævede et par millioner den dag, hun selv valgte at fratræde sin stilling i DR. Om det så er rimeligt eller ikke, vil hun overlade til andre at vurdere. Det kan Mette Bock være sikker på, at vi har gjort.Mon hun selv har forstået, at hendes egen møgsag er en del af den kultur i DR, der skal gøres op med?.

I forbindelse med EUs nye roaming-lovgivning har mit teleselskab varslet en prisstigning på ca. 20 pct., hvilket også indbefatter mere taletid m. v. Jeg har forsøgt at få selskabet til at oplyse, hvor stor en del af stigningen, der skyldes EU-lovgivningen, men det vil/ kan de ikke oplyse.En bekendt har fået en stigning på ti kr. om måneden med begrundelse i EU-reglerne. Hvis dette tal er repræsentativt, må jeg konkludere, at det for mig er en ekstra udgift, idet jeg på mine rejser i EU ikke har nået at bruge 120 kr. om året på roaming, opkald m. v. Det fik mig til at spekulere over, hvem denne lovgivning er til gavn for? Svaret er: De borgere, som rejser ofte i EU og bruger for mere end 120 kr. ekstra om året.Lovgivningen sikrer teleselskaberne visse rettigheder, men den er ikke til gavn for bl. a. de borgere, som rejser i EU og bruger for mindre end 120 kr./ året, borgere der rejser uden for EU, dem der ikke flytter deres abonnement, og dem der ikke kan overskue de nye reglers konsekvenser og/ eller flytning af abonnement.Min konklusion er, at aftalen favoriserer nogle borgere på bekostning af andre. Det finder jeg diskriminerende. Derudover finder jeg aftalen socialt ulige. Min opfordring er at ændre aftalen, så alle borgere får varetaget deres interesser. Derfor har jeg 12. juni bedt EU om at få antaget et andragende til behandling i Europa-Parlamentet. KIM DEHN JØRGENSEN, CARL LANGES VEJ 31, 2500 VALBY.

Endnu et byudviklingsprojekt er undervejs i København i disse år. Carlsberg Byen skyder op i området mellem Frederiksberg, København og Valby, og her skal 600.000 kvadratmeter bebygges med 3100 boliger, erhverv, kultur og skoler. 

I egne fodspor På udstillingen "Basic" i Fotografisk Center i København går Erik Steffensen i egne fodspor ved at tage tidligere værker op til kunstnerisk og metodisk revurdering. 

Sagen om den stjålne turistbus, som har optaget Bagsiden, siden den forsvandt fra Ingerslevsgade natten til 30. august, er nået til et nyt afgørende punkt, og Bagsiden kan i dag bringe nyt om sagen, som ingen andre medier har bragt før.For det første er sagen overgivet til juridisk behandling. Det bekræfter politikommissær Steffen Thaaning Steffensen, Københavns Politi, over for Bagsiden. Det vil sige, at der i løbet af cirka to uger vil komme et anklageskrift mod den serbiske mand fra Valby, der har været anholdt og varetægtsfængslet i sagen siden 15. oktober.Manden er varetægtsfængslet frem til 8. januar.Politikommissæren kan også bekræfte, at »han er del af et større setup. En gruppe kriminelle sydfra, der excellerer i tyveri af blandt andet busser«. Den årvågne læser vil huske, at sagen blev overdraget til Københavns Politis afdeling for organiseret kriminalitet, og formodningen om organiseret kriminalitet er altså bekræftet.Endelig kan politikommissær Steffen Thaaning Steffensen oplyse, at bussen er udleveret til ejeren: »Der er lavet væsentlige ændringer på bussen. Den har bl. a. fået en ny farve - noget plastik, der er klistret på - og falske nummerplader. Et helt nyt udseende«, siger han til Bagsiden.Men den har så et stelnummer eller noget andet, der gør, at I er sikre på, at det er den? »Der er noget skjult, noget kun vi kan finde, og så har den nogle specielle kendetegn, der gør, at vi er sikre på, at det er den«, siger Steffen Thaaning Steffensen.bagsiden@pol.dk 
BUSSAGEN Bagsiden bringer i dag nye eksklusive oplysninger i sagen om den stjålne turistbus fra Belgien.
Dagens navn: Otto. Han var biskop i Bamberg (død 1139) og foretog flere rejser ad Pommern til for at forkynde evangeliet. 1520: Den danske konge Christian 2. krones i Stockholms Storkyrka som konge af Sverige. 1807: Storbritannien erklærer Danmark krig som følge af, at Danmark har sluttet overenskomst med Frankrig. 1841: Det første prærievogntog med emigranter når Californien efter at have været undervejs fra Missouri siden den 1. maj. 1847: Den tyske komponist Felix Mendelsohn-Bartholdy dør. Han blev kun 38 år. 1862: Den amerikanske opfinder Richard Gatling patenterer det første maskingevær, hvis ti løb kan affyre 1.200 skud i minuttet. 1907: Maleren, billedhuggeren og grafikeren Henry Heerup fødes på Frederiksberg. (Død 1993). 1921: Japans premierminister Takashi Hara myrdes, 1944: De allierede erklærer Grækenland befriet fra de tyske nazister. 1946: FN's uddannelsesorganisation UNESCO oprettes med hovedsæde i Paris. 1952: Republikaneren Dwight D. Eisenhower vinder det amerikanske præsidentvalg over den demokratiske Adlai Stevenson. 1980: Republikaneren Ronald Reagan vælges til USA's 40. præsident. 1995: Israels ministerpræsident Yizhak Rabin myrdes af en højreekstremistisk, jødisk fanatiker. 2011: I Minneapolis i USA åbner Ecco-koncernen butik nummer 1.000 på verdensplan. 2012: Den blå gasbeholder i Valby - Køgevejens Gasbeholder - nedlægges. Den jævnes med jorden. 2014: Lene Espersen (K) forlader politik efter 20 år i Folketinget for at blive direktør i Danske Arkitektvirksomheder. 

Roskilde Festival offentliggjorde torsdag de første ti navne til næste års store musikbegivenhed.Blandt nyhederne er hovednavnet Bruno Mars, der naturligvis indtager Orange.Hitmageren fra Hawaii er en af tidens største popstjer-ner og mest populære entertainere.32-årige Bruno Mars, der er inspireret af Michael Jackson og James Brown, er kendt for sine velsmurte sceneshows, som han har fyret af i København flere gange siden gennembruddet i 2010 med karrierens første singler ' Just the Way You Are' og ' Grenade'. Sangeren har givet udsolgte koncerter i Store Ve ga, Valby Hallen, Forum og senest Royal Arena i maj.Bruno Mars var en del af pauseshowet under Super Bowl i både 2014 o g 2016, men torsdag 5. juli skifter han alt-så et amerikansk stadion ud med Dyrskue pladsen i Roskilde.Comeback fra C. V.Blandt festivalens øvrige nye navne er le gendariske C. V. Jørgensen det mest bemærkelsesværdige.Den tilbagetrukne sangskriver har ikke udgivet et studiealbum siden 2002 og turnerer kun sporadisk på sine gamle dage. Den 67-årige sjællænder optrådte på Roskilde første gang i 1977.Cirka 175 navne spiller på næste års Roskilde Festival.Festivalen finder sted fra onsdag 4. juli til lørdag 7. juli med opvar mning fra lørdag 30. juni. Billetterne sættes til salg onsdag 15. november.tom@eb.dk .Fakta: DE TI FØRSTE NAVNEBRUNO MARS (US) C. V. JØRGENSEN (DK) MOGWAI (UK) VINCE STAPLES (US) MYRKUR (DK) NELSON CAN (DK) OH SEES (US) YASUAKI SHIMIZU (JP) WATAIN (SE) WILKINSON (UK).

Den frygtelige vandscooter-ulykke i Københavns Havn og den efterfølgende debat illustrerer så udmærket, hvor mangelfuld reguleringen af fritidssejlads er. Intet krav om forsikring, ingen krav om registrering af båd og ejer. Andre lande har reguleret området meget effektivt, eksempelvis Kroatien. Man kan ikke sejle i det kroatiske farvand uden, at man som skibsfører fremviser de nødvendige certifikater. Desuden skal der fremvises dokumentation for en gældende bådforsikring, som vi kender det fra bilforsikring herhjemme.Har man ikke de nødvendige papirer, bliver båden konfiskeret. Endvidere er politiets både veludstyrede og meget synlige, hvilket fremmer en sikker sejlkultur.Et tilsvarende system burde indføres i Danmark. Det ville også skabe et nyt provenu til staten, som passende kunne bidrage til at finansiere bl. a. politiets øgede indsats på dette område.I dag modtager staten kun en meget lille indtægtskilde fra os fritidssejlere. Og kun fra dem af os, der frivilligt har valgt at tegne en bådforsikring. Af denne bådforsikring på, eksempelvis en årlig police på 16.000 kr., udgør den danske lystbådsafgift 7.500 kr.De, der vælger ikke at tegne en forsikring, betaler dermed heller ikke den danske lystbådsafgift. Det er en helt forkert incitament-struktur.Lad os meget hurtigt få indført et system for registrering af både og skibsførere, som fornys årligt, og i den forbindelse skal betale en mindre afgift. Og så skal der være et krav om, at båden er forsikret. ANDERS V. MØLLER SÆBYHOLMSVEJ 53, 2500 VALBY.

Nej til dansk krigsdeltagelse - Danmark ud af NATO! Det er hovedparolerne for et fredsmøde nu på lørdag i Folkets Hus, Stengade 50 i København.Klokken 16-17 er der folkekøkken til en billig penge - også til folk, som har været til antiracistisk demonstration om eftermiddagen - i anledning af FN's antiracismedag den 21. marts. (Arbejderen har tidligere skrevet om denne internationale manifestation - læs om demonstrationen på arbejderen.dk/ kalender).Klokken 17-18 er der to oplæg, som tager afsæt i, at Danmark - 14 år efter Irakkrigens start, som en del af NATO's spydsspids - er med til at optrappe oprustning og krigsretorik.Det er på tide at lære af erfaringerne.Historiker Tue Magnussen vil tale om danske krigsforbrydelser i Irak og Afghanistan. Og skuespiller og formand for Kunstnere for Fred Pernille Grumme gennemgår de fakta, der var grundlaget for dansk krigsdeltagelse i Afghanistan, Irak, Libyen og Syrien.Klokken 18-21 er der musik for gamle og unge ører. Oktoberkoret optræder med en halv times program, og derudover kan vi opleve Pleasure Squad og Fri Galaxe.Entré gives efter evne.Fredsmødet arrangeres af 3F Bygge-, Jord-og Miljøarbejdernes Fagforening, TID TIL FRED - aktiv mod krig og Tribunalforeningen til undersøgelse af Danmarks krige i Irak og Afghanistan og anbefales af Budskab fra Græsrødderne, Kunstnere for Fred, Valby og Sydvest mod krig, DKP, Stop terrorkrigen - Ud af NATO.Stengade 50, København lørdag den 18. marts klokken 16 - 21.
FREDSBEVÆGELSE Folkekøkken og oplæg om dansk krigsdeltagelse efterfulgt af musik i Stengade 50 i København.
Jeanette Dyremose vidste tidligt, at hun ville spille harmonika.Da hun skulle tage en musikalsk uddannelse, blev instrumentet endnu ikke udbudt på konservatorierne.Det tætteste, man kunne tilbyde, var orgel, og i 1970 aflagde Jeanette Dyremose præliminær organisteksamen på Det Kongelige Danske Musikkonservatorium.Året efter blev hun kontraktansat som harmonikaspiller ved Det Kongelige Teater. Sideløbende havde hun engagementer med DR SymfoniOrkestret.Efter studier i harmonikaspil, pædagogik og ensembleledelse i Tyskland, Polen og USA tog Jeanette Dyremose mange initiativer med harmonikaen i centrum.I 1970 startede hun sammen med Lars Dyremose Harmonikacentret.Berømt i USAHun underviste her talentfulde elever og blev i 1984 ansat som hovedfagslærer på Det fynske Musikkonservatorium, hvor hun var i 16 år.Jeanette Dyremose dannede i 1977 Det Danske Harmonika Ensemble, som kort efter vandt førstepris ved en international konkurrence i Rotterdam.Herpå fulgte koncertturnee r i Europa.International berømmelse opnåe de Jeanette Dyremose og ensemblet især under større turnee r i USA og Canada i 1981 og 1986.Som underviser er Jeanette Dyremose stadig aktiv.Hun har udgivet solo-og ensembleværker og indspillet flere cd'er.I 1978 stiftede hun Danske Harmonikaspilleres Landsforbund.Når hun ikke lader fingrene flyve virtuost over instrumentet, er hendes passioner tango, som hun danser både herhjemme og i Buenos Aires, og yoga, som hun underviser i og dyrker her og i Europa og Indien. Psykologi og filosofier en del af yogaens væsen, og i 2016 færdiggjorde Jeanette Dyremose en uddannelse som psykoterapeutisk gestaltpraktikker.Jeanette Dyremose, harmonikaspiller, Valby.navne@jp.dk 
Som udøvende musiker og underviser har Jeanette Dyremose sat harmonikaen på det musikalske landkort.
Der er fortsat fart på Lundbecks salgsvogn, som er drønet videre i et fint tempo under Kåre Schultz' sidste tid i medicinalselskabet fra Valby. I Kåre Schultz' regeringstid i Lundbeck formåede den 56-årige topdirektør at lande en opjustering i hvert eneste kvartal, og sådan fortsætter det også nu, hvor Schultz altså er fortid i Lundbeck.Onsdag kunne Lundbecks midlertidige direktør, Anders Götzsche, nemlig gøre det samme.»Vores første ni måneder af 2017 har været rigtigt gode med en omsætningsfremgang på 12 pct. og mere end en fordobling af driftsoverskuddet i forhold til samme periode i 2016. Fremgangen betyder, at vi igen kan opjustere vores forventninger til indtjeningen for hele 2017, som forventes at blive den største i Lundbecks historie,« siger Anders Götzsche i forbindelse med regnskabet.Lundbeck hæver helt konkret sine forventninger til driftsresultatet for 2017 fra et interval på mellem 4,1 og 4,5 mia.kr. til nu at lande mellem 4,3 og 4,6 mia.kr. Tilbage i februar, da Lundbeck første gang fremlagde sine mål for 2017, var målet, at selskabet skulle lande et driftsoverskud på mellem 3,4 og 3,8 mia. kr. Siden da har Lundbeck opjusteret det mål hele tre gange.Samtidig overrasker Lundbecks indtjening positivt i tredje kvartal med et driftsresultat på 1,4 mia. kr. thmo.

VED SIDEN AFM STREG 2 bt dagens sp navn 2 bt dagens sp sted 2 bt dagens sp tekst 2...Christian Rykov København Kritikken rammer ved siden af. I begyndelsen af sæsonen spillede FCK forrygende fodbold, men det forsvandt i takt med det hårdere kampprogram samt skaderne til Falk og Verbic. Det var ellers vildt opløftende at se dem spille sammen bag angrebet, og det var det klart flotteste fodbold, FCK har præsteret siden sæsonerne med Jesper Grønkjær og Dame N'Doye.FLERE LÆKKERIERMartin Edens København Mesterskaber og pokaler er godt, men er det forkert at bede om mere? Når nu FCK er så suveræne, som de har været i år, hvorfor så ikke forsøge at indbygge noget lækker bold samtidig med? Har været FCK-mand siden starten og hepper altid på dem, men samtidig har jeg det præcis som debatindlæggets forfatter.HOLD NU OPHenrik L. Andersen Slagelse FCK spiller til tider kedeligt, og spillet flyder ikke altid, som det bør, men hold nu op. FCK er suværent de bedste i dansk fodbold, pokalskabet er snart ikke stort nok, og de spiller europæisk fodbold stort set hver eneste sæson. Hvis FCK kan være lige så suveræne de næste sæsoner, kan man begynde at forvente mere. Men ikke før.DET ER UTAKNEMLIGTMikkel René Hansen Valby Det er måske det mest succesfulde FCK-hold nogensinde, så som FCK fan er du godt nok utaknemlig. Vil du se sambabold, så slå over på den brasilianske liga.
Læserne mener.
KL. 7.00: MINE TRE DRENGE VÆKKER mig ved at hoppe og danse i sengen, fordi de vil have pandekager. 
Københavns nye kulturborgmester ville aldrig have lukket Papirøen, og så er han til bæredygtige jeans, økologisk mad og stærke drinks på en travl lørdag. 
PORTRÆT Han kan blandt andet skrive arkitekt, forfatter, familiefar, sejlerentusiast og stifter af 3XN's innovationsselskab GXN på CV'et.Og senest kan han tilføje vinder af Det Bæredygtige Elements Personpris.En pris, Kasper Guldager har hevet hjem fra dette års Building Green sammen med sin kammerat gennem mange år, Anders Lendager fra Lendager Group.Han er den eneste i sin nærmeste familie, der har valgt arkitektvejen.Mens forældrene henholdsvis har arbejdet som folkeskolelærer og socialrådgiver, og lillesøsteren er gået skuespillervejen, er Kasper Guldager uddannet arkitekt fra Arkitektskolen i Aarhus.- Jeg har altid godt kunne lide at tegne og regne, og jeg har altid været samfundsinteresseret.Arkitektfaget er en opsamlende retning for det, jeg interesserer mig for, siger han og fortsætter: - Jeg havde ikke snittet til at komme ind i København, så det blev til en flytning til Aarhus.Opvokset i ValbySelv er han opvokset i Valby ved København, hvor Kirsebærhaven Skole dannede rammen om folkeskoletiden, inden 10. klasse blev brugt på en sejlerefterskole i Sjælsø.Gymnasietiden foregik på Sankt Annæ Gymnasium i Valby, inden vandet igen trak, og det blev til en sejltur til Caribien.I alt blev det til to sabbatår efter gymnasiet, inden Kasper Guldager i 1998 søgte ind på Arkitektstudiet.Han har altid vidst, at han gerne ville noget med udvikling, entreprenørskab og kreativitet, fortæller han.- Efter gymnasiet skulle jeg finde ud af hvilken retning, jeg ville. Jeg ville gerne være arkitekt, fordi man kan gå i så mange retninger.- Der, hvor jeg for alvor blev formet, var på Arkitektskolen, supplerer Kasper Guldager.Flere inspirationskilderUnder studiet var han i praktik hos Cebra Arkitekter.- Jeg var den første praktikant hos Cebra Arkitekter.Det var en åbenbaring i sig selv at komme dertil og ud i den virkelige verden og få noget ansvar. De var virkelig gode til at kaste mig ud på dybt vand, siger Kasper Guldager og fremhæver Carsten Primdahl som en stor inspiration.Også et ophold på Southern California Institute of Architecture i 2004, fremhæver han.Her viste Professor Peter Testa for alvor vejen for Kasper Guldager, når det gælder omsætning af digitale muligheder.- Derefter handlede det meget om omsætning af det digitale til noget fysisk med bæredygtighed som omdrejningspunktet, siger han.Langsomste på sin årgangArkitektstudiet blev afsluttet i 2005.- Jeg var den langsomste på min årgang, griner Kasper Guldager, som tilbragte et år som konkurrencearkitekt hos Henning Larsen Architects efter studiet, inden Kim Herforth fik ham overtalt til 3XN.Netop Kim Herforth fremhæver Kasper Guldager som en anden inspiration, ligesom han fremhæver den amerikanske arkitekt William McDonough, der arbejder med cradle to cradle og cirkulær bæredygtighed.Fascinationen af hans arbejde har ført til samarbejdet om bogen " Cradle to Cradle i det byggede miljø".Også Anders Lendager har været en stor inspiration for Kasper Guldager, fortæller han.Stolt stifter af GXNEfter et år i stillingen som udviklingschef hos 3XN stifter Kasper Guldager GXN, og fra marts 2012 har han kunnet kalde sig seniorpartner i tegnestuen.- Så igennem 10 år har jeg arbejdet med forskning, innovation og bærdygtighed.Det har været hårdt arbejde.Det handler om hele tiden at afsøge nye muligheder og samarbejde med mange mennesker. Det har været 10 år fyldt med fart og forunderlighed, nysgerrig og udvikling.- Det sjove ved at være i GXN er, at man sjældent ved, hvad svaret er. Jeg er drevet af nysgerrighed og ønsket om at skabe mening.- Jeg kunne ikke forestille mig noget bedre sted at være.Der har aldrig været stilstand i det arbejde, vi laver.Der er hele tiden nye horisonter og samarbejder, der venter, siger Kasper Guldager og påpeger, at de står over for forskningsprojekt nummer 100.- Det er helt vildt, siger han og understreger, at det, han er mest stolt af, er gruppen i GXN. Her arbejder 16 medarbejdere for de grønne løsninger.På privatfronten er Kasper Guldager gift med Maria og far til Freya og Elliot, som han drømmer om at tage med ud på havevenetyr.- Vand trækker stadig. Mit næste projekt bliver at finde en stor familiebåd og tage familien rundt i verden til søs, siger Kasper Guldager.Arkitektfaget er en opsamlende retning for det, jeg interesserer mig for Kasper Guldager, stifter og direktør i GXN.Uddrag af Kasper Guldagers CVFødt 9. marts 1976 Karriere: Marts 2012 -nu: Seniorpartner hos 3XN 2007 -nu: Stifter og direktør af GXN 2006 -2007: Udviklingschef i 3XN juli 2005 -august 2006: Konkurrencearkitekt hos Henning Larsen Architects 1998 -2005: Arkitektskolen Aarhus August 2002 -juni 2003: Praktikant hos Cebra Arkitekter 2004: Southern California Institute of Architecture 1994 -1996: Sankt Annæ Gymnasium Privat: Kasper Guldager er gift med Maria og far til Freya på syv og Elliot på tre år.
Kasper Guldager har stiftet 3XN's innovationsselskab GXN og er vild med vand.
Vesterbro er som en magnet på både mennesker, virksomheder og kulturliv - og ikke mindst mangfoldighed. Det skaber positive ringe i vandet, som breder sig over flere brancher og giver et tydeligt udslag i udlejningsaktiviteten på Vesterbro og i Carlsberg Byen.Når man træder ind på Vesterbro - ligegyldigt om det er fra Valby Bakke, Vesterport eller Værnedamsvej - så fornemmer man en særlig stemning eller måske snarere en særlig ånd. Det er vanskeligt at sætte en finger på, hvad det helt præcist er, men humlen skal nok ikke kun findes i Carlsbergs øl, men i det unikke mix af historie, kulturliv og entreprenørskab, som gennem tiden har tiltrukket mange forskellige og driftige mennesker.Dog må man nok tilskrive ølbryggeren Carl Jacobsen en betydelig del af Vesterbros -og Valbys -ånd, idet han med sin innovative virksomhed stiftede både Carlsbergfondet i 1876 og Ny Carlsberg Glyptoteket i 1899 og på den måde skabte en forbindelse mellem erhvervsliv, forskning, samfund og kulturliv.Det rå Vesterbro har de seneste år fået modspil af en hidtil uset karakter. Det Vesterbro, mange kender, med Istedgade og den hårde del af København, har fået modspil i form af et ungt og spirende miljø med alt fra stilede jakkesæt til solbriller og moderigtige cowboyjakker. Bydelen taler i dag til mange befolkningsgrupper og ingen, der besøger København kan undgå at blive smittet af den gode stemning og mangfoldigheden i denne bydel.Få steder er Vesterbros diversitet lige så tydelig som på ejendomsmarkedet. En bydel i rivende udvikling kan først og fremmest mærkes på ejendomsmarkedet, og få steder har forandringen været lige så tydelig som på Vesterbro de senere år. Med opførelsen af Carlsberg Byen har Vesterbro og Valby fået en helt ny dimension, der kun har gjort bydelen mere interessant og værd at besøge. Det klassiske og det nye i skærende kontrast og alligevel i skøn forening er noget helt unikt.I dag har Vesterbro genopfundet sig selv påny - fra at være et halvsnusket og uinspirerende industri-og arbejderkvarter op gennem 1980' erne til nu at være en farverig og dynamisk bydel med pulserende musiksteder, caféer og et rigt handels-og kulturliv.Dertil kommer dette års åbning af det nye madmarked, WestMarket, i hjertet af Vesterbro i det gamle Toves Galleri. På smuk vis kan man også se, hvordan den nye bydel, Carlsberg Byen udvikler sig med forståelse for at forene den gamle Jacobsen-ånd med moderne bæredygtige byggerier - samtidig med, at en sund blanding af boliger, uddannelsesinstitutioner, detailhandel og virksomheder skyder op mellem hinanden.EN BYDEL MED POTENTIALEEksklusive skønhedsbutikker, som Atelier Rebul, nyskabende restauranter, som Cofoco, og hippe bryggerier, som Mikkeller, har alle fundet deres vej til kontrasternes bydel. Det er på ingen måde tilfældigt, og det er med garanti kun starten af en bølge af virksomheder, der ser potentialet i Vesterbro som Københavns go-to bydel.Vesterbrogade, der som få andre gader indeholder madkultur af høj kaliber. Tivoli, der som intet andet sted kan samle mennesker omkring kulturelle oplevelser og sidst men ikke mindst Istedgade og alle dens sidegader med en endeløs perlerække af butikker for den sofistikerede såvel som personen med hang til de simplere ting i livet.En ny portefølje af virksomheder begynder at åbne øjnene for mulighederne på Vesterbro.Diversiteten i de virksomheder, der flytter adresse til Vesterbro, er enorm.Det er svært at finde andre bydele i København der i lige så høj grad påstår at have det hele - og rent faktisk lever op til det. Med opførelsen af Carlsberg Byen kommer også hidtil usete muligheder på grænsen mellem Vesterbro, Valby og Frederiksberg og åbner døren for en helt ny type virksomheder, der blot øger denne diversitet. Med blandingen af nyt og gammelt, råt og poleret, festligt og seriøst giver Vesterbro muligheder til alle der er i stand til at se potentialet.Om man går klædt i jakkesæt, de sidste nye jeans eller bare nyder, at der er liv og glade mennesker, så er Vesterbro et sandt mekka for virksomheder, der vil det bedste og vise sig frem i København.STOR EFTERSPØRGSELI kraft af den store tiltrækningskraft, som Vesterbro og Carlsberg Byen har, oplever vi hos Newsec en stor efterspørgsel fra både små og store erhvervsdrivende på oplagte lokaler og ejendomme i kvarteret.Første halvår af 2017 har vi udlejet ejendomme og lokaler til 11 forskellige virksomheder fordelt på hhv. Vesterbrogade og i Carlsberg Byen - og udbuddet kan faktisk slet ikke følge med efterspørgslen.Vi har i området blandt andet udlejet til restaurant Cofoco, mikrobryggeriet Mikkeller, det digitale bureau Signifly og interesseorganisationen RettighedsAlliancen. Det er for mange lejere i de mere kreative brancher vigtigt at være fysisk til stede i et mangfoldigt og kreativt miljø som Vesterbro og Carlsberg Byen, da det netop er kreativitet, vækst og innovation, som disse virksomheder skal leve af i fremtiden.
Eksklusive skønhedsbutikker, som Atelier Rebul, nyskabende restauranter, som Cofoco og hippe bryggerier, som Mikkeller, har alle fundet deres vej til kontrasternes bydel.
TUNNEL Danmarks længste og spildevandsbassin står nu klar til at håndtere både regn-og spildevand i København.Faktisk er bassinet en 3,4 km lang tunnel af metrodimensioner og ligger 16 meter under Vigerslevparken i den københavnske bydel Valby.Spildevandstunnellen blev indviet i midten af maj og kan rumme 29.000 kbm vand, hvilket svarer til 12 olympiske svømmebassiner. Den skal være et effektivt værn mod forurening af Damhusåen, som løber midt i parken.Hensigten er desuden, at vandet i enden af Vigerslevparken bliver renere, og der kan etableres en badestrand.Samtidig mindsker tunnelen risikoen for oversvømmelser, når der er kraftig regn eller skybrud over området.- Med den nye tunnel tager vi et væsentligt skridt mod renere vand i åen.Til gavn for beboere og parkgæster, der er blevet generet af lugten fra de mange kloakudløb. Samtidig øges kapaciteten i hele kloaksystemet herude.Og det reducerer risikoen for oversvømmelser, når der er skybrud, siger Hofors adm. direktør, Lars Therkildsen, i en pressemeddelelse.Sikrer god kvalitetTunnelarbejdet begyndte i 2013 og har inklusiv en ny pumpestation kostet cirka en halv milliard kroner at anlægge.Tunnelen er med til at sikre, at EU's vandrammedirektiv om god kvalitet i åer og vandløb kan blive opfyldt. Ved voldsom regn og skybrud fyldes kloaksystemet helt op, og noget af vandet må tømmes af.Hidtil er det lukket ud i Damhusåen, der har ført det beskidte vand videre til Kalveboderne i Sydhavnen. Men det nye tunnelbassin med navnet " Damhusledningen København" kan altså tage imod 29.000 kbm og opbevare det til der atter er plads i kloakkerne.Flere havnebadeDen nye tunnel er Københavns 13. underjordiske bassin. De 13 bassiner sørger for, at vandet i Københavns havn er så rent, at man kan bade uden risiko for at blive syg.For frem til midten af 1990' erne var havnevandet stærkt forurenet. Knap 100 kloakudløb, oliespild og industriaffald var hovedårsagen til, at vandet var så beskidt, at det var forbudt at bade og fiske i det.Hver gang det regnede kraftigt, og der kom tryk på byens kloakker, løb blandingen af kloak-og regnvand lige ud i havnen, og vandet var sundhedsfarligt.Men så tog hovedstadens forsyningsselskab Hofor i samarbejde med Københavns Kommune de første skridt til at gøre hovedrent i havnen.Hofor begyndte anlæggelsen af de underjordiske bassiner, og i 2002 blev det første havnebad åbnet, fordi vandet på grund af indsatsen overholdt gældende krav til badevand. Flere havnebade er efterfølgende åbnet, og siden 2005 har det også været tilladt at spise de torsk og ørreder man fanger i havnen.Den nye tunnelLængde 3,4 kilometer Diameter: Tre meter Kan rumme 29.000 kbm vand Byggeperiode 2013 - 2017 Bygherre: Hofor A/ S Rådgiver: NIRAS A/ S Entreprenør: Østergaard-Aarsle JV I/ S .Underjordiske bassinerDet er unikt, at en storby som København har så rent vand, at man kan tage en dukkert i havnen uden risiko for at blive syg.Det skyldes 13 store underjordiske bassiner, som hovedstadens forsyningsselskab Hofor har bygget under København, hvor det 13. altså blev indviet i sidste måned.Tilsammen kan de 13 bassiner rumme samme mængde vand som 100 olympiske svømmebassiner.De 13 bassiner ligger under Østerbro, Nordhavn, Sankt Annæ Plads, Vesterbro og Amager på lokaliteter som under den befolkede Højbro Plads, ved Skuespilhuset, ved Amager Strandpark og nu også under Vigerslevparken i Valby fra Hvidovre Station og helt ned til Valbyparken.Bassinerne giver mere plads i kloaksystemet og forhindrer, at der løber spildevand ud i havneområdet, når der er skybrud.Det nye bassin i Valby er det 13. bassin i rækken og er med til at skabe mulighed for endnu et bynært badested i Valbyparken.
18 meter under park i København løber kommunens nye spildevandsbassin, der skal sørge for rent vand i Københavns Havn.
Nu er stilheden snart forbi.Onsdag morgen kommer det danske aktiemarked endelig op i gear igen efter flere uger i sommerdvale. Det sker til lyden af et regnskabsbrag fra cremen af den danske medicinalbranche, når Novo Nordisk og Lundbeck med en tidsforskydning på 30 minutter sender hver sit halvårsregnskab på gaden.Aktionærerne kan se frem til en direkte duel mellem to højt profilerede direktører som sammenlagt har mere end 50 års erfaring i medicinalbranchen, men blot har prøvet kræfter med rollen som topchefer i tilsammen lidt mindre end tre år. Ugens to hovedpersoner er naturligvis Kåre Schultz fra Lundbeck og Lars Fruergaard Jørgensen fra Novo Nordisk.Kigger vi på formkurven hos de to topdirektører, er der grund til at tro, at Kåre Schultz har mindst at frygte, når hans regnskabsrapport klokken syv onsdag morgen bliver mødt af kritiske blikke fra morgenfriske investorer.Allerede i begyndelsen af februar lovede Kåre Schultz nemlig sine aktionærer, at det mere end 100 år gamle medicinalselskab fra Valby for 2017 ville levere sine bedste resultater nogensinde.Få måneder senere hævede Kåre Schultz endnu engang Lundbecks resultatprognose.Det fik på det nærmeste Nordnets investeringsøkonom Per Hansen til at bryde ud i højsang: »I Madrid har de Ronaldo. Barcelona har Messi. Lundbeck har Kåre Schultz!« Sammenligningen mellem to af verdens bedste fodboldspillere og en dansk medicinaldirektør fra Valby er en anelse til den festlige side, men der er ingen tvivl om, at Lundbeck med udnævnelsen af Kåre Schultz som ny topchef lynhurtigt fik vendt virksomhedens tilsandede image som falmet og kriseramt til i stedet at blive opfattet som et selskab med selvtillid og tro på fremtiden.Kåre Schultz havde fra dag ét en klar vision for, hvor Lundbeck skulle hen og formåede dygtigt at præsentere et helt nyt billede af medicinalselskabets potentiale.Lundbeck-topchefens store hestekur i Valby har i virkeligheden været bragende enkel og bestod groft sagt af tre grundlæggende elementer: Et massivt spareprogram, et klart fokus på kerneforretningen og et massivt sats på det afgørende amerikanske marked.En sådan vending har Lars Fruergaard Jørgensen ikke formået af levere med sin entré som topchef i Novo Nordisk, men hos Novos bestyrelse har det heller aldrig været forventningen, at Lars Fruergaard Jørgensen skulle skabe en »Kåre Schultz-effekt« i Bagsværd.Med ansættelsen af Kåre Schultz var det klart, at Lundbecks bestyrelse havde givet Schultz grønt lys til at foretage en hård oprydning og effektivisering. Kort fortalt: »Hard-Kåre« skulle gøre hovedrent i Lundbeck.Sådan har opgaven ikke været defineret for Lars Fruergaard Jørgensen. For hvor Lundbeck havde udviklet sig til at være en regulær rodebutik, har Novos kurs de seneste 15 år været langt mere strømlinet.Novos voldsomme aktienedtur i 2016 skyldes ikke, at den danske diabeteskæmpe har haft de forkerte varer på hylderne, men hænger sammen med, at det afgørende amerikanske marked lige nu befinder sig i en historisk brydningstid, hvor en omfattende priskrig har presset priserne på insulin helt i bund.Lars Fruergaard Jørgensens mission er derfor først og fremmest at få kontrol over den helt konkrete udfordring frem for at skabe markante forandringer, som Kåre Schultz har gjort i Lundbeck.»Jeg er født med en pænt stor næse, så jeg har en god næse for, hvor vi har udfordringer, og hvad der skal til for at løse dem,« sagde Lars Fruergaard Jørgensen til Berlingske Business, da han blev udpeget til ny topchef i Novo i september 2016.Og den store næse blev der hurtigt brug for: I løbet af sine første tre uger i jobbet som ny topchef i Novo Nordisk måtte Lars Fruergaard Jørgensen sande, at Novo blev ramt af fire forskellige sagsanlæg, som alle anklagede det danske selskab for fusk med priserne på diabetesmedicin. De sager ligger fortsat og rumler hos en distriktsdomstol i New Jersey.Kigger vi på aktiemarkedets dom over de to danske medicinalselskaber, står det sådan til, at Lundbecks aktiekurs er steget med næsten 190 pct., siden Kåre Schultz blev udpeget til ny topchef i maj 2015.I samme periode er Novos aktiekurs faldet med næsten 30 pct.Onsdag får vi svar på, om den udvikling vil fortsætte frem mod nytår.I Madrid har de Ronaldo.Barcelona har Messi.Lundbeck har Kåre Schultz! Per Hansen, investeringsøkonom, Nordnet.
KLUMME.
EJENDOMME I sommeren 2015 affyrede Dades, et af landets største ejendomsselskaber med rødder tilbage fra 1937, startskuddet til milliardinvesteringer og adskillige byggerier.Ejerkredsen blev nemlig udvidet med Novo A/ S og TryghedsGruppen, storaktionær i forsikrings-koncernen Tryg.- De to nye aktionærer gav kapitaltilsagn om 1,8 mia.kroner, og med vores normale belåning (med realkredit, red.) har det givet mulighed for ekstra investeringer på 4,5-5 milliarder over en treårig periode. Lige nu har vi disponeret omkring 4,4 milliarder, siger adm. direktør Boris Nørgaard Kjeldsen til Licitationen - Byggeriets Dagblad.Boliger og udviklingHalvdelen, altså godt og vel to mia. kroner, er brugt på at købe erhvervsejendomme - der ligesom butikscentre er et eksisterende forretningsområde og har geografisk fokus på Storkøbenhavn og Aarhus. Den anden halvdel er gået til boliger, som skal udvikles til et nyt forretningsben med pengene fra den nye aktionærduo.Med halvanden milliard har den største enkeltinvestering været købet af Nykredits domicilejendomme ved Kalvebod Brygge i København.Dades har også købt to kontorbygninger i Aarhus, en stribe strøgbutik-ker i Roskilde og Lyngby samt et kommende kontorhus i Carlsberg Byen.1.000 lejlighederBoligprojekter har der foreløbig været mere end en håndfuld af med til sammen cirka 1.000 lejligheder: Dades får bygget af projektmagere eller entreprenører i blandt andet Hillerød, Køge og Vallensbæk og håndterer selv udviklingsplaner i Gladsaxe.Her skal en møbelfabrik klos op ad den kommende letbane forvandles til 200 boliger. Desuden har Dades købt godt 30 færdigbyggede lejligheder i københavnerbydelen Valby.- Vi går efter boliger til almindelige familier og ser ikke på de meget dyre beliggenheder og adresser, for eksempel ud til vandet i København.Her bliver der i forvejen bygget meget og til høje priser. Vi ser på andre områder i Storkøbenhavn og på byer med vækstpotentiale som Roskilde, Køge og Hillerød, siger Boris Nørgaard Kjeldsen.Mindske ledige kvadratmetre Dades-chefen forventer flere investeringer i år - uden dog at afsløre mere.Sideløbende med de mange investeringer i nye erhvervsejendomme og boliger bruger Dades store millionbeløb på at vedligeholde og optimere de eksisterende bygninger. Et af formålene er at få mindsket andelen af kvadratmeter uden lejere.Blandt ejendommene i den hidtidige Dades-portefølje er indkøbscentrene Waves i Greve, Ro's Torv i Roskilde og Spinderiet i Valby samt Codanhus og Rialtobygningen på Frederiksberg.Vi går efter boliger til almindelige familier og ser ikke på de meget dyre beliggenheder og adresser, for eksempel ud til vandet i København Boris Nørgaard Kjeldsen, adm. direktør, Dades A/ S.Udvalgte investeringer siden 2015Køb af Nykredit-domicil ved Københavns havnefront for 1,5 mia. kroner - november 2016 To projekter med cirka 120 boliger i Køge - september 2016 Køb af 13 strøgbutikker og parkeringskælder i Roskilde - september 2016 Køb af kommende kontorhus i Carlsberg Byen - september 2016 Udviklingsprojekt med 200 boliger i Gladsaxe til 400-500 mio. kroner - juni 2016 Køb af 90 kommende boliger i Hillerød - juni 2016 Igangsat byggeri af 120 lejligheder i Vallensbæk - juni 2016 Køb af 33 lejligheder i Valby i København - 2015 .Dades-koncernenGrundlagt i 1937 af Ejner Danielsen som Det Almindelige Danske Ejendomsselskab Storaktionærer: Aase &amp; Ejner Danielsens Fond samt Novo A/ S og Trygheds-Gruppen (begge siden 2015) Ejendomme for 20 mia. kroner (april 2017) herunder: 12 butikscentre over hele landet Erhvervsejendomme (især i Storkøbenhavn) Boligejendomme (nyt område) Vækststrategi med køb og udviklingsprojekter for 4 ½ -5 mia. kr. fra 2015-2018 400 ansatte inklusive administrationsselskabet Datea.
Med to nye storaktionærer i ryggen investerer Dades massivt og har søsat nybyggeri og udvikling af boliger.
Rosalind Odimer på 12 år ved præcis, hvor det er bedst at placere sig ved busstoppestedet. I myldretiden om morgenen er bus 4A ofte overfyldt, og det kan være svært overhovedet at komme ind, hvis man ikke står parat. Og Rosalind har både en pose gymnastiktøj og en stor rygsæk fyldt med skoleting, tøj til en weekend, en bamse og en tung bog, som hun skal have med sig op i bussen.Men Rosalind har stor erfaring med at bruge offentlig transport. Hendes forældre har været skilt, siden hun var to år gammel, og siden hun var syv-otte år, har hun været vant til at tage bus og tog alene. Denne fredag skal hun først tage fra sin mor i Vanløse hen til sin skole i Valby, og når skoledagen er slut, skal hun med toget hjem til sin far, der bor 60 kilometer væk i Holbæk. Den rejse foretager hun hver anden fredag, og når weekenden er slut, tager hun direkte fra Holbæk til Vanløse om søndagen.Rosalind pakker altid sin taske aftenen før, hun tager hjem til sin far. Hun pakker nattøj, en bog, hårbørste og nogle gange hårelastikker og så en bamse: »Jeg ved godt, at ens far og mor også passer på én, men det er bare rart at have en bamse med,« siger hun.En tabt vantePå sådan en fredag står Rosalind op klokken halv syv. Så hygger hun med sin mor og spiser morgenmad, imens moren smører en madpakke, og derefter tager hun i skole.Denne morgen ankommer Rosalind til Sct.Annæ Skole i Valby som en af de første.Skolen har et stort fokus på musik, og i dag skal hendes klasse, 5. v, have hørelære, dansk og idræt, og pigerne skal til korundervisning.I fritiden spiller Rosalind tværfløjte, og begge hendes forældre, Torben Ryom og Anette Odimer, er musikere. Selvom de ikke længere er sammen, har de et fint forhold til hinanden.»Når jeg har fri, skynder jeg mig hen til bussen, der kører til Valby Station. Derfra tager jeg toget til Holbæk. I Holbæk venter min far på stationen, og vi har en tradition med at gå ud og spise pizza, inden vi kører hjem til hans hus,« fortæller Rosalind.Da klokken ringer 20 minutter over tre, er Rosalind allerede på vej ud af klasseværelset.Hun skynder sig alt, hvad hun kan, for hvis hun ikke når bussen, passer det ikke med toget, og så må hun vente en halv time på stationen i Valby.Da hun kommer ud ad hovedindgangen, opdager hun, at hun har tabt en vante. Hun spæner ind for at hente den, men forsinkelsen er akkurat så stor, at bussen kører for næsen af hende.»Det var altså viiirkelig irriterende,« udbryder hun.Rosalind må vente en halv time på Valby Station. Hun skriver en besked til sin far, og da hun endelig kommer med toget, sætter hun sig til at lave lektier. Opgaven går ud på at finde eksempler på sætninger, der angiver tid og sted i eventyr.»Det ville virkelig være fedt, hvis jeg kan nå det i toget, så jeg ikke behøver at lave det hjemme hos min far,« siger hun.Rosalind er ikke ked af, at hendes forældre er skilt. Det har sine fordele og ulemper.»Det gode er, at man får lidt mere opmærksomhed, når man kun er to til at dele fremfor tre. Heldigvis er der ikke nogen af mine forældre, der hader hinanden, så det er bare lidt som at have to familier,« siger hun og holder en tænkepause, inden hun fortsætter: »Men omvendt er det jo ikke særlig fedt, når togene er forsinkede, eller hvis ens forældre er uenige om hvornår og hvordan. Det er ikke så rart, men det sker ikke så tit. Jeg vil sige, at det værste nok er det med at savne sine forældre.Når man er hos sin mor, savner man sin far, og når man er hos sin far, savner man sin mor.Så ville man måske ønske, de var sammen, men så alligevel ikke. For mig er det bedste, at mine forældre ikke er sammen, for jeg er jo vokset op sådan, og jeg bliver heller ikke jaloux på børn, hvis forældre er sammen. Det havde måske været anderledes, hvis de var blevet skilt, da jeg var seks eller syv, men for mig er det jo bare sådan, det er.«.Husk gymnastiktøjet!Når Rosalind er hos sin far, bruger de tiden på at hygge sig så meget som muligt. Mest bare de to derhjemme, men indimellem tager de i biografen eller besøger Rosalinds bedsteforældre, og nogle gange er hendes kusine på besøg.Når Rosalind er hos sin mor, laver hun tit noget kreativt, og de laver mad sammen og maler eller tegner, når ikke hun lige har veninder på besøg. Det er ikke så tit, at Rosalind har venner med hjemme hos sin far.Det er ikke, fordi hun ikke må, men som hun siger: »Der er lidt langt hjem til min far, og så vil jeg også bare gerne være sammen med ham alene, fordi det er lang tid siden, jeg har set ham.« Når Rosalind er hos sin far, er reglerne lidt anderledes end hos hendes mor. Hun er som regel senere oppe, fordi det er weekend, og hun har ikke så mange faste pligter.»Hos min mor skal jeg tage opvasken, gå ned med skraldet og sådan, men jeg får også 20 kroner i lommepenge om ugen.« Toget ankommer på Holbæk Station til tiden, og Rosalind går med hastige skridt fra perronen ned i tunnellen, der fører hen til stationsbygningen. Bagfra kommer en mand gående i højt tempo.Han prikker Rosalind på skulderen.»Har du ikke glemt den her?« spørger han. I hånden har han Rosalinds pose med gymnastiktøj.»Tusind tak! Hvor heldigt,« svarer hun.For enden af tunnellen står Rosalinds far klar til at tage imod. Da Rosalind får øje på ham, sætter hun i løb.Fakta: DelebørnCirka 300.000 børn i Danmark skifter mellem at bo hos deres mor og far.I 2016 oplevede 22.255 børn under 17 år, at deres forældre flyttede fra hinanden.64 procent af de 16-årige, der bor hjemme, bor med begge deres forældre.Resten fordeler sig på andre familiesammensætninger, hvor forældrene for eksempel bor hver for sig alene eller har fundet nye ægtefæller.Jeg pakker en bamse, også selvom jeg er 12, fordi jeg synes, det er meget rart at have en bamse med, som passer på én.
Delebarn. 12-årige Rosalind bor hos sin mor i Vanløse, men hveranden weekend tager hun til sin far i Holbæk. Det betyder pizza og bland selv-slik, men også en stopfyldt taske og en lang togtur.
Det bliver spændende i dag.Ejendomsmægleren slår ud med armene og kigger op mod en skyfri himmel. Når vejret er sådan her, finder mange på noget andet at bruge deres søndag på.Ejendomsmægleren kigger på sit ur. Han er den første og står og venter foran en murstensetageejendom fra starten af 1900-tallet, hvor der fra stueetagens sprossede vindue hænger et rødt og hvidt Home til salg-skilt. Samme skilt hænger i øvrigt ud fra 1. etagens karnap. Ligesom der er én til salg på nabovejen.Ejendomsmægleren åbner en medbragt elastikmappe og tager sagen på ejendommen frem. En »velindrettet 3V'er, med stue en suite i hjertet af Valby,« lyder overskriften på salgsopslaget.Længere nede ad vejen trækker en mand sin cykel, og ejendomsmægleren nikker bekendt. Han fortæller, at de er stødt ind i hinanden ved andre åbent hus-arrangementer. Den potentielle køber, Alex Beltran, træder ind i lejligheden. Han spørger hurtigt, om det er tilladt at holde hund.Ejerlejligheden i Valby er billedet på et københavnsk boligmarked i rivende vækst. Den har været til salg i ni dage, og ejendomsmægleren siger, at det typisk tager en måneds tid, før ejendomme som denne er solgt. Den 60-kvardratmeter store lejlighed er udbudt til 2.098.000 kr. For tre år siden havde selvsamme lejlighed et hammerslag på 1.400.000 kr. Siden 2014 er der altså sket en procentvis stigning på 50 procent.Boligmangel presser priserne Lejligheden i Valby er langtfra den eneste københavnske ejerlejlighed, hvor prisen er steget mærkbart de seneste år. Tal fra Danmarks Statistik viser, at priserne siden 2011 er steget med 60 procent - altså 10 procent årligt. Ifølge Boliga er priserne i dag, renset for inflation, højere, end da boligboblen toppede i 2006. Udviklingen fik i sidste måned nationalbankdirektør Lars Rohde til at advare mod en ny potentiel boligboble i København og Aarhus, hvor boligkøbere - ligesom før finanskrisen - byder priserne op i forventning om, at de fortsætter i vejret.»Samlet set viser stigningen, at boligmarkedet går rigtig godt, og at rigtig mange mennesker ønsker at bo i København og Aarhus,« siger Søren Vestergaard Kristensen, makroøkonom i Sydbank med særlig fokus på udviklingen i renterne og boligmarkedet.»Men man kan selvfølgelig godt være lidt bekymret for, om det går for hurtigt. For kigger man på væksten i økonomien og lønningerne generelt, så er boligprisstigninger på det niveau uholdbare på lang sigt. Men man skal huske på, at da finanskrisen kom, var det især i København, at lejlighedspriserne faldt meget.« I årene efter finanskrisen faldt prisen på københavnske ejerlejligheder med 10-20 procent årligt, inden markedet igen begyndte at vende i 2010. Og selvom Curt Liliegreen, direktør i tænketanken Boligøkonomisk Videnscenter, medgiver, at priserne ikke kan fortsætte med at stige ufortrødent, så påpeger han, at prisstigninger på 10-20 procent på ejerlejligheder i København eksisterede længe før, begreber som afdragsfrie lån, forældrekøb og rentetilpasningslån så dagens lys.»Man skal passe på med at sammenligne prisudviklingen i København i dag, med situationen fra før finanskrisen. Det er ingen tvivl om, at markedet er presset, men for at forstå hvorfor, er man nødt til at se bagom finanskrisens spekulation og låneformer alene. Én af årsagerne er i grunden meget rationel: København mangler boliger,« siger han.Siden boligboblen var på sit højeste i 2006, er omtrent 10.000 personer årligt flyttet til København.Befolkningstilvæksten afspejler en ændring i arbejdsmarkedet, hvor klassiske produktionserhverv er blevet erstattet af serviceerhverv i f. eks. finansierings-og kommunikationsbranchen, der ofte findes sig i storbyerne. Udviklingen begyndte i halvfemserne med København Kommunes byfornyelsesprojektet. Saneringen har ændret den københavnske beboersammensætning, hvor mindrebemidlede er flyttet til fordel for mere veluddannede og købestærke tilflyttere, der har presset priserne i vejret. Sidst peger Liliegreen på, at andelen af singler, der bor alene, er vokset, ligesom det københavnske boligmarked er svært at komme ind i.»København er historisk Danmarks andelsby, og andelsmarkedet er ofte præget af ventelister, hvor man skal kende nogen, der kender nogen for at købe en. Det betyder, at mange tilflyttere er tvunget til at købe en ejerlejlighed, hvis de vil flytte til København. De har ingen andre mulighed, og det presser priserne op,« siger han.Liebhaver nybyggeriPå grund af den høje koncentration af andelsboliger udgør ejerlejlighederne kun knap en femtedel af Københavns samlede boligmasse. I de senere år har nybyggeri årligt tilført hovedstaden i omegnen af 4.000 ekstra lejligheder.Problemet med nybyggeriet er imidlertid, at tilvæksten hovedsageligt på består af større og dermed dyrere ejerlejligheder, almindelige indkomster ikke har råd til. Siden 2010 er antallet af ejerlejligheder i København i størrelsesorden 50-99 kvadratmeter blot steget med 3.550, mens antallet af lejligheder på under 50 kvadratmeter har været faldende.Tilbage i Valby er fremvisningen fortsat i gang. Alex Beltran studerer effektivt lejlighedens tre værelser med ejendomsmægleren halsende efter sig. Det er første gang i tolv år, han står over for et boligkøb, og han fortæller, at det langtfra er den første, han kigger på.»Jeg har kigget på mange i nærheden, og priserne varierer helt vildt.Én gade kan være dyrere end nabogaden.Så jeg synes, det er svært at vurdere, hvornår du ser noget til en god pris,« siger Alex Beltran, der ikke skænker de stigende priser og nationalbankens advarsler megen tanke.»Jeg passer hund en gang imellem.Og de lejligheder, hvor du må have hund, hænger ikke på træerne - så det er mit første kriterium.Jeg spørger, om jeg må holde hund, og så kigger jeg på badet og køkkenet, for det er de vigtigste rum. Jeg spekulerer ikke rigtig over det med renten og prisstigningerne. Jeg har talt med min bank, så jeg ved, hvad jeg kan låne«.Købere skal være forsigtige Det historisk lave renteniveau er ellers, udover de underliggende faktorer som befolkningstilvækst, én af hovedårsagerne til, at prisen på ejerlejligheder stiger. Det betyder med andre ord, at noget der kan få priserne til at vende, er en stigning i renten.I Danmark fastsætter Nationalbanken renten efter Den Europæiske Centralbanks (ECB) renteniveau.Det ligger lige nu på 0,0 procent - en justering ECB gennemførte for at sparke gang i det europæiske boligmarked efter finanskrisen. I dag er krisestemningen aftaget, og det samme er tilfældet i USA, hvor renten sidste måned blev hævet til én procent. Udviklingen har fået flere økonomer til at vurdere, at en europæiske rentestigning lurer i horisonten.»For køber betyder det, at man skal være mere forsigtig - og at netop nu måske ikke er det mest fornuftige tidspunkt at købe lejlighed,« siger Morten Skak, lektor i boligøkonomi, Syddansk Universitet. Han forventer på sigt en gradvis rentestigning, der til en vis grad bremser udviklingen i prisstigningerne.»Den nuværende udvikling kan fortsætte i nogen tid. Problemet er selvfølgelig, at når priserne stiger vedvarende, så opdager nogen, at man kan tjene penge ved at købe og sælge lejligheder. Der sker altså det, at spekulationsmotivet kommer til at spille en større rolle. Det skaber så en ekstra efterspørgsel, der kan forsvinde hurtigt igen, hvis priserne pludselig falder. Herefter kan nogle købere sidde tilbage med en lejlighed, hvor de skylder mere, end den er værd,« siger han.Til fremvisningen i Valby træder Inger Palm ind ad døren. Hun er pensionist og bor i et hus i Hillerød, men overvejer at flytte tættere på byen for at være nærmere sine børn og børnebørn. Inger Palm er udmærket bekendt med Nationalbankens anbefalinger. Hvis hun ikke finder den rette lejlighed snart, vil hun indstille jagten i et par år for at vente på rentestigningen.»Jeg kiggede på en i samme bygning i efteråret. Den var nøjagtig magen til, men kostede kun 1,5 millioner.Prisen er altså steget med en halv million kroner på et halvt år.Og det får da en til at tænke sig ekstra godt om,« siger hun og fastslår, at hun ikke tror, priserne bliver ved med at stige.De ekstremt lave renter har gjort, at mange boligkøbere har fundet det attraktivt for mange boligkøbere at optage de såkaldte rentetilpasningslån, hvor lånets rentesats justeres efter markedsrenten f. eks. hvert tredje år. Og med de voksende boligpriser gør rentetilpasningslån, at mange mener, at kun med disse lån har de råd til at købe boligen og dermed sikre deres økonomi, siger lektor emeritus Jens Lunde, økonom med speciale i boligmarkedet fra CBS.»Hvis man køber en lejlighed eller et hus nu til en høj pris, så bør man tage et fastforrentet lån. For når rentestigningen kommer før eller siden, så falder kursen på de fastforrentede lån og derved gælden også.Samtidig er det ret sandsynligt, at rentestigningen udløser er prisfald på boligerne. Fastforrentede lån er den eneste måde, du kan beskytte din egenkapital. Det kan du pinedød ikke, hvis du tager et rentetilpasningslån,« siger han.På vej mod ny boligboble? Den basale definition af en boble er, at priserne stiger, fordi folk forventer, at de vil stige. En boble indtræffer altså, når prisstigninger bliver en selvopfyldende profeti. Eksperterne, Information har talt med, mener ikke, at København befinder sig i en boligboble.»Jeg vil sige, at priserne er rimelig høje, og de skal ikke fortsætte med at vokse på den her måde, for så bliver der helt sikkert tale om en boligboble.Når reallønnen kun stiger med cirka to procent om året, og boligpriserne samtidig stiger med omkring 10-cifrede rater - så vil boligpriserne på sigt stikke af fra resten af økonomien - og så har man altså en boble,« siger Søren Vestergaard Kristensen, makroøkonom i Sydbank.- Hvor længe kan man fortsætte med en sådan forskel mellem reallønsudviklingen og stigningerne i boligspriser? »Det er svært at sige. Men det kan ikke fortsætte sådan her to år endnu.Det tror jeg nu heller ikke, det gør.Jeg forventer, at vi snart begynder, at se nogle boligpriser, der bremser en lille smule op i København - og det er nok også meget sundt,« siger han.Ifølge Curt Liliegreen, direktør i Boligøkonomisk Center, er den markante forskel på tiden før Finanskrisen og nu, at det dengang gjaldt hele boligmarkedet. I dag er problemet koncentreret til ejerlejlighedsmarkedet i København, og »så længe det kun er ejerlejlighederne, der er under pres, bliver det ikke et væsentligt samfundsøkonomisk problem - men til gengæld et stort lokalt problem.Og kilden til problemet er manglen på lejligheder, fordi folk strømmer til København.« Tilbage i Valby lakker fremvisningen mod enden. Også Inger Palm spørger ejendomsmægleren, om hun må holde hund. Det er en stille og rolig cockerspaniel, siger hun, idet han nikker.mame@information.dk .Jeg vil sige, at priserne er rimelig høje, og de skal ikke fortsætte med at vokse på den her måde Søren Vestergaard Kristensen Makroøkonom i Sydbank.
Prisen på københavnske ejerlejligheder er højere, end da boligboblen var på sit højeste i 2006. Alene de seneste seks år er priserne steget med 10 procent årligt. Stigningen er mere, end hvad Nationalbankens regnemodeller kan forklare. De frygter en ny potentiel boligboble.
Bagsiden tager i dag et vigtigt skridt for bikubens udbredelse. Først begræd Bagsideredaktøren her på pladsen, at hun ikke kunne finde sin barndoms nordjyske bikuber hos nutidens bagere. Dernæst skrev en læser, at Thurø-bageren har bikuber, hvilket førte til flere læserhenvendelser, som Bagsiden nu har udforsket.Der er tre spor i bikubesagen. For det første leder sporene hen mod, at bikuben stammer fra Fyn.For det andet vil Den Gamle By i Aarhus nu bage bikuber.For det tredje kan du bage dem selv.Prøv det.At vi kan lokalisere bikuben til Fyn, skyldes især Coop. Thurø-bageren, der også sælger bikuber i Svendborg, har nemlig observeret dem i Kvickly'er på Fyn, så Bagsiden spurgte Coops informationsdirektør, der kunne sige følgende om bikubens udbredelse: »Det er en vare, som primært er koncentreret på Fyn og lidt i det østlige Jylland og i det sønderjyske. Vi har ikke en central opskrift på, da det er meget lokalt og derfor noget, bagerne selv laver. Vi kan derfor ikke se, hvilke butikker der laver og sælger disse«, skriver informationsdirektør Jens Juul Nielsen til Bagsiden: »Kort sagt: Der er nogle bagere i Kvickly og SuperBrugsen på Fyn, Østjylland og Sønderjylland, der laver bikuber, fordi netop deres kunder sætter pris på denne gode kage«. Bagsidens læsere havde også set bikuber i Nansensgade i København og hos Mosters Te og Kage i Valby. Det viste sig, at Nansensgade-sporet endte blindt: Her fandt Bagsiden ingen bikuber, og bagerdamen var blank som en nybagt marengs.Til gengæld var der bid hos Mosters Te og Kage: »Ja, den er ikke så almindelig i København.Det er mere en fynsk ting - vi har den, fordi indehaveren er fra Fyn«, forklarer medarbejder Roni Holst i telefonen og bekræfter dermed, uden at vide det, Bagsidens formodninger.»De kunder, der er fra Fyn, kan genkende den. Det er en kage, der har fået meget medvind i vores butik. I starten vidste folk ikke, hvad det var - men nu er der mange gengangere, der køber bikuber«, fortæller han - bikuben er nu en af butikkens mest populære kager, og den bages hver dag.At bikuben ikke er udbredt i København, bekræftes yderligere af, at Maria Kolding, lærer på Hotel-og Restaurantskolen i Valby, svarer Bagsiden: »Jeg kan desværre ikke hjælpe dig, jeg ved, hvad det er for en kage, men har aldrig lavet den og desværre heller aldrig smagt den«.Bagsiden får indført bikuberi Den Gamle By. Vor læser Søren Gregersen skrev til os: »Café Bonnich i Aabenraa havde landets bedste bikuber. Men konditoriet lukkede, alt inventar blev pakket ned og det hele genopbygget i Den Gamle By i Aarhus. Skandale«. Det kan vi kun give ham ret i, men nu står Café Bonnich, indrettet i 1922 efter wienercafeernes forbillede, i Den Gamle By, og her følger restaurationschef Lis la Cour Fisker op på Bagsidens mailforespørgsel: »Vi har opskriften, vi har dog ikke haft kagen på kortet i 2017, men da jeg spurgte bageren, sagde han, »den skal vi da bare have på«. Den kommer på fra lørdag 10. februar i uge 6«, siger hun til Bagsiden.Vil det sige, at Bagsidens henvendelse har betydet, at I nu serverer bikuber? »Ja, det havde vi nok ikke fundet på selv«, siger hun.Opskrift til folketSå er det, at Bagsiden spørger, om vi kan viderebringe opskriften fra Café Bonnich til Bagsidens læsere, så alle, der ikke bor på Fyn, i Sønder-og Østjylland samt omkring Valby, selv kan bage.Den arriverer efter et par dage, men den tager modet fra redaktøren, idet den begynder således: »Der konstrueres et antal pupper i spids form af træ. Disse lægges i vand 2-3 timer før brug«. Desuden skal der bruges »1 l æggehvider«. Det er alligevel en sjat.Derfor tager Bagsideredaktøren en rask beslutning om at bruge Ebbe Mørks - Politikens tidligere ballet-og teaterkritiker samt gastronomiske fyrtårn - opskrift på marengs, som aldrig er slået fejl, og så lykkes det at google en enkelt opskrift på bikuber frem, hvor man i stedet for pupper i træ bruger en omvendt cupcakeform til 12 cupcakes.Det er Bagsideredaktøren så godt nok ikke i besiddelse af, hvorfor der blev brugt cupcakeforme i silikone, vendt på hovedet, hvilket fungerede fortrinligt. Chefbager hos Mosters Te og Kage, Sara Holst, fortalte efterfølgende, at hun også bruger silikoneforme, dog specialformede, til at sprøjte marengsen omkring.Hele humlen er nemlig, at man gerne vil have et ret stort hulrum inde i bikuben, som fyldes med flødeskum vendt med chokoladestykker, for at få det rette forhold mellem marengs og flødeskum.Det lykkedes til fulde med opskriften.Bagsideredaktøren blev sendt direkte tilbage til barndommens bikuber.annette. nyvang@pol.dk.Fakta: OPSKRIFT Bikuber6 bikuber 4 æggehvider 250 g sukker 1 nip salt 2 tsk. maizena 1 tsk. æbleeddike 1/2 l fløde 60 g chokolade kakao til pynt 1. Tænd ovnen på 180 grader.2. Pisk æggehviderne i en skål. Når de får bløde toppe, drysses sukker i lidt efter lidt, samt salt. Når toppene kan holde sig selv oppe, drysses maizena over og piskes i med æbleeddike.3. Læg bagepapir på en plade, og fordel seks cupcakeforme i silikone med bunden i vejret. Sprøjt marengsen rundt om formene (se billedet) fra neden og op.4. Sæt dem ind i ovnen, og skru ned til 150 grader. Bag dem i 45 minutter. Sluk ovnen. Lad dem stå en halv time i ovnen, inden de tages ud. Fjern forsigtigt silikoneformene, og lad bikuberne køle helt af.5. Pisk fløden og vend med hakket chokolade. Fyld bikuberne med flødeskummet, og si forsigtigt lidt kakao på toppen.
SØNDAGSBAGVÆRK Bagsidens undersøgelser af konditorkagen bikuben har ført til, at Den Gamle By i Aarhus serverer kagen fra uge seks - og at det må antages, at Fyn er bikubens arnested. Den bør udbredes til mange flere, hvilket Bagsiden gør sit til.
Et værelse på otte kvadratmeter til overpris. 
Står et forældrekøb for døren, så er august traditionen tro højsæson. 
Skuespillere har en. Bygninger har en.Biler har en. En Hall of Fame. En liste over dem vi skal huske og gerne bevare.Nu er turen kommet til træerne i København.Kommunen har bedt de 12 lokaludvalg udpege såkaldt ikoniske træer, der har »særlig betydning eller karakteristisk og identitetsskabende værdi for en gade, en plads, en baggård, en park, et naturområde eller en bydel«, som det hedder.Via indstillinger fra borgerne har bydelene med deadline 1. juli indsendt lister over de barkede kandidater. Platantræet på Gråbrødretorv, plantet i begyndelsen af 1900-tallet, og kirsebærtræerne på Langelinie er oplagte eksempler.Spørger man centerleder Anders Jørn Jensen fra Miljøpunkt Nørrebro, hvilket træ i hans bydel, der fortjener den højeste plads på ikonlisten, er kandidaten også oplagt, men ikke så kendt.Nørrebros ældste træ, en 200 år gammel hvidtjørn i Tagensvej-enden af De Gamles By, også kaldet Nordpolen, har med sin snoede stamme og lave tunge grene groet på stedet siden dengang, Nørrebro var en fælled uden for voldene med spredte småhuse og græssende kvæg. Da kvæg ikke æder tjørn, har bydelens ældste plante været så heldig at undgå køers muler og tidens tand.Ikoniseringen af træerne er et skridt i den rigtige retning, mener Anders Jørn Jensen.»Men jeg synes også, København i mange år har behandlet sine træer meget stedmoderligt.Det er selvfølgelig godt, at der kommer politisk fokus på det, men der er også brug for flere penge til at behandle træerne ordentligt.« Anders Jørn Jensen, der er historiker med diplom i klimatilpasning af storbyer, frygter, at kampen om arealerne i København og den store tilflytning og høje fødselsrate, på trods af den aktuelle træpolitik, vil presse kommunen og private til ikke at prioritere træer.»Træer er helt afgørende for, at København er, som den er, og kan tiltrække folk, der vil bo her. Træer holder en masse væde i sig. De giver skygge og er æstetisk pæne. Træer køler byen, der ellers ophedes på grund af asfalten.Frederiksberg og Nørrebro bliver for eksempel varmere end andre bydele, fordi de ikke støder op til havet, der køler bydelene.« Er vi blevet lykkeligere københavnere, når vi har fået ikoniske træer? »Det er bare ét element. Vi vil hellere have, at man behandlede alle træer ordentligt. Faren, ved at udpege nogle træer som ikoniske, er, at der så implicit også er en masse træer, der ikke er det, og dermed giver det nogen carte blanche til at fælde dem.«.Beror på privat velviljeEn anden af Andres Jørn Jensens betænkeligheder ved kommunens træpolitik er, at det er frivilligt for private at deltage. Han fortæller, at et næsten to hundrede år gammelt træ i en gård ved Søllerødgade på Nørrebro for nylig måtte lade livet, fordi en entreprenør skulle bygge på grunden.Hvilke af Københavns træer der får æren af at blive ikoniseret af Teknik-og Miljøforvaltningen, vil først blive offentliggjort i løbet af 2018. Om træerne skal markeres med skilte eller på anden måde fremhæves, vides ikke. Udpegning af ikoniske træer er et led i kommunens træpolitik. Den har blandt andet som mål, at der skal plantes 100.000 nye træer inden udgangen af 2025. Kommunen forventer, at de ikoniske træer vil udgøre fire-seks procent af alle byens træer. Bliver et træ godkendt af Borgerrepræsentationen som ikonisk, vil det kræve en politisk beslutning at fælde det. Altså en slags uofficiel fredning.I Valby står et andet træ, som formand for Valby Lokaludvalg Michael Fjeldsøe på opfordring af bydelens borgere har indstillet til ikonisering.Lindetræet står midt i cirklen af gamle kampesten på Tingstedet, Valbys centrum. Stenene repræsenterede oprindeligt de gårde, som lå i Valby i 1600-tallet. Det var på Tingstedet, bønderne holdt møder og bystævner. Lindetræet er ikke stort, men har stået der så længe, nogen kan huske. Ifølge Michael Fjeldsøe de-finerer træet bydelen og har uvurderlig kulturhistorisk betydning.Hvorfor ophøje træer til at være ikoner, næsten personligheder? »Det handler om at finde nogle af de ting, der giver en bydel identitet. Ligesom når man udpeger bevaringsværdige huse. Og så er det vigtigt, at det er en del af en større træpolitik, for København er ikke så grøn en by, som den gerne vil være.«.jrf@berlingske.dk Fakta: DEN GRØNNE BY De fire kategorier20 procent af Københavns areal er i dag dækket af træer. Kommunen har delt de »særligt værdifulde træer« op i fire kategorier: Fredede træer: anvendes kun i særlige tilfælde.Bevaringsværdige træer: udpeges i forbindelse med lokalplaner.Defineres som et træ, der er minimum 20 år gammelt og kan leve mindst 25 år mere på udpegningstidspunktet.Ikoniske træer: har en særlig betydning eller karakteristisk og identitetsskabende værdi. Et ikonisk træ kan være et enkeltstående træ eller et sammenhængende forløb af træer.Evighedstræer: store træer, der skal beskyttes, plejes og bevares for at leve og stå længst muligt.Træerne har en høj biologisk, historisk og æstetisk værdi. De er ofte levested for sjældne dyr og planter og har en historie, der går flere generationer tilbage.Kilde: »Københavns Kommunes Træpolitik 2016-2025«, Teknik-og Miljøforvaltningen -Byens Udvikling.
København får nu ikoniske træer, der er finere og vigtigere end andre træer.
Da regeringen præsenterede sin lille skatteaftale, var det svært ikke at være en smule skuffet og slukøret over aftalen. Bundskatten bliver lettet med sølle 0,02 pct., hvilket blot svarer til en lettelse på 200 millioner kroner.Dertil indføres et, igen, rigtig småt jobfradrag, som maksimalt kan være på 2.500 kroner pr. person om året. Og så udvides beskæftigelsesfradraget og et nyt pensionsfradrag, hvor samspilsproblemet forsøges løst, indføres.Samlet set får man en nærmest historisk ringe skatteaftale, som ingenlunde lever op til regeringens udspil fra august 2017, hvor der blev lagt op til skattelettelser for 23 mia. kr. I aftalen er der blot tale om lettelser for fem mia. kr. Det leder så også til den forsvindende lille stigning i arbejdsudbuddet på 1.300 personer.Som borgerlig-liberal kan man undre sig over, hvordan det kom hertil. Var det regeringspartiernes manglende reformvillighed og ambitionsniveau der førte til denne mikro-aftale? Går det så godt i Danmark, at så stor en skatteaftale slet ikke er nødvendig? Svaret på begge disse undrende spørgsmål er naturligvis nej. I stedet skal denne borgerlige mavepuster af en skatteaftale tilskrives Dansk Folkepartis underlige modstand mod skattelettelser. DF tog skatteborgerne til fange i et taktisk spil om at få markante udlændingestramninger oveni. Det synes jeg ærlig talt er dybt forargeligt. Det er mig uforståeligt, at det hårdest beskattede folkefærd i verden, det danske, ikke kan tåle bare at få en smule mere mellem hænderne.DF har endelig sejret i kampen om at give danskerne så få af borgernes egne penge tilbage i lommerne - hvilken trist sejr det dog er. AUGUST STENGAARD, SKATTE-OG FINANSORDF.FOR VENSTRES UNGDOM, VALBY.

Jeg har en drøm om, at den kollektivetrafik bliver sidestillet med motorveje.Det har jeg, fordi jeg til daglig møder passagerer i mit arbejde som togfører, for hvem den kollektive trafik er altafgørende for deres hverdag. De ville ikke uden den kunne passe deres arbejde og de ville ikke kunne få deres familieliv til at hænge sammen.Dette møder jeg blandt andet, når der er forsinkelser eller aflysninger. Så er det mig, som får skældud, fordi mor eller far ikke kan nå at hente deres børn.Det har stor påvirkning på folks liv at den kollektive trafik ikke fungerer. Vi kører i gamle tog, servicen er dårlig, og det er alt for dyrt.Jeg taler også med folk, som kører bil alene af den grund, at standarden for den kollektive trafik er blevet alt for dårlig.Derfor skal vi investere i den, og vi skal investere massivt i den.I København har vi alt for mange biler på vejene, det er vi alle sammen mere eller mindre enige om, men der er ingen, som taler om mulige løsninger.Der er kommunalvalg 21. november - lad os diskutere en stærk kollektiv trafik.Folk er glade for deres dyre biler, men de ville blive endnu gladere for dem, hvis de fik noget mere plads på vejene. Den plads kan vi give dem ved at gøre den kollektive trafik mere attraktiv og dermed flytte folk fra bil til tog eller bus. Målsætningen er ikke, at den kollektive trafik skal konkurrere med bilen eller for den sags skyld udkonkurrere bilen, men den skal være et attraktivt alternativ. JESPER GULDBRANDSEN, TOGFØRER I DSB, VALBY.

NYBYGGERI Byggefirmaet Gråkjær A/ S har netop indgået en aftale med udbydervirksomheden Koncenton A/ S om opførelsen af 361 ungdomsboliger, samt 3.500 kvm erhverv på Poppelstykket i Valby. Projektet har en projektværdi på over 550 mio. kroner.Ungdomsboligerne skal stå klar til studiestart 2020.- Det er naturligvis stort for os at lande et projekt i denne størrelse, men det er samtidig en naturlig udvikling og et led i Gråkjærs strategi om at udvikle erhvervsog boligsager i samarbejde med tætte samarbejdspartnere og derved opnå en kontrolleret vækst, fortæller Henrik Skaarup, direktør i Gråkjær A/ S Erhverv.Han glæder sig over, at det netop er sammen med Koncenton, at projektet nu er blevet en realitet.Gode samarbejdspartnereGråkjær og Koncenton har allerede et tæt samarbejde på en række boligsager i København.Aktuelt har de to virksomheder gang i byggeriet af over 700 boliger på forskellige projekter med en samlet værdi på over 1,1 mia. kroner.Poppelstykket er Koncentons hidtil største sag. Ud over at tegne, projektere og opføre byggeriet står Gråkjær også for byggefinansieringen på både dette projekt og de øvrige byggerier, der opføres i samarbejdet.361 ungdomsboligerByggeriet på Poppelstykket kommer til at bestå af seks etager samt kælder. Stueplan skal rumme 2.600 kvm erhvervslejemål, hvoraf cirka halvdelen udlejes til Fitness World.De øvrige etager bliver fordelt på henholdsvis et-og toværelses lejligheder.Byggegrunden er i forvejen bebygget og rummer pt.en række erhvervslejemål.Flere af de bestående bygninger nedrives, mens en ejendom forbliver.Den vil blandt andet huse Fitness World indtil de rykker ind i de nye lokaler.Projekteringen går i gang med det samme, og byggeriet forventes opstartet ultimo 2018 og afsluttes til studiestart i sensommeren 2020.Med dette projekt når Gråkjær og Koncenton op på at opføre samlet set næsten 600 ungdomsboliger i området.
Koncenton A/ S har indgået kontrakt med Gråkjær A/ S på ungdomsboliger og 3.500 kvm erhverv til en værdi på over 550 mio. kroner.
En dag på Hovedbanegården hørte jeg to ungersvende, der gik og talte om en ven. Den ene fortalte med forfærdelse i stemmen: »Han bor helt ude i Hedehusene, mand.« Så kan man vist ikke overleve længere vestpå? Mange "københavnere" kan ikke få øje på de muligheder, der eksisterer vest for Valby Bakke.Jeg kan varmt anbefale at rykke "teltpælene op" - bare en enkelt gang. Jeg udtaler mig af erfaring. I 1975 blev jeg "headhuntet" (det udtryk var ganske vist ikke opfundet den gang) til en stilling i den anden ende af Jylland. Jeg er oprindeligt fra Helsingør, men i kraft af min uddannelse til skovfoged blev vi pisket rundt i landet, og på den måde fandt vi ud af, hvor skønt der er i vort lille land.Vi boede i Sønderjylland, og min kone er sønderjyde. Jobbet, jeg blev tilbudt, lå i Nordjylland, og min kone var bestemt ikke begejstret ved tanken om at flytte fra hjemstavnen. Samtidig havde vi tre børn på 12, 10 og 7 år. Jeg fik overtalt min kone, mod at hun hver weekend måtte køre hjem og besøge sine forældre.Der gik kun tre måneder, så holdt det op, og vi var godt integrerede.Jeg husker, at min datter på 10 år var begejstret. Hun sagde: »Far, de vil alle sammen lege med mig.« Hurtigt gik børnene til fodbold, spejder og ridning, og gennem spejderne fik vi hurtigt mange venner. Jeg nævner dette for at gøre opmærksom på, at flytning er med til at udvide horisonten, og det var en meget positiv oplevelse, vi gjorde.Nu er jeg gammel "skovmand" og har arbejdet meget med planter.Disse får et bedre rodnet ved at blive omplantet et par gange. Jeg tror, det også gælder for mennesker.

Gang på gang fortæller ministrene og politikerne om alt det gode ved at flytte arbejdspladser væk fra København.Det vil ganske vist tage lidt tid, før niveauet bliver det samme - men det varer ikke længe, før det hele er oppe at køre igen, lover de.Udflytningen vil have en enorm betydning for de små samfund i hele landet.Butikkerne vil blomstre, og flere småbørn giver nye arbejdspladser i vuggestuer, børnehaver og skoler. Foreningslivet vil vokse sig stort og stærkt.Vi skal bare give det lidt tid, så skal I bare se, hvor godt det bliver.Derfor skal vi straks sætte gang i endnu en udflytning: Flyt hele Folketinget til Rudkøbing. Her er alt hvad politikerne taler om - og rigtig mange ledige hænder, der bare venter på arbejdspladser.Og nu ikke alt det vrøvl med at det er for langt væk, for I kan jo bare flytte til Rudkøbing. Og I vil hurtigt opleve, at I ikke har længere til lufthavnen end alle andre mennesker i byen.De måske tusind nye arbejdspladser vil virkelig gøre en forskel! Nye og bedre veje vil hurtigt blive anlagt.Broen vil blive repareret.Måske kommer sygehuset endda tilbage til, hvad det var engang.Måske vil færgerne til Korsør og Kiel genåbne.Måske vil den danske flåde få base i en af Langelands fire store havne. Måske bliver Langeland et attraktivt sted at bosætte sig. Og mon ikke at udflytningen også vil sortere de politikere fra, som hellere vil være der, hvor der er status? På den måde ville vi måske få et nyt, innovativt folketing, hvor partierne kan samarbejde sagligt, uanset om man de er i regering eller opposition. Tænk, hvad det ville give Danmark.Vi skal bare give det lidt tid, så skal I bare se, hvor godt det bliver.Kim Jensen Valby.

REGNSKAB En kostbar voldgiftssag og to større projekter, der blev udsat, sendte bundlinjen i den kedelige retning for entreprenørvirksomheden Gråkjær i 2016/ 17.Overskuddet før skat blev således halveret sammenlignet med sidste regnskabsår.- Vi havde mandskab afsat til to større byggeprojekter, der desværre blev udskudt mere end et halvt år, da byggetilladelserne trak ud. Og så kostede en sag vedrørende et projekt, der går fem år tilbage, også nogle penge, forklarer adm. direktør Jan Larsen om baggrund for tilbagegangen på bundlinjen.De to udskudte projekter påvirkede årets resultat negativt med et tocifret millionbeløb, fremgår det af årsrapporten.God aktivitet i 2017Selvom regnskabstallene altså er gået tilbage i det nyeste regnskab, så kører forretningen i Gråkjær tilfredsstillende, og virksomheden fra Holstebro er positiv omkring fremtiden, lyder det fra direktøren.- Det kører rigtig godt, og vi tjener penge, siger han og fremhæver, at ordrebeholdningen nu er på over en mia. kroner, som Licitationen -Byggeriets Dagblad også beskrev fredag med henvisning til en artikel i Dagbladet Holstebro-Struer.Det er det højeste niveau i virksomhedens historie.Gråkjær forventer da også stigende omsætning og overskud i regnskabsåret 2017/ 18.De ekstra sider i ordrebogen kommer blandt andet fra boligbyggeri i København, hvor den vestjyske entreprenør har fået godt fat. I efteråret 2016 åbnede virksomheden derfor også en afdeling i Valby.Desuden oplever Gråkjær også, at der er kommet godt gang i landbrugsbyggeriet.Ikke kun i Danmark, men også i Norge der er virksomhedens største udenlandske marked.Bygger enormt staldanlægPå landbrugsområdet har Gråkjær blandt andet indgået en partneringsaftale på det, der bliver Danmarks største staldanlæg: Fire staldbygninger på samlet 32.000 kvm på Bregentved på Sydøstsjælland.Det danske marked udgør cirka 60 procent af virksomhedens samlede aktiviteter og udlandet den resterende del. Gråkjær har datterselskaber i Norge og Tyskland og er desuden aktiv i Sverige.Vi havde mandskab afsat til to større byggeprojekter, der desværre blev udskudt mere end et halvt år Jan Larsen, adm. direktør i Gråkjær A/ S.
Bundlinjen blev halveret i 2016/ 17, mens totalentreprenøren fra Holstebro ser positivt på indeværende år med en rekordtyk ordrebog.
Håkan Sandhagen, 50Associeret partner og segmentchef i Arkitema Architects, København, fylder 50 år 23. marts.Håkan Sandhagen blev ansat som forretningsområdechef for Arkitemas projekter inden for uddannelsessektoren i Sverige i 2016.Håkan Sandhage er svensker, men bor i København, hvor han har arbejdet de sidste mange år, og han har dermed et indgående kendskab til både det danske og svenske marked. Derfor overgik han i slutningen af 2016 til at blive segmentchef for Learning i Arkitema Architects.Han har tidligere været ansat hos Christensen &amp; Co Arkitekter og Henning Larsen Arkitekter, og har gennem de seneste 15 år været projektleder på en lang række store og komplekse byggeprojekter i både Danmark og Sverige. Han har bl. a. været med til at udvikle Arlanda Lufthavn i Stockholm, koncerthuset Uppsala Konsert-og Kongress, universitetsområdet Albano i Stockholm samt Navitas Park i Aarhus.Også i sin fritid afprøver Håkan Sandhagen sin faglighed ved at bygge sommerhus i Lumsås og totalrenovere familiens hus i Valby. Derudover bruger han sin fritid på sejlads i Stockholms skærgård eller på fodboldbanen.Henrik Lindved Bang, 50Direktør, Fredensborg, bliver 50 år 23. marts.Henrik Lindved Bang er ph. d. fra Copenhagen Business School 1993-1996 og civilingeniør fra DTU 1986-1992 og har en supplerende kandidatgrad i byggeledelse fra University of Reading 1990-91. Det var mere et iværksætterjob end en direktørstilling, da han 2004 sagde ja til at udskifte den trygge forskertilværelse hos SBi ud med jobbet som leder af en ung Bygherreforening. Alt skulle bygges op fra bunden. Bygherreforeningen består nu af 135 medlemmer, der tilsammen bygger og renoverer for op mod 50 mia. kr. om året. Foreningen er blevet et fagligt samlingssted for de personer og organisationer, der står bag landets største byggeprojekter. Foreningen drives fra et sekretariat i det indre København med 13 medarbejdere, der bistår medlemmerne med faglig udvikling og interessevaretagelse.Henrik Lindved Bang er gift med Charlotte og har en datter på 15 år. Han sætter pris på kvalitetsmad og vin foruden løbe-og gåture i skoven. Derudover går fritiden i hans elskede Triumph sportsvogn, der luftes ivrigt, når vejret tillader det.
FØDSELSDAGE.
Hvis du tager med Dansk-Cubansk Forening til Cuba i to uger omkring den 1. maj, kan du se frem til store oplevelser: Mandag den 23. april om eftermiddagen er der møde med medlemmer af Cubas lovgivende Nationalforsamling..altså Cubas ' Folketing'. Der bliver fortalt om valgsystemet i Cuba og om resultaterne af det valg, som afholdes 11.marts.Lørdag den 28. april er der besøg i en række mindre byer, som blev hårdt ramt af orkanen Irma og en halv dag med arbejde i landbruget.Torsdag den 1. maj starter tidlig. Klokken 04.30 er der afgang til Revolutionspladsen i Havanna for at fejre arbejdernes internationale kampdag sammen med måske en million cubanere.Det er blot nogle glimt fra det program, som deltagerne i årets 1.maj-brigade til Cuba skal deltage i, oplyser Dansk-Cubansk Forening, som opfordrer interesserede til at henvende sig hurtigt, idet der er rift om pladserne. Der er 220 pladser, og Cuba inviterer mennesker i hele verden til at fejre 1. maj i Cuba.Det koster 5500 kroner at deltage, og dertil skal man selv skaffe en flybillet. Du skal være - eller blive - medlem af foreningen, som står for tilmelding og gerne hjælper med at købe flybillet.De 5500 dækker program, mad, transport og overnatning i Cuba. 10 dage opholder deltagerne sig i " Den Internationale lejr Julio A. Mella" 45 kilometer fra Havanna. Her bor deltagerne i værelser med op til seks senge og med fælles bade-og toiletrum. De tre måltider severes i en spisesal.Fire dage er deltagerne på tur til provinsen Camaguey mod sydøst i Cuba. På denne tur bor deltagerne på hoteller, indlogeret på værelser med to eller tre senge.Hele programmet for de to uger fra den 22. april til den 6. maj kan læses på hjemmesiden cubavenner.dk under rejser.Interesserede skal kontakte Dansk-Cubansk Forening med en mail til post@cubavenner.dk eller ringe til telefon 38101550 (onsdage klokken 17 til 19) eller skrive til DCF, Høffdingsvej 10, 2500 Valby.
SOLIDARITET Dansk-Cubansk Forening inviterer til 1. maj-solidaritetsbrigade i Cuba. To uger med et enestående program og en festdag på Revolutionspladsen i Havanna.
Det er langtfra første gang, Tingbjerg danner ramme om skyderi. Bydelen huser en afdeling af LTF-banden.I går ved middagstid besøgte Ekstra Bladet bydelen for at høre beboernes holdning til konflikten.I bydelens ene ende ved en af de lave gule murstensejendomme stod en større flok unge mænd forsamlet. De var tydeligt mærkede af sagen, hvor den 20-årige blev ramt. Ingen af dem ønskede at kommentere sagen.Nede på Ruten ved det lokale supermarked mødte avisen forskellige beboere, der alle beskrev utryghed efter det voldsomme skyderi.- Jeg boede før i Valby, der var der aldrig noget ballade.Herude er jeg til gengæld virkelig utryg. Jeg ønsker ikke, at mit barn skal vokse op her i Tingbjerg, han skal slet ikke gå i skole herude, fortalte Sevxhan.Hun fortalte, at hun venter på at få en bolig i en anden bydel væk fra de lave gule bygninger i Tingbjerg.En anden beboer fortalte: - Jeg ser mig over skulderen, når jeg går herude på gaden. Jeg frygter at blive ramt af en vildfaren kugle, for man ved aldrig, hvornår de skyder, sagde beboeren Alex, inden han hastede hen for at nå bussen.Steen Nielsen har boet i den berygtede bydel siden 2001, og han har oplevet at blive bestjålet på gaden et par gange. Han ville ønske, at banderne tog deres kon-flikt et andet sted hen.- Jeg ser mig da over skulderen ligesom alle de andre herude. Jeg har aldrig tænkt over, om jeg er decideret utryg. Men det er faktisk bare mest irriterende, når der er problemer her i Tingbjerg, for så bliver dele af området spærret af, og man skal gå en masse omveje, fortalte han.

Hvad har senest fået dig til at klappe i hænderne af begejstring? »Lukningen af ' X Factor'. Nu håber jeg på, at DRs musikformidling vil tage sin public service-forpligtigelse alvorligt og ikke bare bestå af følelsespornografiske konkurrenceprogrammer, der tager musikken som gidsel.« Hvornår har du sidst haftlyst til at udvandre? »Det har jeg aldrig haftlyst til. Hvis det skulle ske, så kun til Vestjylland.« Hvad er det seneste, du har læst? »Det var ' Lykke Per' af Henrik Pontoppidan.« Hvad er det næste, du skal i gang med? »Der spørges efter Live-optræden i forbindelse med mit nye album ' Rettidig ømhed'. Jeg lover at komme ud i februar 2018, hvis I til gængæld lover at slukke for Netflix den aften og komme.« Hvad lytter du til for tiden? »Father John Misty, Patsy Cline, Rolling Stones og Beethoven.« Hvad er din yndlingsmusik? »Det meste - bortset fra det med sækkepibe..og pop med nonstop syntetiske autotunede umenneskelige vokaler.« Hvad har du senest set i biografen? »Jeg så en dokumentarfilm om Whitney Houstons triste stjerneskæbne.« Hvad er din favoritfilm? »Jeg bliver aldrig træt af Martin Scorseses ' Raging Bull' med Robert De Niro.« Hvilken koncert har du senest været til? »Jeg så Beyoncé i Parken. Jeg havde glædet mig vildt efter hendes ' Lemonade'-album. Men alt, jeg så, var damens overlår på en storskærm.Det var vanskeligt at genkende numrene i dét lydhelvede.« Hvad er din favoritkoncert? »Helt klart Prince i Valby Hallen 21. august i 1986.« Hvad ser du altid i tv? »Ingenting.« Hvad ser du aldrig i tv? »Musikprogrammer, som tager rytmisk musik og lytternes mangfoldighed alvorligt - for de programmer findes desværre ikke. Men måske de kommer?«.hoeg@bt.dk Fakta: Elisabeth Gjerluff NielsenFødt: I Skjern 16. august 1957.Job: Sanger, musiker, komponist og forfatter.Gennembrud: I 1980 som forsanger i bandet Voxpop.Aktuel: Med albummet ' Rettidig ømhed'.
Elisabeth GjerluffNielsen lytter både til Rolling Stones og Beethoven, men synes at ' X Factor' har taget musikken som gidsel.
40 Instruktør Carsten Myllerup, 46, sportschef, fhv. håndboldlandsholdsspiller René Hamann-Boeriths, Aabenraa, 48.50 Professor MSO Erik Parner, Højbjerg, 50, guldsmed, fhv. adjungeret professor Castello Hansen, Grevia, Sverige, 52, journalist Hans Pilgaard Nielsen, 54, advokat, senior partner Lone Prehn, København Ø, 55, folketingsmedlem Troels Ravn, Vejen, 56, skuespiller, sanger Claus Dam, Köln, Tyskland, 57, 1.solojanitshar Gert Skød Sørensen, Frederiksberg, 57, professor, formand, fhv. generalsekretær Peter Lodberg, Højbjerg, 59.60 Fhv. landsholdsspiller Kurt Hansen, Horslunde, 66, kostumedesigner Manon Rasmussen, Birkerød, 66, forfatter Jussi Adler-Olsen, Valby, 67, fhv. overlærer, turneringsleder Ebbe Mønster, Jægerspris, 67.70 Forlægger, cand. phil. Peter la Cour, Nærum, 70, fhv. direktør, civilingeniør Ole Steen Andersen, Gentofte, 71, provst, sognepræst Hanne Hjørlund, Randers, 71, adjungeret seniorforsker, dr. scient. Lotte Melchior Larsen, Kongens Lyngby, 71, redaktør, mag. art.Henrik Oldenburg, Birkerød, 71, filminstruktør Morten Arnfred, Farum, 72, professor emeritus, cand. scient. Peter Esbjerg, Rungsted Kyst, 72, billedkunstner, kunstkritiker Hellen Lassen, Karlslunde, 73, geolog, cand. scient. Kai Sørensen, Brønshøj, 73, gårdejer, major, fhv. parlamentsmedlem Niels Busk, Aabybro, 75, billedkunstner Anne Marie Egemose, Assens, 76, fhv. folketingsmedlem, lektor Jørgen Brøndlund Nielsen, Åbyhøj, 78.80 Etnolog, fhv. skolekonsulent, Anita Mikkelsen, Vedbæk, 81, direktør Sven O. C. Olesen, Hillerød, 82, direktør, cand. merc. Ole Wennemoes, Roskilde, 83, billedhugger, keramiker Betty Engholm, Sorø, 84, fhv. seminarierektor Henning Fogde, Lemvig, 85, fhv. overlæge Niels Kristoffer Jensen, Odense C, 86, professor emeritus, civilingeniør Finn Bro-Rasmussen, Holte, 89, fhv. redaktør Benny Samuelsen, Tórshavn, Færøerne, 89.90 Lensgrevinde Marie Gabrielle Holstein-Ledreborg, Lejre, 92, direktør, civiløkonom John Ljunggreen, Fredensborg, 99 år.JUBILÆUM I MORGEN 40Niels Christian Pedersen Senior Lead Specialist, Virum A. P. Møller - Mærsk Gruppen.

Timm Vladimir på jyskDen kendte amatørkok og bagedyst-vært har de sidste knap fem år haft liv og glade dage i sin madskole i Valby, når virksomheder og private madelskere har besøgt køkkenet for at blive undervist i madlavning.Nu åbner Timm Vladimir endnu en køkkenskole i nyrenoverede lokaler ved Århus Havn, som efter planen skal stå klar i midten af august. Læs mere på timmvladimirskoekken.dk.SOMMERMADCourgettedeller med bønnesalat, hornfiskeragout med nye kartofler eller gazpacho med lime og ristede kammuslinger.Det er nogle af de opskrifter, man kan finde i den nye bog »Sommermad« af Trine Hahnemann.Bogen indeholder 91 nemme opskrifter, så der er nok forskellige retter at vælge imellem til alle sommerens tre måneder.Sommermad koster 99,95 kroner hos Lindhardt og Ringhof.GADETEATER PÅ OFELIA PLADSDer bliver festivitas På Ofelia Plads i København, når Næstveds egnsteater, Dansk Rakkerpak, sammen med Teatret Fairplay fra Holbæk den kommende uge gør pladsen til teaterscene. Hunde bliver forvandlet til cocktailpølser, og dronningen bliver skåret i to stykker, når den engelske instruktør Alex Byrnes skaber sin egen satiriske fortolkning af Sherlock Holmes, som i denne version af historien er havnet på dansk jord. Forestillingen er både for børn og voksne og finder sted 25. juni -2.juli, tirsdag -fredag kl. 19 og lørdag og søndag kl.16. Der er gratis adgang til arrangementet.»ANDRE FOLK, DER CYKLER I KØBENHAVN, GØR MIG RÆDSELSSLAGEN.DET ER MIT ADRENALINKICK.« Simon Jul, komiker og radiovært, til Vice.Fakta: 13.488Så mange af de biler, der er nyregistreret i Danmark siden starten af 2017, er fra Volkswagen.Det svarer til 13,5 procent af alle nyregistrerede biler siden årets begyndelse og gør Volkswagen til årets mest solgte bilmærke.

Påskebord på Dragsholm Slot 
Mad og drikke . 
IKØBENHAVNskyder nye kvarterer op som synlige beviser på dynamik i hovedstaden.Men midt i denne rivende udvikling bør vi spørge os selv, hinanden og de lokale politikere, om vi er på vej i den rigtige retning? For når København trives og tiltrækker tusinder af tilflyttere fra hele landet, er årsagen, at det er en moderne by, hvor mennesker med forskellig social baggrund og i forskellige livsfaser bor dør om dør og møder hinanden i hverdagen. Det er en højt skattet kvalitet, at byen er blandet. Læg hertil, at den sociale bæredygtighed understøtter vækst og produktivitet - altså at den er koblet til økonomisk bæredygtighed.Her kommer udfordringen: Det befolkningsmæssige boom har medført, at boligmarkedet er presset, og boligpriserne ryger i vejret. Københavns succes kan få den paradoksale konsekvens, at succesen udhuler sig selv. Hvis markedet alene råder, vil der være en stærk tilbøjelighed til at bygge nye boliger, som kun et pengestærkt publikum kan betale. Læreren, blikkenslageren, sygeplejersken og kontorassistenten kan ikke være med.Studerende, ældre og enlige er også afskåret.Det er derfor nødvendigt med en politisk styring, som sikrer, at der er et bredt udbud af almene boliger i København.Det er boliger, hvor prisen (lejen) alene er bestemt af omkostningerne. Der er ingen, der skal tjene på boligerne, og det giver et lavere prisniveau end på det øvrige boligmarked. Københavns Kommune har en ambition om, at 20 procent af boligerne i København fortsat skal være almene. Men der er behov for at bygge mange flere almene boliger. Behovet illustreres også af, at der er lange ventelister i de almene boligorganisationer. Og det er ikke nok i sig selv at øge den samlede mængde almene boliger. Det er også vigtigt for en sund byudvikling, at de nye kvarterer bliver lige så blandede, som Nørrebro, Valby og Brønshøj er i dag. En opdeling i velhaverenklaver og fattigdomslommer vil svække sammenhængskraften og hæmme brændstoftilførslen til den økonomiske motor. Boligpolitikken er den vigtigste dagsorden ved kommunalvalget i København.

FLSmidth har været den bedste investering blandt aktierne i C20 Cap-indekset i 1. halvår, hvor aktien er tordnet i vejret med næsten 50 pct., mens eliteindekset samlet set til sammenligning "blot" er steget 15 pct.Ifølge chefanalytiker Klaus Kehl fra Nykredit Markets er det »det store billede«, der nu tegner sig bedre for selskabet og efter hans vurdering har fået investorerne til at se mere positivt på aktien.»Og det store billede er efter min vurdering, at FLSmidth for alvor er ved at komme ud af krisen.Der er ved at være styr på de interne linjer, serviceforretningen har det bedre, end den har haft det i meget lang tid, og det ser ud som om, at (forretningsbenet, red.) Mining bunder ud her i 2017, og Cement er lidt på vej opad,« siger Klaus Kehl.»De ting sammenholdt med, at der faktisk er meget godt styr på omkostningerne og har været det længe, gør, at det helt store billede er mere positivt, end det har været længe.Det tror jeg er det, som driver aktien, frem for at en given råvare lige stiger eller falder en bestemt dag«, forklarer han.På vej op fra dybetAlene mandag steg FLSaktien 2,2 pct. til 437,40 kr., hvilket er det højeste niveau siden 2012. Den er dermed steget uafbrudt, siden selskabet onsdag i sidste uge holdt kapitalmarkedsdag for analytikere, investorer og medier i Valby.Ved den lejlighed kunne selskabets topchef, Thomas Schulz, fortælle, at den globale cementindustri er på vej op fra dybet, mens mineindustrien nu har nået bunden af konjunkturcyklen, og at væksten på det område ventes at vende tilbage næste år.»For Cement er vi forsigtigt optimistiske. Og for Mining ser vi slutningen på nedturen, som har været langvarig. En dag vil jeg kunne fortælle mine børn, at jeg var med i den længst varende nedtur i mineindustrien nogensinde,« fortalte Thomas Schulz.Tilbage i begyndelsen af 2016 nåede aktien mange års bund på 214,30 kr.Analytikerne er generelt spredte i deres vurdering af potentialet i aktien herfra./ ritzau/ Finans.
Selskabet topper i C20 i 1. halvår.
Vejret lige nu er okay.Og jeg sætter mig på bænken og placerer mig i ordene: tørt eller nogen sol.Det er sommer og pissehamrende råt og du bakser med grillen og forsøger at lære mig hvad horrorfilm er.De har lovet køligt og ustadigt sommervejr.Alt det man ikke kan forudse. Horror. Og os to. Os der har båret bestikket ned i gården, tallerkner og kød og salat. Du siger det er når ONDE KRÆFTER trænger ind i en ellers tryg og genkendelig hverdag. Okay. Og angsten.Den uventede kniv og badeforhænget, du ved, og her i Valby venter vi regn eller nogen sol, skybrud og grillvejr og det drypper lidt ned i kuglegrillen, du så møjsommeligt nu har fået gang i.Dig med dine grillkul.Dig med dine op-tændings-briketter.Du smiler og siger at det nok skal holde tørt lidt endnu.Vi kan lide at udsætte os for gyset.Tørt nok.I sidste uge fik vi Covfefe. Et vejrfænomen, som ingen havde oplevet før. Et tryk på en telefon i USA et sted og som udløste en orkan der rullede hen over hele verden, som et gys der skælvede fra vest og til øst og tilbage.Et ord der først ikke lige betød noget.Men så alligevel betød alt muligt: Forvent det uventede.Forvent det usandsynlige.Det ugennemtænkte.Det ubehagelige.Og du må finde dig i det, som du må finde dig i vejret: skybrud og torden og vindstød og annullerede klimaaftaler.Du smiler tilfreds.Det er på grund af den kraftige blæst det går så godt med dine grillkul.Om lidt kan vi stege vores bøffer.Fakta: BLÅ BOG Lone HørslevDansk forfatter. Født 1974 og opvokset i Holstebro. Uddannet fra Forfatterskolen i 2003. Debut 2001 med digtsamlingen ' Tak'. Romandebut i 2005 med ' Fjerne galakser er kedelige'.Siden adskillige digtsamlinger og romaner bl. a. ' Jeg ved ikke om den slags tanker er normale' (' Skilsmissedigte'), romanen ' Sorg og Camping' og den historiske roman ' Dyrets år' om Marie Grubbe. Novellesamlingen ' En ordentlig mundfuld' udkom i april i år.
Hver uge kigger en digter på langtidsudsigten og skriver sit bud på en alternativ syvdøgnsprognose. Ugens vejrpoet er Lone Hørslev.
Veronica Maggio kom på scenen i en lårkort, som bestemt ikke kunne skjule svensk-italienerens lange stænger, og i et par røde støvler.Popsangerinden havde som det første navn på en af Northsides to store scener tydeligvis gjort sig klar til en fest. Det blev dog i bedste fald kun til en arbejdssejr.Vejret var ikke med solisten, der har haft en pæn karriere med større og mindre succeser.Hun begyndte sin optræden i tørvejr, men efterhånden trak skyerne sammen, det begyndte at dryppe, og så tog regnvejret ellers til.Hvilket gjorde, at mange tilhørere fik travlt med at komme i regntøjet. Og så var der dem, der enten ikke havde læst vejrudsigten eller var ligeglade. Og de blev våde.Mens mange andre svenske sangere foretrækker engelsk, har Veronica Maggio dyrket det svenske sprog, og det giver hendes sange et personligt præg. Der var højt humør, men der var bestemt også nedture rundt om i tekstuniverset.Sommer sørgede for tørvejrHun var som svensker på udebane gavmild med nogle af sine mest kendte numre, og midt i regnen gav hun publikum chancen for at synge med på "Måndagsbarn" og "Jag kommer".Skal en dansk festival i stedet åbne de store scener med et populært dansk navn? Det kunne måske have sat mere gang i festen.Til gengæld var Peter Sommer garant for tørvejr.Den danske solist stillede sammen med sit backingband, Tiggerne, op på Red Stage, hvor flere tusinde kunne stå i tørvejr.»Er det os, I er kommet for?« spurgte sangeren, som havde regnet ud, at en del tilhørere var dukket op for at undgå at blive om muligt endnu mere våde.Det blev en koncert, hvor nogle af hovedpersonens bedste og mest kendte numre blev leveret, og selv om - eller måske netop fordi - der var småfejl undervejs, og på trods af at Sommer aldrig bliver en stor rocktenor, kom koncerten til at stå som tidspunktet, hvor Northside for alvor kom i gang.Han sang om at hamre løs på en åben dør, om sit hærværk, om Valby Bakke og også om »en betydelig mængde regn«.peter.schollert@jp.dk 
Peter Sommer spillede for tilhørere i tørvejr. Veronica Maggio fik aldrig skabt en rigtig fest.
I opråb til politikere er det et velkendt retorisk kneb at spørge: Skal der lig på bordet, før I gør noget? I weekenden kostede en flok mænds vanvidssejlads med vandscootere i Københavns Havn to unge kvinder livet.ET FARVAND, HVOR det faktisk siden 2014 har været forbudt at sejle med vandscootere. Ingen behøver længere at spørge nogen retorisk: To amerikanske familier er sønderknuste over, at deres elskede piger kommer hjem fra eventyret i Danmark i kister.Love og regler skal aldrig indføres i affekt. Men det viser sig nu, at lokale - herunder bådklubben Valby - fortæller, at de utallige gange har forsøgt at råbe myndighederne op om vandscootervanviddet i havnen.DERFOR ER DET på høje tid, at der sættes en effektiv stopper for sejladsen, før den koster flere mennesker livet. Ifølge en havnebekendtgørelse er det ikke tilladt at sejle ind i havnen med vandscootere. Det er politiets opgave at håndhæve forbuddet i henhold til Ordensbekendtgørelsen.Dér opstår problemet. For politiet forklarer, at de mangler ressourcer og har svært ved at identificere vanvidssejlerne, fordi vandscooterne ikke er forsynet med en nummerplade.Love og regler, der ikke håndhæves, burde ikke findes, fordi de nedbryder vores tiltro til retsstaten. Især når det drejer sig om at regulere en adfærd, der kan true andre menneskers liv.DERFOR MÅ FØRSTE skridt være et lovkrav om, at alle vandscootere skal forsynes med en nummerplade, så politiet lige så let som ved en anden dræber i trafikken - bilen - kan identifi-cere, hvem føreren af fartøjet er.Dernæst må straffen for ulovlig sejlads hæves markant, så den har en reel præventiv effekt. Endelig skal politiet have ressourcerne til at håndhæve det forbud, som vanvidssejlerne synes fløjtende ligeglade med i dag.Ellers risikerer vi ikke blot at ødelægge idyllen og dansk turisme, vi risikerer også at ødelægge flere menneskeliv.Grund.

Michael Jagd, Mellemtoftevej 8, Valby: Katrine Marie Guldager har 23.4. en glimrende kommentar om føleriet, som til tider erstatter journalistikken og debatten i medierne.Tidligere sagde man Don't Tell It, Show It.I dag er det i stedet ofte Don't Know It, Feel It, som er den redaktionelle parole sammen med ' Jo mere privat desto bedre'.Det sidste er en gennemført misforståelse af tidligere tiders offentlighedsdiskussion, hvor det gik ud på at almengøre det private ved at trække ting fra privat-og arbejdssfæren over i den politiske og kulturelle offentlighed. Men ikke alt, for pokker.Ligesom vi i dag får artikler bredt ud over ti sider, selv om de efter en forbedret gennemskrivning højst kunne trække et enkelt opslag.For vi skal jo have alle følelserne med. Også om Marine Le Pens barndom, som næppe vil rokke på noget her eller i Frankrig. Redaktionen må jo mene, at hun vinder.Politiken er begyndt at minde om Information i gamle dage, hvor man kunne kede læserne med alenlange orgasmediskussioner.Men vi er stadig nogle, der læser aviser for at kunne følge med og for at blive orienteret, oplyst, opdateret og til tider også for at få saglig indsigt og blive klogere. Selvfølgelig kan eksempler fra privatlivet bruges til at anskueliggøre almene problemstillinger af interesse for offentligheden.Men det, at noget er oplevet af skribenten selv, er ikke i sig selv en garanti for, at det er en almen problemstilling, som har relevans og interesse for læserne.Som Katrine Marie Guldager så rigtigt skriver: Ellers svigter man alle os, der regner med avisen som det sted, hvor vi værner om fællesskabet.

Min 18-årige datter fandt en andelslejlighed få kilometer fra hendes uddannelsesinstitution i Valby. Og vi, hendes forældre, er i den heldige situation, at vi med friværdi i vores hus ret billigt kan finansiere et lån på den halve million kroner, som andelen koster. Den månedlige boligafgift kan hun klare med SU og arbejde ved siden af skolegangen.Vi tog ud og så lejligheden og meddelte sælger, at vi gerne ville købe. Sælger fortalte lige frisk, at det var der også andre, der gerne ville. Og at han ville sælge til den, der bød mest for hans løsøre (et sikkert udmærket Ikea-skab). Højeste bud var p. t kr. 110.000 kr., meddelte han glad og slog sig på bukselommen.Vi tog derfra uden intention om at byde. Min datter var så fortørnet, at hun skrev til foreningens administrator (Datea). De opfordrede os til at byde så højt, som vi mente, der skulle til, og når der var underskrevet frasige os ønsket om at købe løsøre. De havde vi nemlig ret til. Mit moralske kompas stejler mod det, så det kom der ikke noget ud af.Alt dette rod skyldes, at vi ikke har fri prisdannelse på boliger. Vi har et morads med ejerlejligheder, andelslejligheder og lejelejligheder. Fint nok med lejelejlighederne. Hvis man har en personlig præference for at bo til leje, skal den mulighed være der.Men at der både er ejerlejligheder, som man ejer, og som man kan sælge til den pris, man kan få, og andelsboliger, som man ejer, men hvis pris er fastsat, skaber grobund for uærlige handler med penge under bordet. Sådan går det hver gang et marked skævvrides af for meget statslig styring. Min opfordring til Christiansborgpolitikerne er at sætte boligmarkedet frit, så ejeren af en andel kan vælge at lade lejligheden overgå til ejerlejlighed, og så sælge den ærligt og redeligt til den pris, han kan få for den. FREDERIK DAMGAARD, FOLKETINGSKANDIDAT (LA), ANNE MARIE ALLE 22, 2690 KARLSLUNDE.

På matriklerne omkring huset på Gl. Køge Landevej 543 i Hvidovre er det blevet populært at trække tykke gardiner for.Komikeren Amin Jensen har nemlig sat en lysreklame på ti kvadratmeter op foran sit hus, og de kulørte farver forstyrrer nabofreden.Ingen ønsker at stå frem med navn i BT, men holdningen er klar.Skiltet plager alle, og det må væk.Den 47-årige Amin Jensen mener, at lyset fra skærmen overholder lovgivningen, men efter en klage er det nu op til Hvidovre Kommune at finde en løsning.»Det er et eller andet sted lidt sjovt, for bag mit hus står to store skorstene fra Dong, og to matrikler fra mig ligger en XL-Byg, som har en kæmpe lysreklame, som går lige ud til Gammel Køge Landevej,« siger Amin Jensen.Siden Amin Jensen for to måneder siden satte tv-skærmen op, har han udover klagen ' kun fået positive tilbagemeldinger'. På den enorme tv-skærm kører reklamer for nogle af hans show og Valby Kino. Det koster 5.400 kr. plus moms for en måneds fremvisninger, oplyser han.Burde have søgt tilladelseAmin Jensen har aldrig søgt om tilladelse til at sætte lysreklamen op: »Set i bakspejlet skulle jeg have søgt om tilladelse, inden jeg satte den op. Men det er så det, jeg har gjort nu.« Gl. Køge Landevej er meget befærdet.Ifølge komikerens hjemmeside passerer i omegnen af 140.000 bilister ugentlig.Udover lyset er de beboere, BT talte med i går, også generet af bilhorn, da bilister har det med at falde i staver over komikerens tilbud.jham@bt.dk ,lany@bt.dk 
IKKE-SÅ-SKJULT-REKLAME.
BYUDVIKLING Frem til næste forår skal det gamle Danish Crown-slagteri i Faaborg rives ned som led i udviklingen af en ny bydel på grunden.LH Hockerup er blevet tildelt opgaven, der omfatter nedbrydning af omkring 8.000 kvm bygningsmasse.- Det er en ordre på en pæn størrelse, men i Valby har vi lige vundet entreprisen på at rydde bygningsmassen omkring Grønttorvet.Her er det 85.000 kvm, der skal nedbrydes, siger afdelingsleder Hans Møller Jensen til Fyens.dk.LH Hockerup har indgået en rammeaftale med Danish Crown, og pressechef Jens Hansen fra Danish Crown forventer, at regningen lander i omegnen af 10 mio.kroner.Skal rykke Faaborg fremadEn kommunal styregruppe lagde i foråret sidste hånd på en visionsplan for grunden, som har ligget øde hen, siden Danish Crown lukkede sit slagteri i byen i februar sidste år.Styregruppen lægger op til, at tre eksisterende slagteribygninger bevares og ombygges.Herudover skal havnekanalen forlænges og forbinde slagterigrunden med havn og centrum.- Med slagterigrunden har vi en unik mulighed for at rykke Faaborg fremad. Og selv om det er på en trist baggrund, er det en mulighed, vi skal udnytte. I stedet for blot at rydde grunden og plante græs, er vores vision at skabe et helt nyt byområde, som med udgangspunkt i Faaborgs placering ved Øhavet kan skabe jobs, tiltrække turister og give hele byen og egnen et løft, udtalte Christian Thygesen fra styregruppen tidligere på året.Visionen har særligt fokus på rekreation og velvære.Den nye bydel skal gøre Faaborg til et trækplaster og åndehul både for turister generelt og for personer med helbredsproblemer, der har brug for at komme væk fra hverdagen. Det kan blandt andet være folk, der er ramt af stress, livsstilssygdomme eller kronisk sygdom som for eksempel sukkersyge.Der er således ikke planen at opføre en masse nye boliger.Den nye bydel skal først og fremmest skabe plads til virksomheder, der arbejder med rekreation og velvære, for caféer, restauranter og markeder, for specialbutikker og for ferieboliger, vandrehjem og hoteller.LH Hockerup går i gang med at nedbryde bygningerne den 1. september 2017 og skal efter planen aflevere en ryddet grund 15. maj 2018.
Roskilde-nedbryder har sikret sig opgave til omkring 10 mio. kroner.
Den familiedrevne bilkoncern Nellemann har som mange af de andre største bilkoncerner herhjemme fart i omsætningen og tjener store penge.Det luner i kassen hos bilkoncernens ejer, Jacob Nellemann, der er fjerde generation i den bilglade familievirksomhed.Nellemann-koncernen formåede i 2016 at løfte omsætningen til 1,8 mia.kr. Det var knap 3 pct. mere end året før og skete gennem salg af bl. a. mærkerne Kia, Aston Martin og Isuzu, som Nellemann forhandler i Danmark.Familiekoncernen landede samtidig et overskud på knap 42 mio. kr., og der blev trukket 37 mio. kr. ud i udbytte. Det viser et nyt regnskab for Nellemann Holding A/ S, der er holdingselskabet for bilfamiliens aktiviteter.Ledelsen peger på, at den stigende omsætning primært skyldes flere salg af nye Kia-biler samt flere brugtbilssalg. Leasingaktiviteten i koncernen var på samme niveau som året før, fremgår det.Nellemann-koncernen begyndte som en lille cykelforretning i Randers i 1900. Bag forretningen stod Vilhelm Nellemann, der bare fire år senere solgte sin første bil.Derfra gik det stærkt med at importere biler. Op gennem 1960' erne var det især Morris Marina og Mini, som solgte godt. Og i 1996 valgte stifterens barnebarn Jac Nellemann at opkøbe selskabet. Han introducerede det sydkoreanske bilmærke Kia i sortimentet, som i dag er et af de største forretningsben i familievirksomheden.Sønnen Jacob Nellemann overtog fra sin far i fjor. Han ejer Nellemannkoncernen gennem et privat holdingselskab, som har en egenkapital på næsten 300 mio. kr.Nellemann-koncernen har bilhuse i Aarhus, Odense, Roskilde, Valby og København. Ved siden af egenimporterede mærker forhandles Ford, Fiat og Nissan.I alt beskæftiger Nellemann-koncernen, der har hovedsæde i København, godt 250 medarbejdere.peter.simonsen@finans.dk 
 Jacob Nellemann ejer familiekoncernen Nellemann, der har gjort salg af nye og brugte biler til en indbringende forretning.
Med den hidtil højeste byggeaktivitet og med en omsætning, der for første gang har passeret 1 mia. kr., er projekt- og ejendomsudvikleren FB Gruppen A/S klar til mere vækst. 
HVEM: Hans-Bo Hyldig, adm. 
Udstillinger. Det er 50 år siden, det danske småborgerskab fik sine fremmeste repræsentanter på film, og Olsen-banden blev en franchise, der nød ufattelig berømmelse ikke blot i danske biografer og populærkultur, men rundt om i Europa. Ikke mindst Tyskland og især den østlige del bag jerntæppet kunne sætte sig ind i Egons, Kjelds, Bennys og Yvonnes genvordigheder.De prøvede konstant at snyde på vægten, men troede samtidig på det sociale sammenhold i velfærdsstaten.Som Yvonne i Kirsten Walthers yppige skikkelse sagde om det korte øjeblik i ' Olsen-banden på sporet' da de var kommet til penge: »Jooo, og hvad førte det med sig? Udlændighed, fordøjelsesbesvær og drikfældighed. Ja, jeg skal ikke gøre mig selv bedre, end jeg er...«. Grådighed koster. Materialisme er roden til alt ondt.I 1968 fik ' Olsen-banden', den første af i alt 14 film, premiere.Lørdag åbner Nordisk Film i Valby, bandens faste åsted gennem 30 år, for en ny særudstilling i Studie 4, 400 kvadratmeter, der er opbygget som en labyrint, en rejse gennem Olsenbandens univers i kulisser, der bidrager til illusionen af at be-finde sig i en dansk folkekomedie.Og man kan se Yvonnes prægtige marguerithat, som afbildet ovenfor, Bennys originale hat, Egons dykkerdragt fra ' Olsenbanden i Jylland', vandgraven fra samme film, mursten fra den sprængte bunker i Jylland og meget mere. 100 genstande er udstillet samt originalmanuskripter, drejebøger og billeder fra optagelserne.50-året markeres også med visning af alle filmene rundt om i landet, ligesom der vil være folkefest på Rådhuspladsen i København til juni.michael.bo@pol.dk 

De otte års fængsel, som et 23-årigt medlem af banden Loyal To Familia tirsdag fik for et drabsforsøg og et overfald på to medfanger i Vestre Fængsel, skal afsones i et engelsk fængsel, hvis det står til Københavns Politi.Den 23-årige Amer Siddique er britisk statsborger, og Retten på Frederiksberg udviste ham af Danmark for bestandigt.Men Danmark har også en aftale med Storbritannien om, at dømte statsborgere skal afsone i deres hjemlande.Først skal sagen dog bedømmes af Østre Landsret, fordi Amer Siddique ankede dommen på stedet med påstand om frifindelse.- Danmark har en aftale med Storbritannien om at overtage afsoningen for britiske statsborgere, som bliver dømt i Danmark. Vi har tidligere sendt briter hjem til afsoning, siger anklager Søren Harbo, Københavns Politi.Flere udvisningsforsøgAnklagemyndigheden havde to gange tidligere forsøgt at få Amer Siddique udvist, men begge gange blev det afvist af retten, fordi han er opvokset i Danmark og har sin familie her. Han har ingen familie i Storbritannien.Under sin seneste varetægtsfængsling meldte han sig ind i LTF-banden.- Han har fået de chancer, han skulle. At han melder sig ind i en af de bander, der lige nu er aktør i bandekon-flikten, underbygger bare, at han ikke ønsker at være integreret i det danske samfund.Jeg er derfor yderst tilfreds med dommen, siger Søren Harbo.Drabsforsøget, som LTFmedlemmet nu er dømt for, skete i august 2016, hvor han sammen med to uidentificerede gerningsmænd overfaldt en teenager på Ingotankstationen i Valby.Offeret fik 26 knivstik og snit i ansigtet, ryggen, ben og arme, mens han sad i en bil. Overfaldet menes at være hævn for et slagsmål to uger tidligere, hvor knivofferet havde forsvaret sig mod to LTF'ere.js@eb.dk .

Hele kagekarrieren begyndte, da den 32-årige Christine Fruergaard som meget ung passede børn.»Jeg passede nogle herlige unger, der fyldte år. Så satte jeg mig for at lave en flot fødselsdagskage.Jeg læste en bog om at bage, bagte og bagte - og så var jeg fanget ind.Det er især sjove kager, jeg går efter,« griner hun.Christine Fruergaard glæder sig til at vise sine flotte, lækre kager frem under Familiemessen i Hadsten søndag.Den selvlærte kagesnedker holder til på Galten Hedevej og har omdannet garagen til et kagekøkken med plads til undervisning og kagebagning.Kagely i GaltenKagely er navnet på butikken, der startede som en webshop, hvor man kunne købe alle mulige køkkenredskaber til at bage kager med.Men efter at Christine Fruergaard opdagede, at der er et behov for at oplære andre i kagepyntningens smagfulde kunst, besluttede hun sig for at udvide butikken med en fysisk tilføjelse.Nu bager hun kager på bestilling og holder workshops for interesserede kagebagere.Og du kan stadig bestille køkkenredskaberne på nettet.»Jeg fik tippet af Dee (der netop har solgt sin butik i Søndergade i Hadsten, red.).Hun fortalte, at der var så hyggeligt på messen, og at der var gode mulighed for at møde nye mennesker og kunder,« forklarer hun.»Jeg glæder mig til at hilse på andre forretningsdrivende og foreninger og ikke mindst gæsterne,« siger den 32-årige, der oprindelig er fra Skive og for to år siden flyttede til Galten. Manden, Martin, er født i Valby.»Vi boede i Aarhus og ledte efter et sted at bo i nærheden.Vi fandt drømmehuset på Galten Hedevej og så var vi solgt,« smiler Christine Fruergaard, der oprindelig er cand. comm. fra Roskilde Universitet.Nu har hun et civilt job, og Kagely driver hun ved siden af.Fyldig fondantPå messen vil hun præsentere sin force, fondant, som er en form for sukkermasse til dekorering af kager. Hun vil også servere smagsprøver på sine kageopskrifter.»Jeg kommer med en masse sukker. Jeg vil belægge kager med fondant og vise, hvad jeg kan: For eksempel hvordan man laver blomster til pynt,« fortæller Christine Fruergaard.jpaarhus@jp.dk 
Christine Fruergaard kan trylle med kager og sukkermasse. I weekenden viser hun, hvad hun kan kan, på Familiemessen i Hadsten.
Peter Lilja har netop sat sig i direktørstolen som partner i selskabet Heimdal. 
Amerikanske Situs har trukket sig ud af Norden, og det nye selskab Heimdal tager over, hvor Situs slap med Peter Lilja i spidsen . 
Jacob Bagger, 36 år, er udnævnt til markedschef inden for byggeri i region Syddanmark hos ingeniørvirksomheden Niras. Han har været ansat i virksomheden siden 2014, hvor han som projektchef har haft ansvar for forskellige projekter, herunder boligbyggeri på Odense Havn og nyt betonværk for Unicorn i Odense. 

Den asociale og udbyttende ' private ejendomsret' skal ophæves.Danmark skal melde sig ud af NATO og EU. Der vil opstå noget fantastisk efterfølgende. Måske en udvidelse af Nordisk Råd og Europarådet.Alle biler skal koste minimum én million.Og cykler skal være gratis.Alle arbejdere skal have råd til at leje en villa i Valby eller en penthouselejlighed på Nørrebro.Størstedelen af alle kommende ministre skal være kvinder. Alternativet vil formentlig foreslå 50 procent, men Enhedslisten trumfer med 60 procent som et ultimativt krav.Bjarne Corydon skal landsforvises, og hans villa på Amager skal bruges til at huse mennesker på flugt.Nationalsangen skal ændres til »Gi' mig Danmark tilbage« med Natasja.Henrik Sass Larsen skal ikke være minister for noget som helst.Om nødvendigt må man gentage successen med den manglende sikkerhedsgodkendelse.Blasfemiparagraffen skal afskaffes.Den er lige så overflødig som de latterlige, idiotiske og undertrykkende religioner, den er sat i verden for at beskytte.Enhedslistens rotationsprincip skal også gælde for ministre i en fremtidig socialdemokratisk regering. Ministre skal således kun vælges for et år ad gangen, og man kan maksimalt sidde som minister for samme område i to perioder - svarende til to år. Hvis man har en virkelig god minister, kan man evt.finde på en teknisk bortforklaring, som kan retfærdiggøre en tredje periode.Pensionsalderen på 67 år skal gælde i al evighed - uanset fremtidig økonomisk og demografisk udvikling. Derfor skal Socialdemokratiet arbejde aktivt på at få pensionsalderen skrevet ind i Grundloven.Falafel med hvidløgsdressing skal afløse stegt flæsk med persillesovs som Danmarks nationalret. Dan Jørgensens afstemning om emnet var en farce, og det er et krav, at selvsamme Dan Jørgensen skal stå i spidsen for ændringen.Det strider mod marsvinets naturlige instinkt som flokdyr, at de bor i bure alene rundt omkring i de danske børnefamilier. Marsvin skal bo sammen minimum to og to.PostNord skal hedde Post Danmark igen. Og de skal bære røde dragter og bringe rigtig post ud til priser, almindelige mennesker har råd til at betale.Der skal indføres mere direkte demokrati.Eksempelvis direkte valg til posten som fodbold-og håndboldlandstræner. Og en folkeafstemning om fri hash.
Op til weekendens årsmøde har Enhedslisten lovet at tegne ' røde linjer', som Mette Frederiksen skal holde sig inden for, hvis hun vil til magten. Men Skipper og Co. har indtil nu kun skitseret nogle ret fesne - eller skal man sige lyserøde - linjer. Noget med, at internationale konventioner og menneskerettigheder ikke må overskrides. Det er for slapt, hvis man vil tages seriøst som venstrefløj, og partiet har tydeligvis brug for hjælp. Med inspiration i Enhedslistens partiprogram og mærkesager optegner Moderne Tider her 15 ægte røde linjer, som partiet frit kan lade sig inspirere af på årsmødet, tage med sig og stille som ultimative krav i forbindelse med en fremtidig regeringsdannelse.
Fredag morgen er der ikke skyggen af biler på Fynske Motorvejs, E20, østgående spor. Vejbanen, hvor lange slanger af motorkøretøjer normalt bugter sig, er i stedet fyldt af et menneskehav. Det er flere end 1.000 desperate statsansatte, som ikke ser andet håb for fremtiden end at vandre mod den danske hovedstad i jagten på en bedre tilværelse.En af dem er den 46-årige Markus Johansen, der for nogle år siden blev forflyttet med Patent-og Varemærkestyrelsen til Ikast.»Jeg kan ikke klare mere provins. Ikke mere håndbold, ikke mere uøkologisk filterkaffe og krebinetter i kantinen. Nu vil jeg bare hjem til Valby,« siger han med et fortvivlet ansigtsudtryk.Den slags hjerteskærende historier kan alle i den brede strøm af forhutlede mennesker fortælle.Birte Frederiksen flyttede med Kystdirektoratet fra København til Lemvig i 2015.»Jeg har gået mere end 200 kilometer og har ikke spist andet end to franske hotdogs til 20 kroner på en Monarchrasteplads uden for Middelfart. Men jeg stopper ikke, før jeg når Østerbro,« siger hun sammenbidt.De marcherende statsansatte er ikke alene. Flere sympatisk indstillede københavnere er kørt de flygtende masser i møde. En 49-årig fuldmægtig fra Indenrigsministeriet, der ønsker at være anonym, fortæller, at hun har kørt over 20 flygtende udflyttede over Storebælt og i sikkerhed i hovedstaden.»Da jeg så menneskemængden, kunne jeg ikke lade være med at tænke: Hvad nu hvis det var mig selv, som var blevet tvunget til et eller andet gudsforladt sted, hvor topmålet af kultur-og byliv er rundkørselskunst og Jensens Bøfhus? Så kastede jeg mig simpelthen ind i bilen og har ikke sovet de sidste to dage,« forklarer hun og tilføjer: »Jeg er klar over, at det, jeg gør, sikkert er strafbart, men det er simpelthen det hele værd, når jeg ser udflytternes glade ansigter, fordi de har fået øje på skorstenene fra Svanemølleværket, Tivolis Gyldne Tårn eller Frederiksberg Rådhus.For så ved de, at nu er de endelig i sikkerhed.«.
Udflyttede statsansatte nægter at affinde sig med en skæbne i Udkantsdanmark. Derfor marcherer de i stort tal mod øst på Fynske Motorvej. Flere københavnere er begyndt at smugle de udflyttede i sikkerhed.
Er du klog, ligefrem et geni - eller bare ikke helt tosset? Gæt med i Berlingskes sommer quiz og se, hvor klog du e r. Spørgsmålene inden for hver af de tre kategorier er af stigende sværhedsgrad. Så tænk dig grundigt om, før du svarer.Der gives kun ét point for hvert korrekt svar - uanset sværhedsgrad. De rigtige svar står på hovedet i bunden af quizzen. Der er ingen præmier at hente, men æren står på spil. Er du klar?.A: Dyr på engelsk1. Hvad hedder sommerfugl på engelsk? 2. Hvad hedder ørred på engelsk? 3. Hvad hedder flodhest på engelsk? 4. Hvad kalder nordamerikanere en elg? 5. Hvad hedder kaskelothval på engelsk?.B: Computere1. Hvilken hjemmecomputer med 64 kb ram og øgenavnet »brødkassen« vandt enorm udbredelse i Danmark i 1980erne, især som spillemaskine? 2. Hvilken elektronikvirksomhed lancerede i 1996 PCer under varemærkenavnet Vaio? 3. Hvilken virksomhed fremstiller PCere med navne som Latitude og Inspiron? 4. Hvilken virksomhed fremstiller PCere under navnet Zen-Book? 5. Hvilken forkortelse havde den første danske elektroniske datamaskine, der blev tændt i 1958 og som fyldte en hel spisestue i en villa i Valby?.C: Udenlandske parker1. Hvad hedder den store park midt på Manhattan i New York? 2. I hvilken by kan man vandre i parken Jardin des Tuileries? 3. I hvilken by er Park Güell en stor turistattraktion? 4. I hvilken London-park kan man holde tale på Speaker's Corner? 5. I hvilken by finder man Ueno Park, der bl. a. rummer en stor zoo og et nationalmuseum?A1: butterfly, A2: trout, A3: hippo (hippopotamus), A4: moose, A5: sperm whale. B1: Commodore 64, B2: Sony, B3: Dell, B4: Asus, B5: DASK. C1: Central Park, C2: Paris, C3: Barcelona, C4: Hyde Park, C5: Tokyo.lha@berlingske.dk Fakta: KARAKTERSKALA0-2 RIGTIGE: HALLO! ER DER NOGEN? 3-6 RIGTIGE: DU ER IKKE RIGTIG KLOG 7-10 RIGTIGE: IKKE TOSSET 11-14 RIGTIGE: KLOG 15 RIGTIGE: GENI.

Peter Ravn Callesen tog en omstigning på Arkitektskolen i Aarhus, hvor han studerede et par år og malede i smug, før han følte sig moden til at springe ud på kunstens dybe vand.Først uddannede han sig på Det Jydske Kunstakademi og derefter på Goldsmiths College i London.Siden Peter Ravn Callesen formelt blev færdig i 2000, er det gået stærkt med karrieren. Der er bud efter den originale kunstner, der opererer med illustrationer på A4-papir, gør i performances og tillige er leveringsdygtig i installationer og udsmykninger.Peter Ravn Callesens domicil er Fabrikken for Kunst og Design på Amager, hvor der i øjeblikket er fuld op at gøre. Han har netop afsluttet en udsmykningsopgave til torvet ved Københavns Universitet Amager 2 og er i gang med en alterudsmykning til Margrethekirken i Valby, ligesom der er bestilling på en messehagel til Nivå Kirke i Nordsjælland.Energi på papirAllerede i 2006 skabte han spejlalteret til Natkirken i Københavns Domkirke, og i samarbejde med Statens Kunstfond udsmykkede han i 2011 Bogbussen i Guldborgsund Kommune.Han understreger, at han er glad for de udfordringer, bestillingsopgaverne giver, men kan ikke undvære den energi, der opstår, når han skaber sine figurer på papir. Til november rykker Peter Ravn Callesen til det store marked i Kina.Det Danske Kulturinstitut i Beijing har inviteret ham til at udstille, og i forvejen er han vant til at indtage udenlandske museer og gallerier. Det er bl. a. blevet til præsentationer i Korea, United Kingdom, Frankrig, Sverige og Norge samt Italien, hvor han var medlem af den danske gruppe på Venedig Biennalen i 2007.Peter Ravn Callesen er tildelt Statens Kunstfonds treårige arbejdslegat, Eckersberg Medaillen, Aage og Yelva Nimbs Fonds hæderslegat og Niels Wessel Bagges Kunstfonds legat samt Arkens Rejselegat.navne@jp.dk 

Med en murermestervilla fra 1936 i Valby, to biler i carporten og fire børn i alderen 8-12 år havde Sigrid Matthesen, 40 år og sygeplejerske, og hendes mand Jesper, 44 år og it-arkitekt, godt en fornemmelse af, at de kunne spare nogle penge på at løbe deres forsikringer igennem.»Vi har tegnet vores forsikringer, efterhånden som behovene er opstået, men vi har aldrig fået taget os sammen til at kigge det hele igennem.Det har virket uoverskueligt.Det har også været en barriere, at vi har haften forventning om, at det er svært at gennemskue forsikringsvilkårene, hvis man skifter selskab,« siger Sigrid Matthesen.I dag betaler familien i alt 27.916 kroner for deres husforsikring, indboforsikring med årsrejseforsikring, ulykkesforsikringer til børn og voksne samt to bilforsikringer med kasko, som de har spredt på flere forskellige selskaber.Men ved at flytte deres forsikringer til Forsikring Danmark lyder den samlede pris på 20.772 kroner, viser det forsikringstilbud, som forsikringsmægler Lars Kortegaard fra Din Forsikringsmægler i samarbejde med BT har indhentet til familien.En besparelse på mere end 7.000 kroner om året.»Vi vidste godt, at der var noget at hente, men det her overgår vores forventninger. Vi havde håbet på, at vi kunne hente op omkring 5.000 kroner. Men 7.000 kroner er et stort beløb, som har stor betydning. Det er jo over 500 kroner om måneden,« siger Sigrid Matthesen og tilføjer: »Nu bliver der penge til noget af det sjove, for eksempel lidt flere biograf-eller teaterture, som hurtigt løber op, når man skal af sted med fire børn. En enkelt tur i biografen løber jo hurtigt op i 500-600 kroner.Det har vi nogle børn, der bliver rigtig glade for. Her mellem jul og nytår, skal vi da ikke være bange for at bruge lidt ekstra på fornøjelser og nytårsraketter.«.

Når højhastighedsbanen mellem København og Ringsted åbner i december 2018, vil der højst kunne køre ét tog i timen på strækningen. Det skrev fagbladet Ingeniøren fredag.Jernbanen mellem København og Ringsted er et offentligt prestigeprojekt til omkring ni milliarder kroner. Men efter åbningen i 2018 vil banen ligge halvtom hen på grund af problemer med at installere et nyt signalsystem i togene. Det forklarer projektdirektør i Banedanmark Jan Schneider-Tilli til Ingeniøren.Transportordfører Villum Christensen (LA) er ikke overrasket over, at der er nye problemer med signalprogrammet til hele den danske jernbane, som er forsinket op til fire år.Han kalder forløbet »en parodi på offentlig planlægning, når det er værst«. »Det nærmer sig en molbohistorie i forhold til den kæmpe investering, vi har foretaget i Ringstedbanen, at der kun kan køre ét tog i timen,« siger Villum Christensen.Banen skulle have aflastet strækningen mellem Høje Taastrup og Valby, som længe har været jernbanenettets største flaskehals.Banedanmark opererer nu med to mulige planer i forhold til Ringstedbanen: Plan A er at holde fast i de nye signaler, og plan B er at forsyne den nye bane med det gamle signalsystem.Projektdirektør Jan Schneider-Tilli forklarer, at uanset om det bliver plan A eller B, vil der højst kunne køre ét tog i timen i hver retning ved åbningen i december.Efter åbningen vil kapaciteten løbende blive udvidet, forklarer projektdirektøren.Transportordførerne i Folketinget blev allerede for en måned siden orienteret om forsinkelserne med at bygge nye signaler ind i togene. Men de havde på tidspunktet for Ingeniørens opkald ikke fået beskeden om, at løbet var kørt med hensyn til at udnytte Ringstedbanen fuldt ud fra starten. Enhedslisten er ikke med i den politiske aftale om signalprogrammet, men i aftalen om Ringstedbanen.Over for Ingeniøren afviste DSB at udtale sig i andet end generelle vendinger. Transportminister Ole Birk Olesen (LA) ønskede ikke at udtale sig til fagbladet. Ritzau.Det nærmer sig en molbohistorie.Villum Christensen, transportordfører (LA).
Der vil højst kunne køre ét tog i timen på den nye jernbane mellem København og Ringsted, oplyser Banedanmark.
Her er dit liv - Bent Fabricius-BjerreTalkshow. Det er egentlig en genre, som jeg bestemt ikke er vild med. Kendt kidnappes til en times passiar og får ikke lov at gå, før han eller hun har udvekslet almindeligheder med indforskreven slægt og venner. Alt i alt rygklapperi. Sentimentale helleristninger snarere end sande historier.Her er det dog høreværdige Bent Fabricius-Bjerre i 1999. Thi han er jo en musiker og komponist, som har kendt alt, der kan krybe og krukke. Givet os ørehængere om strejfende kat og stille dage i Korsbæk. Fint nok. Hvornår får vi et flot mindeprogram om vor verdensberømte violinist Svend Asmussen, som døde for lidt siden. Fattes penge? DR K kl. 10.50.Bryggeren (1: 12)Serie. Der er meget godt at sige om serien.Gode skuespillere, sympatiske intentioner samt sadsynlighed for at fortælle sandheden. Om et nationalt dynasti, som slog Danmarks navn fast ude i verden med højt skum, små procenter og sval smag. Siden endnu mere og mindre rigtigt opreklameret som sandsynligvis verdens bedste øl. Sidst mumlet af Mads Mikkelsen på cykel. Men fortællingen er lige så spændende fortalt som at se fadøl blive dovent. Ingen vildgæring. Snarere noget med ikke at ryste Carlsbergs kobberkar for foden af Valby Bakke.DR K kl. 16.55.HamsunFilm. Bortset fra, at han taler med tydelig svensk accent, ligner Max von Sydow Knut Hamsun. Ghita Nørby er en mild udgave af hans kone, som førte sin fascistiske husbond længere ind i nazismens racisme. Det glatter denne apologetiske turistfilm ud og accentuerer snarere det fjeldhøje, ensomme geni. Vi skal have ondt af døve, gamle Knut. Mine tanker går mere til de norske jøder, hvoraf yderst få kom tilbage fra opholdet hos hans venner.TV 2 Charlie kl. 15.30.bo.tao.michaelis@pol.dk 

De allerbedste danske børne-og ungdomsfilm nogensinde er Bjarne Reuter-filmatiseringer, og Bille Augusts vidunderlige udgaver af "Zappa" (1983), "Busters verden" (1984) og "Tro, håb og kærlighed" (1984) står mejslet ind i hukommelsen som uforglemmelige filmminder, man aldrig slipper.Frederik Nørgaard, der for to år siden nød stor succes med den syntetiske "Villads fra Valby", har nu også kastet sig over Reuter, men hans greb om den folkekære forfatter er mere beslægtet med Sven Methlings "Tre engle og fem løver" (1982) end med Augusts film. Nørgaard dyrker det folkelige, men formår som få at give det en kærkommen opdatering, så det hverken føles forceret og altmodisch." Kidnapning" er baseret på Reuters første bog om Reuters elskelige Bertram og hans familie, men Nørgaard har klogeligt valgt at sætte den lidt anonyme bror Anders (Alfred Larsen, der er lige så fænomenal, som han var i Ramasjang-serien "Kanonkongen Freja" (2015)) i front i fortællingen om en hårdt prøvet familie, hvor far kommer ud af fængslet, bedst som mor går ned med stress, og de smides ud af deres lille lejlighed i et socialt boligbyggeri i Københavns udkant. Hvis du som undertegnede også er træt af at se danske familiefilm, der udspiller sig i hvidt og slidt indrettede muremestervillaer med skødesløse marokkanske tæpper på plankegulvene, er alene den sociale forskydning til en helt anden klasse et frisk pust.For Anders, Bertram (Lucas Coker) og deres to ældre søskende (alle børnene spiller i øvrigt fremragende) har ingen penge. Derfor er børnene også lette at overtale, da deres onkel Georg (Brian Lykke, der nikker elegant til Otto Brandenburgs fortolkning af rollen i Sven Methlings udgave) har en plan om at kidnappe den forsømte rigmandssøn Bernhard.Intet går dog som planlagt, men det gør filmen heldigvis, for Nørgaard får både spændende og rørende elementer ind i sit meget fine bud på en dansk familiefilm anno 2017.kultur@jp.dk 
Det forpligter at filmatisere Bjarne Reuter, men Frederik Nørgaard kommer flot i mål med vellykket familie film.
CARLSBERG I løbet af de næste ti år bliver den historiske bryggerigrund Carlsberg -centralt placeret mellem Vesterbro, Valby og Frederiksberg -forvandlet til et nyt bykvarter.Nu begynder et nyt kapitel, da teamet til det næste boligbyggeri i den nordlige ende af Carlsberg Byen er sammensat.Det er den prisvindende tegnestue Praksis Arkitekter, der har tegnet de nye boliger og med på holdet er desuden HHM som totalentreprenør, Alectia som ingeniører og 1: 1 Landsskabsarkitekter.- Vi er stolte af at kunne tegne videre på den enestående arkitektoniske historie grundlagt af bryggeren.Carlsbergs stemning har virkelig bidt sig fast på tegnestuen i Troense, siger tegnestuens indehaver Mads Bjørn Hansen siger om de kommende boliger .En konstruktiv tilgangByggeriet består af en boligkarré på i alt 53 lejligheder og 3 rækkehuse. I alt er det ca. 5.800 kvm og 1.000 kvm kælder til depot, teknik og cykelparkering.Adm. direktør i Carlsberg Byen Jens Nyhus kalder boligerne " attraktive og kvalitetssikre", og siger i en pressemeddelelse om det nye hold: - De fire parter har ved tidligere byggerier i Carlsberg Byen hver især imponeret med deres kreativitet og konstruktive tilgang, og som team har de vist et forbilledligt samarbejde. De forstår til fulde Carlsberg Byens særlige samarbejdsmodel, og vi er derfor meget tilfredse med udsigten til, at dette hold endnu engang skal bygge boliger.Kendt for forskerboliger Praksis Arkitekter, som for nylig vandt arkitekturprisen Store Arne for Forskerboligerne i Carlsberg Byen, har ligeledes tegnet flere boligejendomme i Københavns nye bykvarter.Carlsberg Byen kommer med årene til at bestå af moderne arkitektur, der skal spiller sammen med kvarterets mange smukke, bevaringsværdige og fredede bygninger.København får dermed ifølge Carlsberg Byens ledelse et helt enestående byrum med høje tårnhuse, grønne haver, smalle gader og åbne pladser, som danner rammen om 3.100 boliger i forskellige størrelser og prisklasser samt butikker, cafeer, kontorer og uddannelsesog kulturinstitutioner.Boligerne vil blive fordelt over hele den nye bydel - både i et mere klassisk boligkvarter tæt ved Frederiksberg og den eksisterende Humleby, samt i et blandet byområde, der blandt andet vil rumme ni tårnhuse på mellem 50-120 meter.kargaard.
Praksis Arkitekter skal tegner flere boliger i hovedstadens udviklingsområde Carlsberg Byen.
50Sognepræst Susanne Voss Nielsen Pedersen, København, blev teologisk kandidat fra Københavns Universitet i 1994 og fik året efter ansættelse som sognepræst i Anna Kirke i København, hvor hun stadig virker, dog siden 2009 tillige i Anna Sogn.50Programchef for klassisk musik i Tivoli Maria Frej var studentermedhjælper og siden fuldmægtig i det daværende Statens Musikråd, hvilket gav et godt fundament i det administrative parallelt med de faglige studier i musikvidenskab.Derefter gik turen over stillinger som leder af først Athelas Sinfonietta Copenhagen og siden Storstrøms Kammerensemble og Symfoniorkester til jobbet som musikproducent i Den Sorte Diamant.Alle steder blev der skabt nye koncertformer og nye måder at gøre tingene på, og det var da også videreudviklingen af Tivolis klassiske musikprofil, der var overskriften, da Maria Frej satte sig til rette i chefstolen i Tivoli i april 2015 - en stol, der oprindeligt tilhørte H. C. Lumbye, Tivoli-musikkens fader, og siden blandt andet har været besat af Nikolaj Koppel, der som underdirektør for kultur i Tivoli er Maria Frejs chef i dag.I Tivoli er Maria Frej i gang med at skabe et større publikum til den klassiske musik, herunder navneforandringen til SommerKlassisk, så det umiddelbart er til at forstå, hvad det drejer sig om. Desuden nye typer af koncerter, blandt andet kammerkoncerter, hvor publikum sidder på scenen, og koncerter, der særligt giver børnene opmærksomhed, for eksempel den nyskabende familiekoncert Nattens Tivoli.Maria Frej har haften række tillidshverv i musiklivet og har en lokalpolitisk karriere ved siden af sit lederjob, idet hun genopstiller til Borgerrepræsentationen i København for SF ved det kommende kommunalvalg. Desuden får hun tid til at være mor til to piger på henholdsvis 11 og 14, som hun har sammen med jazzsaxofonist Lars Møller.Maria Frej bor i Valby.

REGNSKAB Selvom en nedskrivning på 20 mio. kroner satte en dæmper på overskuddet hos Strukton Rail A/ S i 2016, så kører jernbaneentreprenøren uden forsinkelser.Strukton Rail A/ S har således overgået de forventninger, der blev sat fra koncernniveau, da selskabet blev en del af Strukton Rail-familien i 2014, fortæller adm. direktør Jens Christian Jensen.Årets resultat på 3,7 mio.kroner, der er en seksdobling fra året før, og ikke mindst driftsresultatet på 24,3 mio. kroner giver grund til optimisme.- Vi kan se, at vores arbejde virker, og vi lykkes med de tiltag, der skal sikre en mere effektiv forretning, siger han.Strukton Rails strategi med at øge produktiviteten går gennem fire spor: 1) færre administrationsomkostninger, 2) bedre udnyttelse af ressourcer, 3) bedre projektledelse og 4) mere omkostningseffektivitet.Og det arbejde har altså bidraget til, at virksomheden har øget indtjeningen.Den danske jernbaneentreprenør ligger i øjeblikket de sidste hænder på anlægget af den 55 km dobbeltsporede jernbane mellem København og Ringsted. Herudover arbejder virksomheden på at udskifte signalprogrammet på fjernbanen i Vestdanmark og på at udskifte signalanlægget på Sbanen.Alle tre for Banedanmark.Fremgang i 2017Strukton Rail forventer at levere et endnu højere resultat i 2017.- Det sker jo blandt andet i kraft af, at vi har foretaget en stor nedskrivning i 2016, som vi ikke har i år. Og så er der med vores konservative vurdering af nedskrivningen potentiale for at få penge retur, når sagen får en afklaring, siger Jens Christian Jensen.Den danske entreprenør har netop flyttet hovedadresse fra Valby til Køge af hensyn til et øget antal ansatte, der nu er oppe på cirka 135, og logistik.Strukton Rail A/ S er datterselskab til den svenske modervirksomhed Strukton Rail AB. Moderkoncernen har hovedkontor i Holland." Vi kan se, at vores arbejde virker, og vi lykkes med de tiltag, der skal sikre en mere effektiv forretning Jens Christian Jensen, adm. direktør, Strukton Rail A/ S.
Trods markant nedskrivning ligger resultatet for 2016 hos Strukton Rail A/ S over det forventede.
En 26-årig mand sad tirsdag på anklagebænken tiltalt for forsøg på voldtægt.Manden nægter sig skyldig i at skulle have forsøgt at voldtage en 27-årig kvinde nær Ny Ellebjerg Station i Valby om morgenen 1. august i år.Under retssagen tirsdag fremviste anklageren overvågningsbilleder fra Ny Ellebjerg Station kort før tidspunktet for forbrydelsen.Den tiltalte nægtede i retten, at det var ham, der kunne ses på videoen. Tiltaltes kammerat, der vidnede i retten, var dog ikke enig i denne opfattelse. Han bekræftede, at både han og tiltalte kunne ses på overvågningen.Videomaterialet var det samme, som politiet brugte, da de 1. september sendte en efterlysning på mistænkte ud til medierne.I retten fortalte den nu anklagede, at han 4. september blev gjort opmærksom på efterlysningen.Han forklarede, at han fik en del henvendelser fra folk, der havde set efterlysningen og ment, at det lignede ham.Derfor valgte han 2. september at henvende sig til politiet for at opklare misforståelsen.Politiet kunne ikke genkende den 26-årige, der i weekenden havde klippet sit hår kort, så de lod ham gå.Dagen efter blev han dog anholdt på sin adresse.På den 26-årige fandt man tre mærker, der kunne tyde på vold. I retten forklarede han, at de stammede fra en slåskamp med en ' flabet mand'.Tiltalte nægtede kendskab til den forurettede kvinde, selv om det ifølge anklageren med stor sandsynlighed var hans dna, der blev fundet på ofrets trøje og ved hendes ene øre.Sagen fortsætter i Retten på Frederiksberg torsdag, hvor der bliver afsagt dom.Anklageren kræver den 26-årige udvist til Tanzania.

40 Restauratør, køkkenchef Jakob Mielcke, Frederiksberg, 40, direktør Maria Theessink, Esbjerg V, 45, designer Ditte Hammerstrøm, København K, 46, tv-vært, fhv. landsholdsspiller Jakob Kjeldberg, Grasse, Frankrig, 48.50 Forskningschef, ph. d., cand. scient.pol. Roger Buch, Randers, 50, guldsmed Nicolai Appel, København S, 51, professor mso Charlotte Jacobsen, Taastrup, 52, instruktør, koreograf, dramatiker Kenneth Kreutzmann, Valby, 53, direktør Astrid Blom, Søborg, 55, kommunaldirektør Lars Svenningsen, Nyborg, 56, direktør, baron Ditlev Gustav Wedell-Wedellsborg, Vedbæk, 56, forfatter Knud Romer Jørgensen, 57, cand. jur.skribent, forfatter Jacob Lundgaard, Birkerød, 58, chefredaktør Antje Gerd Poulsen, Helsingør, 58, administrerende direktør Christian Lemvigh-Müller, 59.60 Fhv. landsholdsspiller Ejner Rahbek, Ikast, 60, kapelmester, komponist Stig Christensen, Espergærde, 61, vicedirektør, mag. art. Klaus Kvorning Hansen, Virum, 61, professor, forskningschef, regionssocialoverlæge Claus Frede Vinther Nielsen, Brabrand, 63, skuespiller Henning Sprogøe, Vanløse, 64, chief strategy officer, admiral, fhv. forsvarschef Tim Sloth Jørgensen, Virum, 66, administrerende direktør, arkitekt maa Tommy Falch, Højbjerg, 67, klinisk professor, overlæge, dr. med. Fin Biering-Sørensen, København Ø, 69, professor Rasmus Fehrmann, København Ø, 69, statsskovrider Uffe Laursen, Randers, 69.70 Sognepræst Anne Birthe von Holck, Redsted, 70, forfatter Anne Marie Ejrnæs, Frederiksberg, 71, professor, ph. d., dr. med. Anders Foldspang, Aarhus C, 72, fhv. rektor Bent Karsdal, Ribe, 72, fhv. shippingman Amy Marna Lehmann, Sæby, 72, fhv. retspræsident, cand-. jur. Ida Heide-Jørgensen, Frederiksberg, 73, professor, cand. polit. Jørgen Drud Hansen, Rudkøbing, 74.80 Skolekonsulent Palle Aagaard, Roskilde, 80, professor, dr. phil.Jonna Louis-Jensen, København N, 81, professor emeritus, dr. techn. Ove Ditlevsen, Birkerød, 82, filminstruktør Hans Kristian Høier, Aabenraa, 83, arkitekt Jørgen Pers, Klampenborg, 84, fhv. politimester Ib Poul Pedersen, Nyborg, 89.90 Oberst Jørgen Athlin Fals Jørgensen, Hørsholm, 90 og overlæge, dr. med. Karsten Müller, Sønderborg, 91 år.

BYGGEMARKEDER Bauhaus Danmark A/ S kunne før sommerferien offentliggøre et 2016-regnskab, som, målt på både omsætning og indtjening, er det bedste til dato.Omsætningen har for første gang passeret de to milliarder kroner, mens resultatet før skat er øget fra 50 til 84 mio. kroner.Og millionerne kommer ikke til at samle støv på kistebunden, for Bauhaus har en ambition planer om at dække danmarkskortet endnu bedre end med de nuværende 17 varehuse.Virksomheden er netop gået i gang med at bygge et nyt varehus på godt 14.000 kvadratmeter i Kolding. Det nye varehus skal her afløse det noget mindre Bauhaus, der blev etableret som det første i Danmark i 1988.En håndfuld mere- Det nye byggevarehus bliver godt og vel dobbelt så stort som det eksisterende, og vi kan derfor tilbyde vores kunder et meget bredt sortiment med mere end 120.000 forskellige produkter.Vi investerer et trecifret million beløb i fremtidens byggevarehus med plads til inspiration og fokus på at kunne levere en optimal kundeoplevelse, siger administrerende direktør Mads Jørgensen.Mads Jørgensen var selv med i 1988, da Bauhaus åbnede i Kolding og umiddelbart derefter i Odense, hvor han var varehuschef. Inden åbningen i Danmark var han et lille års tid hos Bauhaus i Tyskland for at lære mere om konceptet.Byggeriet i Kolding er igangsat få måneder efter, at Bauhaus åbnede et nyt, stort varehus i Valby. Og byggeplanerne stopper ikke her: - Vores nuværende mål er at bygge en god håndfuld byggevarehuse mere i Danmark, og de planer arbejder vi videre på i de kommende år. Men først og fremmest skal vi have bygget i Kolding, fortæller Mads Jørgensen.Rettelse 08.09.2017:Licitationen -Byggeriets Dagblad bragte i går historien om byggemarkedskæden Bauhaus' ekspansion i Danmark.
Desværre var der fejl i regnskabstallene. Derfor bringer vi de rigtige tal her og beklager fejlen. 
Den tyske byggemarkedsgigant udnytter fremgang til yderligere ekspansion.
SVEND LØBNER Gl. Lundeborgvej 32, Hesselager Det overrasker, at Sørine Gotfredsen gang på gang kan få åbenlyst positive tiltag vendt til noget negativt, senest Özlem Cekics fokus på dialog med parter helt yderst i den alt mere polariserede værdidebat. Gotfredsen klager i Kristeligt Dagblads mediekommentar den 23.august over, at Özlem Cekic sætter sig selv i centrum, kører rundt med et dialogshow og promoverer farlige tanker.Nu kunne man sige det samme om Sørine Gotfredsen, men lad det nu ligge. For Valby-præsten har fuldstændig misforstået, hvad Özlem Cekics dialogkaffe drejer sig om.Initiativet handler om direkte samtale med mennesker i det, den tyske sociolog Jürgen Habermas kalder " livsverden", i modsætning til den mere abstrakte og teoretiske " systemverden". Derfor er Özlems idé med dialogkaffe så forfriskende. Præcis som DR 1-programmet " Bag Borgen", hvor politikere kommer ud i den virkelige verden og forholder sig til menneskers levede liv. Det rykker.Netop forskellen på livsverden og systemverden gør, at Cekic og Gotfredsen går forbi hinanden.Den ene forholder sig til mennesker, den anden til medier, den ene til en konkret modpart, den anden til den mere diffuse fællesbetegnelse islam.Man kan mene meget om islam, men en ting er sikkert: Der er mindst lige så meget diversitet i islam som i kristendommen.Derfor kan man savne en mere oplyst og kvalificeret dialog om religionen.Debattører kan jo begynde at læse Koranen, sætte sig ind i islams hovedskoler og i øvrigt trække på al den gode litteratur fra eksperter om forholdet mellem kristendom og islam.Mest af alt vil jeg opfordre Sørine Gotfredsen til at bevæge sig ud på gaden og snakke med de helt almindelige moderne hverdagsmuslimer.Det vil uden tvivl give flere nuancer i debatten. Og måske endda en smule forståelse for Özlem Cekics dialogkaffeprojekt.

Flere medier har i disse uger fokus på sexisme i politik. Bl. a. har Berlingske foretaget en rundspørge, der viste, at hver fjerde af 312 adspurgte kvindelige byrådsmedlemmer har fået sexistiske bemærkninger i arbejdsrelaterede sammenhænge.Det er et alarmerende højt tal, som bør føre til selvjustits og indførelse af et kønspolitisk kodeks i samtlige landets byråd. Det er der flere årsager til.Når kvindelige politiske talenter bliver udsat for sexisme af deres mandlige kollegaer, er der tale om en ikke erkendt, kønnet magtudøvelse, som risikerer at få store konsekvenser for disse kvinder.Derfor er det et demokratisk problem, hvis disse kvinder - og de potentielle politikere, som de er rollemodeller for - vælger at dukke sig eller måske helt trække sig fra det politiske liv, fordi chikanen virker demotiverende eller ligefrem afskrækkende.En analyse fra Arbejderbevægelsens Erhvervsråd i maj 2016 viste, at knap hver fjerde kvinde på arbejdspladsen har oplevet sexchikane og vold. Med et så belastende psykisk arbejdsmiljø blandt danskerne bør byrådspolitikere vise vejen. Så hvis dansk politiks beslutningsprocesser skal have høj troværdighed, er det indlysende, at de involverede politikere ligeledes fremstår troværdige og går foran som et godt eksempel for borgerne.Men de mandlige politikere må gå væk fra antagelsen om, at det seksuelle frisind herhjemme uden videre forveksles med retten til at overskride andres grænser. Seksuel frisind bør baseres på gensidig ligeværdighed og respekt, ikke på en forestilling fra mænd om, at kvinder uden videre står til seksuel rådighed for dem.I alle politiske beslutningsfora - byråd, regionsråd, måske endda Folketinget - kunne der derfor udarbejdes etiske regelsæt, som angår adfærden mellem politikere, og som indskærper, at enhver form for seksuelt relateret chikane bør være bandlyst. Et sådan regelsæt vil gøre det lettere og mere socialt acceptabelt, hvis andre kvinder skulle få brug for at stå frem.Henrik Marstal forfatter, Valby Mira Skadegård ph. d.-stipendiat (AAU), Sjællands Odde.

Hver dag har unge med CP (spastiske lammelser) problemer med at komme rundt i samfundet.Hvis man er afhængig af rollator eller kørestol i hverdagen, kan noget så simpelt som hoveddørens udformning afgøre, om du kan være med til familiefødselsdag, studiegruppe eller besøge venner. Som formand for CP Ung, Spastikerforeningens Ungdomsafdeling, ser jeg derfor med bekymring på fremtiden for unge med Cerebral Parese (CP), hvis Ole Birk Olesen får gennemført sine planer om, at nye huse ikke skal have niveaufri adgang.Det kan umiddelbart lyde som en lille detalje. Men fjernes denne bestemmelse i lovgivningen, fratager det også mange med handicap mulighed for at komme ind i fremtidigt privat nybyggeri. Hvad nu hvis en ung med CP bliver nødt til at melde afbud til klassefesten eller familiefesten, fordi værtens hus ikke er bygget, så vedkommende kan komme ind? Det vil også fratage mange unge muligheden for at være spontant sammen med venner. I dag bliver aftaler lavet lynhurtigt over sociale medier, og så er det vigtigt, at den unge med CP føler, at han kan være med på lige fod. Det fratager også unge med handicap muligheden for nemt at kunne flytte i egen bolig. Hvis fremtidige privatboliger stadig bliver bygget tilgængeligt, vil det langsomt øge udbuddet af boliger for unge med handicap, der gerne vil ud og etablere sig i egen bolig.Mange unge med handicap vil ikke være til besvær og føle, at de er et problem for omverdenen. Men det ser nu ud til at blive svært, hvis ikke man tænker sig om. Er det rimeligt, at fordi du har et handicap og er afhængig af kørestol, ikke får lov til at leve et liv på lige fod med dine jævnaldrende? CÆCILIE NISBETH, FORMAND FOR CP UNG, VALBYHOLM 17, ST. 1, 2500 VALBY.

I torsdags valgte alle Alternativets politikere i Borgerrepræsentationen i København at stemme imod forlængelsen af metrolinjen til Sydhavn.Ifølge Alternativets kultur-og fritidsborgmester, Niko Grünfeld, ønsker partiet at rejse en debat om gældsætning og »elitær byudviklling«. Hvorfor stemte I nej til forlængelsen af metrolinjen i Sydhavn? »Generelt er vi positive over for grøn transport, men vi har vurderet, at vi ikke ønsker at udbygge gældspresset i København med yderligere ni milliarder kroner. Vi hejser et flag, fordi den samlede gældspakke er uigennemskuelig og noget så høj.Isoleret set er vi ikke imod metrobyggeriet, men det vil skabe en gæld, der vil binde os til en elitær byudvikling.« Så Alternativet mener ikke, at der skal bygges mere metro i København? »Jo, vi vil gerne bygge mere metro og mere kollektiv bæredygtig transport, men vi må også konstatere, at det er en høj pris. Vi kan alle sammen lide at bruge metroen i dagligdagen, men vi skal også være sikre på, at vi kan finansiere den.« Hvordan skal folk i Sydhavn så komme rundt i byen? »Nu bor jeg selv i Sydhavn i Valby, og dér er gode transportforbindelser.Og sydhavnsmetroen bliver til noget, den er jo stemt igennem - men vi vil gerne rejse en debat omkring, hvorvidt vi kan blive ved med at udvide metronettet og gældsætte os som en samlet københavnsk kommune.« Det virker lidt absurd, at I i Alternativet pludselig stemmer nej til en af verdens grønneste transportformer? »Nej, for vi er både et grønt, socialt og økonomisk ansvarligt parti.Man kan undre sig over, at vi er det første parti, der går ind og tager den økonomisk ansvarlige debat i den her sammenhæng.«.spiv@berlingske.dk Det vil skabe en gældsbyrde, der vil binde os til en elitær byudvikling.Niko Grünfeld, kulturog fritidsborgmester i København (Alt.).

Mandag kl. 17.01, Super Brugsen, Enghavevej, København: Den 85-årige Else Katholm vil igen begå en fatal fejl, da hun rækker ud efter en liter letmælk med skruelåg.Tirsdag kl. 11.37, Ribe4-årige Karl-Frederik vil gå til alters i forbindelse med et bryllup. Når præsten byder ham oblaten, vil han svare ' Nej tak - jeg spiser ikke hud'. Senere på dagen vil han spørge to tildækkede damer, om de er spøgelser. Ingen bliver sure grundet hans alder og mange polypper.Onsdag kl. 12.41, KarlslundeGerda Krag-Mortensen vil kortvarigt sidde fast i en elevator mellem anden og tredje sal hos Tandlægerne i Karlslunde.Hun vil aldrig nævne det for nogen, men uhyggeligt var det.Torsdag kl. 12.01, Højbro Plads, København:Den 53-årige jazztrommeslager Palle Persson vil under en koncert pludselig miste sin rytmiske sans og må til sin store sorg resten af livet stå blandt publikum og kun kunne klappe med på 1 og 3.(1 og 3 = Rytmisk Tragedie) Fredag kl. 11.45, hele Danmark: Folk vil vente på busser, tog o. a.Lørdag kl. 14.15, Valby:Digteren Søren Ulrik Thomsen vil tage på sin årlige tur til Zoologisk Have. Kl.14.15 vil han spørge flodhesten via øjenkontakt og indviklet telepati, om den, ligesom han selv, ved, at den skal dø. De mange fremmødte vil igen i år håbe på svar.Søndag kl. 13.31, Køge:Jessica Lange (ej skuespillerinden) (hun er fra Køge) (altså den anden) (ikke skuespillerinden) (men Køge) vil i en alder af 67 pludselig udvikle en voldsom pollenallergi.Dette vil få en del konsekvenser, men i forhold til kræft eller terrorangreb o. a. er det jo ikke noget at tale om osv. etc.LINE KNUTZON.Fakta: BLÅ BOG Line KnutzonV Dramatiker og forfatter. Født 1965.V Gennembrud med ' Først bli'r man jo født' (1994). ' Snart kommer tiden' (1998) resulterede i en Reumert.V Har skrevet børnebøger og ' Frit flet' med Naja Marie Aidt og Mette Moestrup.
Vejrudsigten er blevet til ordstrømme på tv. Nu har poeterne taget over. Hver uge kigger en digter på langtidsudsigten og skriver sit bud på en alternativ syvdøgnsprognose. Ugens vejrpoet er Line Knutzon.
23-årige Amer Siddique, der er medlem af banden Loyal To Familia (LTF), er tirsdag blevet idømt otte års fængsel af Retten på Frederiksberg.Han er desuden blevet udvist af Danmark med indrejseforbud for bestandig. Siddique er blevet dømt for drabsforsøg og grov vold.Det oplyser Søren Harbo, der har været anklager på sagen.Det var i august sidste år, at han sammen med to til tre andre ukendte gerningsmænd forsøgte at dræbe en mand på en tankstation i Valby.Omkring klokken 02.00 overfaldt de manden, der sad i en bil, med kniv. Han blev stukket adskillige gange og var i livsfare. I alt fik han 26 knivstik. Snit i ansigt, på ryggen, ben og arme.Siddique havde ikke nogen direkte relationer til ofret. Motivet til overfaldet var tilsyneladende et tidligere slagsmål, fortæller anklageren.- 14 dage tidligere har der været et slagsmål inde i indre by. Det er det slagsmål, som det efter vores opfattelse var hævn for, siger anklageren og fortsætter: - Som der blev sagt under sagen: ' sådan går det, når man fucker med LTF'.Søren Harbo er tilfreds med dommen, der var i tråd med den straf, som han havde krævet.Ud over drabsforsøget blev Siddique også dømt for grov vold. Det skete, mens han sad varetægtsfængslet i Vestre Fængsel i juni i år.Sammen med syv andre medlemmer fra LTF overfaldt han to mænd i Vestre Fængsel. Det er tidligere kommet frem, at de to mænd, der blev overfaldet, var medlem af banden Black Army.23-årige Siddique er tidligere dømt for både røveri og grov vold. På gerningstidspunktet var han prøveløsladt.To gange tidligere har anklagemyndigheden forsøgt at få ham udvist. Denne gang skete det så trods den dømtes tilknytning til Danmark.Siddique er født og opvokset i Danmark, men han er ikke dansk statsborger. Han er derimod britisk statsborger, men har ikke familie i Storbritannien.Siddique har valgt at anke dommen til landsretten.

" Jeg havde ikke troet, at netop denne mand skulle blive anledning til vigtige overvejelser." Sørine Gotfredsen om Jim Lyngvild, Kristeligt Dagblad 2013." Den danske håndboldopdragelse sidder dybt i dem, og Mikkel Hansen kommer gerne en time senere hjem søndag aften, hvis han kan gøre 100 børn glade med en autograf." Om danske håndboldspilleres gode opførsel, Kristeligt Dagblad 2015." Jeg dumpede eksamener, fordi jeg havde et overdimensioneret ego, og jeg var derfor ikke flittig nok." Om hvorfor hun droppede ud af teologstudiet, Randers Amtsavis 2017." Han var jo forfængelig, og ville gerne anerkendes for sit geni. Det er ikke utænkeligt, at han faktisk kunne være blevet en mediestjerne." Om Søren Kierkegaard, Weekendavisen i 2013." Det er mennesker, der ikke er nysgerrige nok. De søger ikke nok, og de har ikke nogen intention om at blive til noget andet end det, de er nu." Information, 2011.roensholt@k.dk Fakta: Sørine GotfredsenHun blev født i 1967 i Hadsten og blev givet navnet Ellen Vibeke Gotfredsen. Men da storebroderen hed Søren, blev Ellen Vibeke kaldt for lille Sørine, og i dag har hun officielt ændret navn til samme.Hun er teolog, debattør og Søren Kierkegaard-aficionado og mener, at det er hendes pligt at deltage i samfundsdebatten, hvor hun er kendt som en central og til tider stormfuld debattør.Hun kastede sig som ung over teologistudiet, men droppede ud efter to år.Derefter begyndte hun på Journalisthøjskolen, hvorefter hun som færdiguddannet fik arbejde på Det Fri Aktuelt som sportsjournalist. I dag fungerer hun som samfundsdebattør og sognepræst i Jesuskirken i Valby.Som samfundsdebattør er hun kendt for sine konservative synspunkter og til tider direkte udtalelser om andre kendte personligheder. Noget der flere gange har bragt hende i mediernes søgelys, for eksempel da hun langede ud efter blandt andre Henrik Nordbrandt, Helle Thorning-Schmidt og Ulla Terkelsen for at fremme åndløsheden i Danmark i bogen " Den åndløse dansker".Du kan læse meget mere om dagens fødselar i Kristeligt Dagblads portræt, ligesom der er fyldt 20 citater om alt fra sportsjournalistik til kvindens rolle i samfundet på citatgeneratoren.Du kan se alle 20 citater på k.dk/ specialhistorier/ soerine-citat.
Debattøren og sognepræsten Sørine Gotfredsen fylder i dag 50 år. Her er fem citater fra den berømte og berygtede stemme i debatten.
Trusler fløj gennem luften en sen eftermiddag i september 2015, da en ung mand blev omringet af seks personer ved et busstoppested på Frederiksberg.- Vi ved, hvor din lillebror går i skole, lød det fra en af de seks, mens andre havde knive på sig.Tvunget til røverierFørst måtte han af med 1200 kroner. Derefter blev han presset og beordret til at begå røverier mod to supermarkeder i Valby. Den unge mand nøjedes dog med at stjæle fra kasseapparaterne, såkaldte kassedyk.Men situationen omkring gaderøveriet, der udspillede sig dengang, var ikke enestående for gruppen.De seks unge mænd, der nu er i alderen 18 til 21 år, blev tirsdag kendt skyldige i forskellig grad i en omfattende sag om gaderøverier. Afgørelsen faldt ved Retten på Frederiksberg.Røverierne foregik på Frederiksberg og i København.Den person, der er blevet kendt skyldig i flest gaderøverier, begik 13 i alt. De andre personer har henholdsvis begået mellem et og fire.Retten har dog vurderet, at netop det røveri var særlig voldsomt. Blandt andet fordi offeret blev holdt fanget i mere end fire timer.Gaderøverierne skete fra juli til oktober 2015.Skal have rabatDen lange behandling af sagen bør få konsekvenser for strafudmålingen, påpegede forsvarer Paul Hauch Fenger i retten.Manden, som forsvareren repræsenterer, er 19 år og kendt skyldig i fire gaderøverier.Men da han udførte dem, var han stadig et barn, påpegede forsvareren.Også Tanja Søderlund, den ene af to anklagere i sagen, påpegede, at alder og behandlingstid er værd at bemærke i strafudmålingen.- Det er nogle unge mennesker, I skal straffe i dag.- Men det er de forurettede også, sagde hun og læste navnene op på de 19 personer, der var ofre for røverierne.Endvidere gjorde hun opmærksom på, at det var grove forbrydelser, som blev begået.For den person, der er dømt for flest gaderøverier, kræver anklageren ikke under fem års fængsel.Retten ventes at afsige dom ti morgen.Vi ved, hvor din lillebror går i skole.

I déen er simpel: Lej en stand og aflever dit aflagte børnetøj-og udstyr.Derefter står loppesupermarkedet Børneloppen for at sælge det for dig mod kommission.I 2017 solgte Børneloppen, der er ejet af de to iværksættermødre Johanne Kiel Nielsen og Sofie Brandt, varer for deres kunder for over 11 mio.kr. De to kvinder har en enkelt butik i Valby og udvider nu med en ny en af slagsen i Slagelse.Og de håber at kunne åbne butikker i flere byer.»Vi ønsker at være en landsdækkende kæde og være repræsenteret i alle de store danske byer. I Finland, hvor jeg kommer fra, findes der næsten 400 af disse såkaldte loppesupermarkeder, så Danmark er først lige begyndt,« siger Johanne Kiel Nielsen, der sammen med Sofie Brandt har stiftet det danske loppeeventyr.Ekspansion til udlandetJohanne Kiel Nielsen og Sofie Brandt håber, at succesen kan brede sig til andre lande.»Timingen er den rette i Danmark, og dernæst tænker vi på at ekspandere til bl. a.Tyskland, England, Island og Sverige,« siger Johanne Kiel Nielsen.De to kvinder har børn i samme børnehave og skole.Idéen bag Børneloppen opstod med en frustration over, at de begge ejede brugte børneting, der var svære at komme af med.»Vi er begge store tilhængere af genbrug, men vi kunne ikke overskue en hel dag på et loppemarked og var også skeptiske i forhold til at skulle sælge vores ting på internettet,« siger Johanne Kiel Nielsen.De to Børneloppen-stiftere har sagt deres job op for at kunne fokusere på deres firma.Men det har haft sin pris at satse på iværksætterdrømmen.»Personligt har det været hårdt, at familien og venner er blevet tilsidesat. Der er simpelthen ikke tid til så meget, når man arbejder 70-80 timer om ugen. Det er prisen, man må betale som "iværksættermor".Det er hårdt at komme hjem til et barn ved 20-tiden, som er lige ved at falde i søvn, som græder og siger "jeg savner dig, mor",« fortæller Johanne Kiel Nielsen.manon.buch@jp.dk 
GENBRUG: To iværksættermødre har internationale ambitioner med deres loppesupermarked.
Palle Sørensen, der blev dømt for drabet på fire betjente, er død. Det skriver TV 2. Han blev 90 år. Det fremgår ifølge TV 2 af det of-ficielle CPR-register, hvor Palle Sørensen står angivet som død den 1. februar 2018.Han sad fængslet i 33 år for drabet på fire politibetjente i 1965. Palle Sørensen var på flugt i en stjålen bil, da han skød de fire betjente. Han var dengang 38 år og havde allerede siddet i fængsel i 11 år. Den nat, hvor drabene skete, havde Palle Sørensen og en ven begået tyverier på Amager i København. De var på vej hjem, da politiet sætter efter dem. Palle Sørensen kunne ikke køre fra politiet, og de endte med at stoppe bilen. " Jeg går hen til dem.Så kommer de ud, og så skyder jeg. Først den ene og så den anden," fortalte Palle Sørensen i 2015 til P1 Dokumentar.En ny politibil sætter efter dem, men heller ikke den kan Palle Sørensen køre fra. " De stopper lige foran mig, og så render jeg hen, og så skyder jeg dem begge," fortalte han 50 år efter drabene til P1 Dokumentar. Politifolkene, som blev dræbt, var mellem 24 og 28 år. De var alle giftog havde børn.Palle Sørensen meldte efterfølgende sig selv, og i 1966 blev han idømt livsvarigt fængsel. I 1998 blev han løsladt, da han var 71 år. Palle Sørensen er en af de danskere, som har siddet fængslet i længst tid i Danmark. Han boede frem til sin død i Valby, hvor han holdt sig for sig selv.

Første gang jeg prøvede at oddse, var jeg på besøg hos en kammerat. I kiosken blev jeg sat ind i, hvordan det fungerede: Jo flere chancer, man tager, desto højere gevinst. Jeg spillede for 20 kr., som jeg havde lånt af min mor. Resten af dagen gik med henholdsvis tekst-TV og live-kampe. Det stod hurtigt klart, at min 20er var tabt.Når jeg engang imellem igen står i en kiosk for at oddse på, om United vinder ét eller to mål, spiller jeg kun for sjov. En mulig gevinst indgår ikke i mit budget.Regeringen fremlagde for nylig sit udspil til en finanslov, hvor der er blevet råd til store skatte-og afgiftslettelser. Det skal være billigere at være dansker, lyder frasen, der bliver brugt igen og igen. Når man så kigger på, hvem der får mest ud af udspillet til finansloven, er det at være dansker åbenbart en forholdsvis eksklusiv ting - for det er en meget lille del af befolkningen, som får en markant billigere hverdag.Til spørgsmålet, hvordan det er finansieret, svarede landets skatteminister Karsten Styrbæk Lauritzen (V), at finansieringen ikke koster samfundet én krone, for det hele er finansieret på baggrund af en beregning af, hvor meget vi som land øger vores produktion hen over de næste år.Historisk set har ingen, og slet ikke de folkevalgte, kunnet gætte rigtigt, når det kom til at spå om økonomi ude i fremtiden. Den forrige regering gættede grueligt forkert i sin finansiering af Togfonden, som var beregnet ud fra en merindtægt af indtjening på olie.Der er ingen forskel på at oddse på, om United vinder med ét eller to mål eller gætte på, om vi som land bliver mere værd i løbet af få år - det er gætterier og chancer.Dog mener jeg, at den store forskel er, at når regeringen spiller med vores allesammens skattekroner, så skal vi råbe stop så højt, vi kan. JESPER GULDBRANDSEN, TOGFØ-RER, VALBY.

85 ÅRMinna Heimbürger, kunsthistoriker, Rom, Italien. I 1969 forlod Minna Heimbürger Danmark for at bosætte sig i Rom, hvor hun stadig bor.Hun er uddannet i Danmark, og i 1977 forsvarede hun sin doktorgrad, skrevet på italiensk, på Københavns Universitet. Hun har bidraget med et væld af videnskabelige artikler i danske og internationale tidsskrifter.Hun underviser ikke længere, men hendes forskning publiceres i bøger og artikler - senest monografien om den danske barokmaler Eberhart Keilhau, der, ligesom hun selv, boede og arbejdede i Rom. I anledning af Aarhus 2017 udgives desuden en særudgave af tidsskriftet "Herregårdshistorie" med bidrag af Minna Heimbürger.75 ÅRKai Borre, professor, Gistrup.Da Kai Borre i 1992 rejste til Baltikum, var det for at introducere GPS-teknologien til det litauiske samfund.Russiske myndigheder havde forinden indsamlet og skjult alle faglige observationer og kort over landet, og Kai Borre måtte derfor starte fra bunden med at måle lande-og ejendomsgrænser op. I dag har Litauen et af Europas mest nøjagtige opmålingsvæsner.Kai Borre er landinspektør fra 1966 og mag. scient.fra Københavns Universitet årgang 1969. Fra 1976 til 2014 var han professor i landmåling ved Aalborg Universitet, hvor han i 1990 også modtog prisen som årets underviser.Knud Børge Pedersen, fhv.direktør, Valby. Efter sin pensionering i 2005 påbegyndte Knud Børge Pedersen teologistudiet på Københavns Universitet og er i dag både cand. teol. og dr. med. vet. I 1973 forsvarede han sin doktorgrad i veterinærmedicin med en afhandling om øjenbetændelse hos kvæg.Siden blev han ansat ved Statens Veterinære Serumlaboratorium.Her modtog han en række hædersbeviser.Han har siddet med i flere bestyrelser og bestredet flere formandsposter. Han er forfatter til videnskabelige artikler om mikrobiologi og infektionspatologi foruden et teologisk speciale om J. L.Lunds altertavle i Sankt Johannes Kirke på Nørrebro i København.

Den 48-årige bispesøn og tidligere danske ambassadør i Ukraine Christian Dons Christensen er udnævnt til ny departementschef i Kirkeministeriet.Christian Dons Christensen har allerede forladt Kijev, hvorfra han også varetog danske interesser i Georgien og Armenien. I mandags var han i tiltrædelsesaudiens hos kronprinsen, og Kirkeministeriets nye førstemand er tiltrådt i departementet i Frederiksholms Kanal.Departementschefen er søn af fhv.biskop over Ribe Stift Elisabeth Dons Christensen og den afdøde amtsdirektør Carl-Henrik Dons Christensen. Hans fars onkel var også biskop i Ribe, og Christian Dons Christensen har selv personlige erfaringer fra den danske folkekirke, idet han i tre år - indtil han tiltrådte ambassadørposten i Ukraine - var medlem af menighedsrådet ved Jesuskirken i Valby.Kirkeminister Mette Bock (LA) er ikke overraskende meget glad for sin nye, nærmeste medarbejder i ministeriet: »Jeg er helt overbevist om, at ministeriet her har fået den bedst tænkelige kandidat til jobbet. Hans karriere vidner om solid erfaring som embedsmand - samtidig er det en ekstra bonus, at han har været menighedsrådsmedlem. Han har indsigt i folkekirkens forhold og styring«, siger Mette Bock.Christian Dons Christensen er uddannet cand. scient. pol. fra Aarhus Universitet i 1995. Straks derefter fulgte første ansættelse - i Indenrigsministeriet - men i 1997 rykkede Dons Christensen til Udenrigsministeriet, hvor han har virket siden.Bl. a. med udsendelser til Moskva og til den danske Nato-repræsentation i Bruxelles.2009-11 gjorde han en afstikker til en kontorchefstilling i Fødevareministeriet, men derefter gik turen tilbage til diplomatiet - først som kontorchef for kontoret for europæisk naboskab og dernæst i kontoret for Asien, Latinamerika og Oceanien, før han i 2015 fik sin første ambassadørstilling i Ukraine.Christian Dons Christensen er gift med Anna Libak, konstitueret chefredaktør på Berlingske.

Er du klog, ligefrem et geni - eller bare ikke helt tosset? Gæt med i Berlingskes efterårsquiz og se, hvor klog du e r. Spørgsmålene inden for hver af de tre kategorier er af stigende sværhedsgrad. Så tænk dig grundigt om, før du svarer.Der gives kun ét point for hvert korrekt svar - uanset sværhedsgrad. De rigtige svar står på hovedet i bunden af quizzen. Der er ingen præmier at hente, men æren står på spil. Er du klar?.A. Udenlandske butikskæder1. I hvilket land har den store varehus-og supermarkedskæde Carrefour hovedkvarter? 2. Verdens største virksomhed målt på omsætning er en enorm amerikansk varehuskæde med hvilket navn? 3. I hvilket land har den store supermarkedskæde Tesco hovedkvarter? 4. I hvilket land har kioskkæden Narvesen hovedkvarter? 5. I hvilket land har den store tøjbutikskæde Uniqlo hovedkvarter?.B. Danske højdepunkter1. Hvad er højest: Herlev Hospital, Himmelbjerget eller Rytterknægten på Bornholm? 2. Hvad er højest: Ejer Bavnehøj, Møllehøj eller Storebæltsbroens pyloner? 3. Hvad hedder Storkøbenhavns højeste terrænpunkt: Bellahøj, Herstedhøje eller Valby Bakke? 4. Hvilken kirke har det højeste tårnspir: Roskilde Domkirke, Vor Frelser Kirke eller Aarhus Domkirke? 5. Fyns højeste bakke er 131 meter høj og hedder: Frøbjerg Bavnehøj, Højbjerg eller Vissenbjerg?.C. Antarktis1. Hvilket af disse dyr findes ikke i Antarktis: isbjørne, pingviner eller sæler? 2. Hvilken norsk polarforsker nåede i 1911 som den første i verden frem til Sydpolen? 3. Hvilken af disse aktive vulkaner ligger i Antarktis: Kilauea, Mount Erebus eller Novarupta? 4. Hvilken britisk opdagelsesrejsende omkom i 1912 under forsøget på at blive den første, der nåede Sydpolen? 5. Antarktis rummer en enorm sø 3.800 meter under isen. Hedder den: Mirsøen, Sputniksøen eller Vostoksøen? A1: Frankrig, A2: Walmart, A3: England (Storbritannien), A4: Norge, A5: Japan. B1: Rytterknægten, B2: Storebæltsbroens pyloner, B3: Herstedhøje, B4: Aarhus Domkirke, B5: Frøbjerg Bavnehøj. C1: Isbjørne, C2: Roald Amundsen, C3: Mount Erebus, C4: Robert Scott (Robert Falcon Scott), C5: Vostoksøen.lha@berlingske.dk KARAKTERSKALA 0-2 RIGTIGE: HALLO! ER DER NOGEN? 3-6 RIGTIGE: DU ER IKKE RIGTIG KLOG 7-10 RIGTIGE: IKKE TOSSET 11-14 RIGTIGE: KLOG 15 RIGTIGE: GENI.

Vognene er fyldte, og kapaciteten udnyttes maksimalt på metrostrækningen fra Christianshavn til Kongens Nytorv. Der er ganske enkelt ikke plads til flere rejsende eller afgange på strækningen under Inderhavnen.Problemet, der blev diskuteret på det seneste bestyrelsesmøde i Metroselskabet, kan løses med en ny metrolinje på tværs af havnen, mener de konservative. Partiet efterlyser en overordnet plan for, hvordan metroen skal udvides i mange år fremover.Den konservative gruppeformand i Københavns Borgerrepræsentation, Jakob Næsager, der også sidder i Metroselskabets bestyrelse, vil til de kommende budgetforhandlinger i Københavns Kommune foreslå, at der kommer en masterplan for de næste mange årtiers udvidelser af metroen.»Det vil være hensigtsmæssigt med en langsigtet plan. Det vil være rettidig omhu. Det nytter ikke at komme halsende bagefter«, siger Næsager.»Vi er lidt nervøse for, om udvidelserne kommer til at ske i ryk. Så vi vil gerne have en samlet plan for, hvordan vi får alle bydele koblet på - lidt som fingerplanen på bilområdet i sin tid«. Kommunens økonomiudvalg skal i begyndelsen af september drøfte flere forslag til nye metrolinjer, blandt andet til Brønshøj fra Nørrebro Station. Og tidligere har overborgmester Frank Jensen (S) foreslået en metrolinje til Malmø.»Vores budskab er ' Copenhagen First'«, siger den konservative gruppeformand.Han er sikker på, at det bliver nødvendigt med endnu en metroforbindelse under havnen: »Jeg kan forestille mig en linje, der med udgangspunkt i Hovedbanegården dækker den sydlige del af Islands Brygge og får Holmen og Refshaleøen, der skal udbygges på langt sigt, med. Så får vi en ekstra linje under havnen«. Næsager efterlyser også en linje til Ny Ellebjerg og videre til det gamle Valby, Grønttorvets nye boligkvarter og med endestation ved Hvidovre Hospital.soren.astrup@pol.dk Det vil være hensigtsmæssigt med en langsigtet plan. Det vil være rettidig omhu Jakob Næsager (K), gruppeformand.
KØBENHAVN Folk står tæt i togene under Københavns Havn, og de konservative drømmer om en plan for metroens udbygning.
En teenager blev stukket med mindst 26 knivstik i ansigtet, ryggen, ben og arme, da han blev angrebet ved en tankstation i Valby, København.Det fremgår af anklageskriftet mod en 23-årig mand, der nu er blevet tiltalt for drabsforsøget, der fandt sted 19. august sidste år ved 2.00-tiden, i forening med tre ikke identificerede medgerningsmænd.Flere gerningsmænd- Teenageren blev overfaldet af tre til fire gerningsmænd, og han har forklaret, at han sad i en bil, mens de stak ham. Han blev fundet ude foran bilen, siger anklager Søren Harbo.Offeret har afgivet forklaring til politiet, men anklageren ønsker ikke at sige nærmere om et muligt motiv før retssagen.En 27-årig mand er tiltalt for ved råd, dåd eller tilskyndelse at have medvirket til, at ofret blev udsat for grov vold ved at have fortalt den nu tiltalte for drabsforsøget, at ofret befandt sig ved tankstationen.Han er ikke tiltalt for medvirken til drabsforsøg, fordi anklagemyndigheden ikke kan bevise, at han var klar over, hvor alvorligt teenageren skulle overfaldes.Bag tremmerEn dommer har netop besluttet, at den 23-årige tiltalte skal sidde varetægtsfængslet, indtil der falder dom i sagen. Den 27-årige, der er tiltalt for medvirken til grov vold, er på fri fod.Ifølge anklageskriftet skete drabsforsøget efter forudgående aftale og planlægning, og der tages forbehold for påstand om udvisning i forhold til den 23-årige Politiet har undersøgt, om knivstikkeriet er sket i forbindelse med en bandekonflikt, men det har ikke været muligt at fastslå, at de implicerede er i et bandemiljø.Sagen skal køre til oktober ved Retten på Frederiksberg.linette@eb.dk 

Dronning Margrethe vil, efter mange års samvittighedsfuld tjeneste, erkende, at hendes hjerte ligger i decoupagen, og abdicere, for derefter at beskæftige sig på fuld tid med at pakke køkkentøj ind i farverigt papir. PR-folkene regner med, at større gallerier og museer, i en blanding af medlidenhed og ærefrygt, vil udstille resultatet i en rotationsordning.Hvis dronningen i stedet vælger at bruge sin tid på at designe kostumer, har PR-afdelingen flere kontakter til moderne dansegrupper, der kan aftage tøjet til kropssurrealistiske happenings og kommunalt støttede byrumsprojekter.Kronprinsesse Mary vil blive dronning og repræsentere Danmark ved samtlige officielle begivenheder, der kræver Kongehusets tilstedeværelse.Samtidig vil hun opbygge og styre et større imperium af velgørende fonde og organisationer, hvis talspersoner alle vil være klædt i flødefarvet dansk design. Under hendes ledelse vil prinsesse Marie ikke igen overveje den type plastikkirurgi, der kræver et dementi fra sladderbladene, ligesom prins Joachim heller ikke skal regne med at fortsætte en jetsettilværelse i hovedstaden. Tilfredsheden med Kongehuset forventes hermed at stige til 97 procent.Kronprins Frederik vil formelt set overtage rollen som regent, men overlade de fleste officielle pligter til sin kone, mens han selv flytter ind i et rækkehus i Valby. Her vil han hygge om børnene med X Factor og fredagsslik, træne ironman i sin fritid og én gang om måneden udveksle to-tre korte sætninger med sine naboer.PR-afdelingen antager, at dette vil gøre Frederik så lykkelig, at vi formentlig ikke behøver at være nervøse.Prins Joachim og prinsesse Marie vil blive flyttet tilbage til Sønderjylland, hvor en voksen person skal overtage driften af Schackenborg Slot, mens parret selv skal bruge fire timer dagligt på at tale med lokalbefolkningen. I weekenden får de lov til at køre i en hurtig bil til København, overnatte på D'Angleterre og spise ude.Prins Henrik vil fortsætte sit virke som livskunstner og bon viveur. Hans erotiske digte vil blive tilbudt gratis som pensum for gymnasiestuderende.
Sporskifte. Republikanere har haft en fest med prins Henriks pludselige udebliven fra et statsbesøg, og det er blot den seneste i en række pinlige episoder for Kongehuset. Deres PR-afdeling har derfor strikket en ny karriereplan sammen, der skal genskabe respekten for de kongelige. Alternative Fakta refererer.
Hvad læser du lige nu? »Lige nu læser jeg "Gramhavet" af Erling Jepsen. Der er meget læsestof i mit nye virke, men jeg har besluttet mig for, at jeg ikke må slippe skønlitteraturen på grund af travlhed.« Hvilken bog vil du anbefale andre at læse? »Jeg vil gerne anbefale Jakob Ejersbos trilogi om Afrika med "Eksil", "Revolution" og "Liberty", der er et sandt mesterværk og et dansk forfatterskab, man må stifte bekendtskab med. Ejersbo havde en meget direkte, realistisk og udtryksfuld pen. Afrikatrilogien gav mig en særlig oplevelse og historiefortælling om livet som rig og fattig.« Hvilken kulturperson vil du gerne drikke kaffe med? »Astrid Lindgren. Jeg ville gerne høre hende læse op af sine bøger og fortælle historier.Jeg læser alle hendes børnebøger for mine børn, og hendes fortælleunivers er uovertruffen fængende uanset alder. Hun rammer noget på tværs af generationer med "Mio, min Mio", "Ronja Røverdatter", "Pippi Langstrømpe" og "Brødrene Løvehjerte".« Hvilken musik hører du i øjeblikket? »Jeg hører mest R&amp;B og popmusik for tiden, og det er alt fra "Scarlett Pleasure" til "Solange".Begge har jeg hørt live sidste år - "Scarlett Pleasure" på Vega og "Solange" på Roskilde Festival. "Scarlett Pleasure" får mig i godt humør og vækker gode minder til min valgkampagne i november 2017. "Solange" og R&amp;B generelt er ofte noget, jeg spiller i lidt mere eftertænksomme situationer, f. eks. til madlavning eller hyggelæsning af dagens avis. Hun har en meget smuk lyd, og minderne fra Roskilde er gode.« Hvilken tv-serie streamer du for tiden? »For tiden ser jeg "Snowfall" på HBO Nordic, som handler om det amerikanske klassesamfund.Serien fokuserer på de socialpolitiske sider af en amerikansk storby. Det handler om race, raceskel, rig og fattig, social mobilitet og kampen for et ordentligt liv.« Hvilken film glemmer du aldrig? »Jeg glemmer aldrig "Godfather"-filmene som jeg så på en længere ferie på Sicilien.Mest af alt handler de om familiens stærke bånd. Godt nok er familien ekstrem, men loyaliteten er altoverskyggende. Og så er musikken fantastisk. Kan stadig fange mig selv i at nynne kendingsmelodien.« Er der en særlig kulturbegivenhed, du ser frem lige nu? »Som ny kulturborgmester ser jeg frem til at møde og opleve meget forskellig kultur i København.Jeg kan ikke udpege én bestemt kulturbegivenhed, men jeg er forventningsfuld, og jeg glæder mig til lidt af hvert i den kommende periode.« Hvad er din seneste kulturoplevelse? »Jeg var sammen med mine børn inde og se den seneste "Star Wars"-film i Valby Kino, som i øvrigt er 100 pct. frivilligt drevet. Senere samme dag så vi Flying Super Kids' kraftfulde forestilling i Valby Hallen.« Hvornår har du sidst fældet en tåre i forbindelse med en kulturel oplevelse? »Det kan jeg ikke huske! Men klassisk musik er ofte rørende at lytte til.« Hvilken kulturoplevelse fra din barndom glemmer du aldrig? »At komme dagligt på det lokale bibliotek i min hjemegn for at lytte til musik, låne bøger og se på mennesker. En kulturinstitution som jeg aldrig glemmer, og som jeg har meget at takke for.« Hvilken kulturoplevelse ville du ønske, du havde sparet dig selv for? »En 12-timers hæsblæsende bustur i Kina, hvor jeg var på gennemrejse med min kæreste.Det var et kulturchok!« Hvilket tema inden for kulturen mener du burde få mere fokus? »Jeg mener, at kunst og kultur skal bruges mere aktivt til at forebygge i forhold til mental sundhed og balance, og jeg ser gerne, at vi som kommune kan tilbyde kultur på recept til mennesker, der befinder sig i en særlig sårbar livssituation. Desuden vil det være oplagt at forske i, hvad kunsten og kulturen kan bibringe af merværdi til os mennesker.kultur@jp.dk Det vil være oplagt at forske i, hvad kunsten og kulturen kan bibringe af merværdi til os mennesker.Niko Grünfeld (ALT), Københavns kultur-og fritidsborgmester.
Min kultur Politikeren Niko Grünfeld (f. 1975) er er netop begyndt som kulturborgmester i København, valgt for Alternativet. Han mener, at kunst og kultur skal bruges mere aktivt til at forebygge i forhold til mental sundhed og balance. Her fortæller han om sit eget kulturforbrug.
Hvis betalingszonen i København skal strække sig til kommunegrænsen, som teknik-og miljøborgmester Morten Kabell (EL) ønsker, risikerer bilerne at rykke ind i byens villakvarterer.I hvert fald hvis ikke borgmesteren i samme ombæring finder pengepungen frem og overtager de såkaldte private fællesveje i Valby, Vanløse, Nordvest, Emdrup og på Amager.De private fællesveje fylder nemlig langt størstedelen af det København, som i dag ikke er omfattet af en betalingszone, og her kan kommunen ikke opkræve parkeringsafgift, selv om vejene bliver placeret i en betalingszone.Dermed vil pendlere og besøgende kunne omgå en eventuel ny betalingszone og parkere gratis ved at søge mod vejene uden parkeringsafgift.Det er borgmester Morten Kabell imidlertid opmærksom på, og derfor planlægger han, at kommunen skal overtage de pågældende veje, hvis forslaget bliver vedtaget.»Allerede i forbindelse med etableringen af den nye, gule betalingszone overtog kommunen de private fællesveje inden for dette område.Det gjorde vi, fordi vejene ellers kommer til at virke som en magnet for pendlernes biler, og jeg vil ikke løse et parkeringsproblem på de kommunale veje ved at flytte problemet over på de private fællesveje. Derfor må vi selvfølgelig overtage private fællesveje i takt med, at vi udvider betalingsområdet,« siger Morten Kabell i et skriftligt svar til Berlingske.Så københavnere i villakvartererne skal ikke frygte, at pendlere og besøgende pludselig parkerer ved deres fortov? »Jeg har ikke noget ønske om at skubbe parkeringsproblemerne ud på de private fællesveje.Derfor kommer vi til at tænke de private fællesveje ind i en udvidelse af betalingszonen,« siger borgmesteren.Dyrt at eje det heleGruppeformand i Konservative, Jakob Næsager (K), er stærkt kritisk over for Morten Kabells planer om, at samtlige veje i København fremover skal være kommunens.»Det lyder rigtig kommunistisk, at staten, kommunen eller magtapparatet skal eje det hele,« siger han.Jakob Næsagers skepsis skyldes ikke mindst, at der for nylig er kommet en ekstraregning til kommunen i forbindelse med overtagelsen af de private fællesveje, som lå i det, der i dag er Københavns gule betalingszone. Den trådte i kraft i begyndelsen af marts 2017 og omfatter ydre Østerbro, ydre Nørrebro og dele af Valby.»Vi fik en ekstraudgift på otte millioner kroner, da kommunen overtog de private fællesveje i den gule parkeringszone, fordi vejene var i en ringere stand end forventet. Derfor bad man om flere penge, ligesom vi er blevet oplyst, at der skal findes et tilsvarende beløb i budgettet for 2018 og hvert år fremadrettet,« siger Jakob Næsager.Den oprindelige pris for vejovertagelsen i forbindelse med etableringen af den gule betalingszone var 3,8 mio. kr., oplyser Københavns Kommune. Herudover kommer en samlet årlig udgift på ti mio. kr. til drift, som bl. a.dækker renhold i zonen. Lidt mere end halvdelen af Københavns veje er i dag offentlige, mens den resterende halvdel er private fællesveje.Det vil ifølge Jakob Næsager betyde, at København skal fordoble sine udgifter til vinterrenholdelse og vedligeholdelse, hvis borgmesterens parkeringsplaner føres ud i livet.»Så det er en enormt stor udgift, Kabell vil påføre kommunen. Derfor er det interessant at vide, om det er en ekstraudgift, han vil lægge oveni parkeringsudgifterne, eller hvordan han vil finansiere det? Er det bilisterne, som skal betale?« spørger Jakob Næsager.Finansieringsspørgsmålet har Morten Kabell endnu ikke et færdigt svar på: »Jeg tør ikke på stående fod komme med et bud på, hvor mange private fællesveje vi skal overtage, og derfor kan jeg heller ikke komme med et realistisk bud på, hvad det vil koste.En udvidelse af området med betalingsparkering vil blive en del af de kommende budgetforhandlinger, hvor vi også skal finde pengene,« siger han.Det er på nuværende tidspunkt ikke muligt for Københavns Kommune at opgive, hvor mange kilometer private fællesveje, der ville skulle købes, eller at komme med et prisoverslag for overtagelsen.perd@berlingske.dk Det er en enormt stor udgift, Kabell vil påføre kommunen Jakob Næsager, gruppeformand, Konservative.
Borgmester Morten Kabell er klar til at overtage Københavns private fællesveje, hvis forslaget om, at parkering skal koste penge i hele kommunen, bliver vedtaget. Det er nødvendigt, hvis ikke villakvartererne skal ende som parkeringsplads.
Woody Allen sagde engang, at sidste gang, han havde været oppe i en kvinde, var, da han besteg Frihedsgudinden.Nu er jeg lykkeligt gift, så jeg lider ikke samme afsavn, og eftersom jeg aldrig har været oppe i Frihedsgudinden, kender jeg ikke følelsen, selv om den givetvis har været svimlende.LIGESOM SEX ER det -mellem mennesker altså.DERFOR STOD JEG også fredag eftermiddag i køen uden for Erotic World i Valby Hallen. Jeg havde spurgt medarbejderne på BT, hvad denne klumme skulle handle om, og så skrev de kvindelige reportere nærmest i kor: Den svære balance mellem rollen som topchef og far.Men jeg kunne ikke lige huske, hvad mine børn hedder, og så foreslog en af de mandlige journalister, at jeg også bare kunne tage på sexmesse.FRELST -DET emne ville give mig mindre hovedpine end børn og karriere. Og det kan vi mænd godt lide: at slippe billigt. Nu kunne jeg spankulere ind på mit livs første erotik-messe og oven i købet undskylde mig med, at det skam var for læsernes og menneskehedens skyld.DERHJEMME SVAREDE MIN hustru hvast -hun har været min elskede i snart 40 år: »Nå, så kommer du til sexmesse før mig.« PÅ VEJ MOD Valby syntes ingen at kunne se på mig, at jeg var på vej til erotik-messe; jeg havde også taget mit normale tøj på, ikke noget med at føjte rundt i min weekendkjole og stiletterne.JEG KOM FOR tidligt - sådan som vi mænd nogle gange gør det i sexlivet - og nu frøs jeg med anstand sammen med 10-12 andre kvinder og mænd, der var ankommet til underlivets hellige haller i god tid.De lignede almindelige mennesker, men derfor kan de jo godt have haftfrækt undertøj på. Køen voksede, og vi måtte vente en halv time på at komme ind, vist noget med brandmyndighedernes sidste tjek. Da jeg var sluppet ind, forstod jeg hvorfor: Herinde i de dunkende diskorytmer kunne der nok godt blive en anelse hedt. Groucho Marx havde ret i, at sex er kommet for at blive.JEG KUNNE BÅDE komme i swinger-lounges, se lesbiske show, købe pisk, få håndjern og ' date a doll' - i fuld gummifigur. Det havde jeg ikke lige lyst til og stødte i stedet på en uniformeret kvinde med noget, der lignede en gasmaske fra Anden Verdenskrig, på hovedet. Synet virkede nogenlunde lige så ophidsende som at træde et rustent søm op i foden: det gjorde mere ondt end godt.JEG PASSEREDE EN mand, der forhandlede med sine kæreste om en pakke med reb og gags: ' Jamen, jeg gider ikke købe den, hvis du ikke gider bruge den.' Man forstod ham. Så ville det jo være penge ud ad vinduet. Jeg nåede også frem til klimakset i en forelæsning om, hvordan man begår sig i en swingerklub: Husk lige at spørge først - der kunne Trump vist lære noget.MEST IMPONERENDE VAR opbuddet af dildoer. Jeg har aldrig set så mange på ét sted. Det var som at træde ind i et lummert maleri af Salvador Dali, så mange farver og surrealistiske former havde de. Hvis jeg skal være ærlig, var universet af vibratorer ikke frygteligt ophidsende.Nu er jeg ikke den store handy man, men jeg tog mig alligevel i at tænke, at hvis man forbandt alle vibratorerne, kunne man snildt bryde vores gamle betongulv op hjemme i badeværelset -og spare håndværkerne.EN AF DILDOERNE fik godt nok min selvtillid til at krympe. Den var på længde med Oslofærgen -og sort, naturligvis.JEG KOM TIL at tænke på en vits, som vi drenge turnerede med i barndommen: To mænd stod på Lillebæltsbroen og tissede ned i vandet. Den ene var dansker, den anden neger -det hed de altså dengang.Så ville danskeren prale med sit udstyr og udbrød: »Vandet er ret varmt i dag.« Negeren kiggede på ham og svarede kort: »Og dybt.« DÉN GNÆKKEDE VI drenge en del ad -med gru. Vi vil aldrig indrømme det, men den gru sidder stadig i os.Den er bestemt ikke blevet mindre efter besøget i Valbys underliv.Se reportagen fra sexmessen på side 18-19.'' Synet virkede nogenlunde lige så ophidsende som at træde et rustent søm op i foden: det gjorde mere ondt end godt Jens Grund ansv.chefredaktør.Fakta: UGENS LEDERE3. april Løkkes tiltrængte succes 4. april DR skal være mere åbne 5. april Ramt af anti-abort-politik 6. april Et værdigt liv med handicap 7. april Fri os for flere næser 8. april Stop vanviddet.
Jeg havde spurgt medarbejderne på BT, hvad denne klumme skulle handle om, og så foreslog en af de mandlige journalister, at jeg også bare kunne tage på sexmesse KOMMENTAR.
BLINDEBOLIGER Ambitionen er klar: Dette skal være Europas bedste plejecenter for en sårbar beboergruppe, nemlig blinde, svagsynede og døvblinde i København.Da første spadestik forleden blev taget af Thorkild Olesen, formand for Dansk Blindesamfund, af Ninna Thomsen, sundhedsborgmester i Københavns Kommune samt af Bjørn Petersen, formand for boligselskabet KAB, var der masser af smil over udsigten til nu at kunne sætte en ny standard for indretning af boliger til blinde.HelstøbtEn enig dommerkomite valgte sidste år et hold bestående af entreprenøren NCC, arkitektvirksomhederne Cubo, Force4, Bogl (landskab) samt den rådgivende ingeniørvirksomhed Sweco som vinder af konkurrencen om Følager pleje-og ældreboliger i Valby, der i dommerbetænkningen blev beskrevet som " helstøbt, velbelyst og gennemarbejdet".Byggeriet vil, når det nu for alvor går i gang, blive båret af en indlevet og grundig gennemgang af hovedtemaet, som er " Europas bedste plejecenter".- Det handler med arkitektur og indretning om at give beboerne størst mulig trivsel og selvværd, og om at indrette til selvhjulpenhed, siger arkitekt og projektleder Søren Rasmussen fra Cubo Arkitekter, til Licitationen -Byggeriets Dagblad.Han tilføjer, at selv om de kommende beboere måske ikke er i samme gruppe, som de, der typisk beboer ældreog plejeboliger, har Cubo i tegningsarbejdet og planlægningen søgt at fremtidssikre beboerne, så de vil blive i stand til at blive boende, selv hvis de bliver ramt af demens eller andre alvorlige sygdomme.- Den overvejende del af brugerne er vil være bedre stillet end " normale" beboere på peljecentre, men til gengæld har de via deres synshandicap andre udfordringer, siger Søren Rasmussen.Komplekse udfordringer Orientering, transparens, hjemlighed, selvværd, wayfinding, trivsel, socialitet og fællesskab er nogle af de nøgleord fra rådgiverne, der skal udmøntes i det konkrete byggeri.Med valget af bygge-og rådgiverteam har man søgt at finde folk, der har erfaring i at omsætte mange komplekse problematikker til en vilje og evne til at gennemføre idéerne til og brugbar bygningsfysik.- Vi har brugt sanseligheden meget, i markeringerne i håndlister og på trapper, hvor vi fortæller, hvor mange trin, der er tilbage. Og sanseligheden går igen i gangzonerne, hvor der også bliver bygget mange informationer ind, siger Søren Rasmussen til Licitationen.Han fortæller, at for at give velvære til de beboere, der kan fornemme lys, handler det om at undgå de meget hårde kontraster og skabe en blødere overgang fra vinduerne til væggen.Også sundhedsborgmester Ninni Thomsen er forventningsfuld: - Vi vil med dette sted sætte nye standarder for indretning af boliger til blinde. Vi gør os allermest umage, når vi sial hjælpe dem, der har det sværest, siger hun om byggeriet til kab-bolig.dk.Det handler med arkitektur og indretning om at give beboerne størst mulig trivsel og selvværd, og om at indrette til selvhjulpenhed Projektleder og arkitekt Søren Rasmussen, Cubo A/ S.Blindebyggeriet bliver til i teamworkFølager Specialplejecenter for blinde og svagtseende er udviklet af Boligselskabet AKB, København v. KAB sammen med Sundheds-og Omsorgsforvaltningen i Københavns Kommune og Dansk Blindesamfund.Arkitekt: CUBO Arkitekter A/ S og Force4 Bygherrerådgiver: Dominia A/ S Landskabsarkitekt: BOGL Ingeniør: Sweco Totalentreprenør: NCC .På skuldrene af berømt kontorhusTegnestuen Cubo og entreprenørvirksomheden NCC dannede grundstammen i tilblivelsen af Handicaporganisationernes Hus i Taastrup, der er skabt som " verdens mest tilgængelige kontorhus" -med lige stor fokus på moderne kontorarbejdspladser og god ligeværdig tilgængelighed for alle. Da Cubo -igen sammen med NCC -skulle projektere de aktuelle 119 ældre-og plejeboliger i Valby målrettet blinde, skete det med inspiration fra Handicaporganisationernes Hus, der er bygget, så man naturligt mødes på tværs af organisationerne og knytter sociale bånd. Målet med huset i Taastrup var at optimere grundlæggende løsninger omkring tilgængelighed og bæredygtighed, så man ved selve udformningen og placeringen af huset opnåede gunstige forhold for begge, såkaldte low-tech løsninger.Huset er udformet, så det er nemt at orienterer sig og så der er korte afstande imellem husets funktioner. Står man i atriet kan man fornemme, hvordan armene stråler ud fra centeret, og de farvede kerner understreger, hvor de forskellige arme befinder sig. Farverne og lysindfaldet er med til at give brugerne orienteringspunkter.(Kilde: handicap.dk).
Med byggeriet af 119 ældre-og plejeboliger for blinde bliver der tænkt nyt i forhold til arkitektur der giver selvværd.
Landets største virksomheder flygter ud af Københavns centrum. Der er ikke længere hverken økonomi eller prestige i imposante hovedsæder. Snart ventes også Danske Bank at tilslutte sig trenden og fraflytte det ellers historiske hjørne ved Niels Juel-statuen i Holmens Kanal.Kgs. Nytorv/ Holmens Kanal-området var tidligere Københavns »Financial District« med Danske Bank, Codan-Hafnia, Danmarks Nationalbank og Sparekassen SDS (i dag Nordea). Går man lidt længere tilbage, husede dette område også hovedsæderne for verdensfirmaer som ØK, GN Store Nord og A. P. Møller -Mærsk.Når Danske Bank som forventet rykker ud af de gamle banklokaler i Holmens Kanal i 2021, bliver der også her givet plads til mere byliv med butikker, restauranter og boliger.Danske Bank solgte hele hjørnekomplekset for et par år siden for 1,4 milliarder kroner til det skotske livsforsikrings selskab Standard Life.Der er simpelthen mere økonomi i at åbne bygningerne mod gaden og sælge caffe latte og fadbamser end at huse hoved sæder gemt bag mamorsøjler.Den gamle storkapital flytter ud, og den nye pensionskapital flytter ind som ejer af bygningerne på attraktive adresser i Indre By.I så fald vil det forvandle Nyhavn, Kgs. Nytorv via Magasin-stormagasinet og ned ad Holmens Kanal til ét stort restaurant-og caféområde med udsigt til Det Kongelige Teater.Danske Bank ventes i stedet at rykke uden for centrum - i øvrigt sammen med andre af Danske Banks storkøbenhavnske kontorer - ved at leje sig ind i nyopførte bygninger på den gamle postgrund, som ligger på Vesterbro og ejes af Danske Banks eget pensionsselskab, Danica.EjendomsWatch har kigget i en såkaldt »startredegørelse,« fra de nye ejere af Danske Bankdomicilet i Holmens Kanal, Standard Life, som Københavns Kommune nu skal tage stilling til.»Ejendommens nye ejere ønsker at Arkivfoto: omdanne det relativt introverte område til et blandet bykvarter med butikker i stueetagen og boliger og erhverv på de øvre etager.I forlængelse af handelslivet omkring Strøget og Kgs.Nytorv foreslås dele af Laksegade og Vingårdstræde, som løber langs sydsiden af Magasin, fredeliggjort for biler,« hedder det således i ansøgningen til kommunen.Nok oser de gamle bygninger med kringlede kontorer og krogede gange af historie og kultur, men de passer meget dårligt til store virksomheder, der efterspørger billigere og mere effektive kontorarealer.Beslutter Danske Bank sig for at flytte ud af bymidten, lægger storbanken sig i kølvandet på en række andre store virk somheder.Danske Bank oplyser, at der endnu ikke er taget en endelig beslutning.Nordea er netop i disse måneder ved at flytte ud fra Christianshavn til Ørestaden.Nykredit har solgt sine hovedkontorsbygninger ved havnekajen for 1,4 milliarder kroner til ejendomsselskabet Dades, og også Nykredit ventes på et tidspunkt at flytte i nye, lejede lokaler i Ørestaden.Landbrugskoncernen DLG tager skridtet fuldt ud og fraflytter København. Grovvarekoncernen, der er blandt Europas største på sit felt, flytter fra Axelborg i Københavns centrum til et nyopført hovedkontor ved Lillebæltsbroen.Statens selskab DSB er rykket ud fra det historiske hovedsæde i Sølvgade til Taastrup, og telekoncernen TDC rykkede for nogle år siden fra Nørregade til et nyt hovedkontor i Sydhavnen i København.Fællesnævneren for disse ekstraordinært mange flytninger fra midtbyen er først og fremmest økonomi og i mindre grad pladsmangel. Pressede topchefer og bestyrelser kan typisk fremvise store engangsgevinster ved salg, eftersom hovedsæderne er bogført til langt mindre end de reelle handelsværdier.En virksomheds kultur bygges i de fleste virksomheder ikke på virksomhedens historiske arv.Bundlinjen har forlængst taget over.Nulrentemarkedet har gjort pensionskasser sultne efter at købe mursten, og det har medført stigende priser på de attraktive hovedkontorsbygninger i midtbyen.Der er enkelte undtagelser. En af dem er Carlsberg, som meget bevidst søger at drage historien ind i nutidens produkter og fortælling om virksomheden.Carlsberg har da også besluttet at rive det 88 meter høje tårn ned, der i dag er hovedkontor for Carlsberg. Det er en del af den samlede plan for den store forandring af hele Carlsberg-byen på Valby Bakke.I stedet bygges et nyt og mere tidssvarende hovedsæde i umiddelbar nærhed, som skal integreres med museet samt de historiske og bevaringsværdige Carlsberg-bygninger.Også ingeniørvirksomheden FLSmidth på Vigerslev Allé i Valby er i færd med at nytænke hovedkontoret.Der skal moderniserines og effektiviseres - men det skal ske på samme matrikel.Ligesom Carlsberg bruger også FLSmidth aktivt den historiske fortælling i forbindelse med salg og markedsføring på de globale markeder.Jens Chr. Hansen er Berlingskes erhvervskommentator.Den gamle storkapital flytter ud, og den nye pensionskapital flytter ind som ejer af bygningerne på attraktive adresser i Indre By.
ANALYSE.
VANDSPILD Haves: muligheder for energioptimering og mindre vandspild.Ønskes: Mere viden om de rette værktøjer til at nå energi-og vandsparemålene Men hvor problemet for nogle år siden -ifølge den grønne tænketank Concito -var, at investorer, entreprenører og bygningsejere vidste for lidt om de værktøjer til energi-og vandoptimering, ja, så er klimabevidstheden nu i førersædet, ikke mindst hos de offentlige bygherrer.Sparer 30 procent på vandEt pilotprojekt på en københavnsk folkeskole viser for eksempel, at der kan spares 30 procent på skolens samlede vandforbrug alene ved at skifte vandhaner.Det svarer til en årlig besparelse på 100.000 kr. Og nu skal 40 skoler have skiftet armaturer - med en ventet besparelse på 1,4 mio. kr. om året.Hos virksomheden FM Mattsson Mora Group, der skal være med til at nå målene, siger energirådgiver Claus Dennis: - Vi kunne løfte rigtig mange ting i én løsning, dels det vandbesparende, dels komme bakterier, som børn overfører til hinanden, til livs. Og så er der økonomien. Når noget er rentabelt, giver det også en fornuftig tilbagebetalingstid, siger Claus Dennis til Licitationen -Byggeriets Dagblad.Vandspild snart historieVandhaner, der bare løber uden at blive slukket, er med andre ord snart historie i over halvdelen af de københavnske folkeskoler. Godt hjulpet af et vandspareprojekt under Børne og Unge Forvaltningen (BUF), der via pilotprojektet fik forvaltningen til at godkende, at alle vandhaner på kommunens skoler bliver skiftet.- Det giver ikke mindst et overraskende plus på den enkelte skoles driftsregnskab, siger Claus Dennis.Han fortæller, at et projekt på Tingbjergskolen viste gode takter.- Testen viste, at vi kunne gennemføre projektet med en tilbagebetalingstid på to et halvt år, siger han til Licitationen.De første frøValby Skole har som en af de første fået skiftet armaturer på hele matriklen, og resultatet var synligt fra første måned: - Fra første dag så vi, at der blev brugt mindre vand, siger Richard Kristensen, projektansvarlig i energiteamet i BUF.- Da vi for et år siden lagde de første frø til vand-projektet var det at tænke vand helt nyt, men jeg kunne fornemme potentialet. Og resultatet var næsten for godt til at være sandt, siger Richard Kristensen.Mere end energibesparelserUdover den daglige vandbesparelse har skolen oplevet, at de nye armaturer har frigivet personale-og rengøringsressourcer.Og det er ikke kun på skolerne, at der er potentiale for at nedbringe vandforbruget og skabe bedre rammer for både børn og voksne.Københavns Kommunes 730 børneinstitutioner er næste indsatsområde for BUFs energiteam, hvor de første 100 institutioner er udpeget.Projektet er godkendt og klar til at blive rullet ud fra starten af 2018.Slut med det store vandspildKøbenhavns har fokus på at renovere sine nedslidte bygninger og mange er istandsat under paraplyen " helhedsrenovering", men i den proces er der tænkt mere bygningsskal end energibesparende interiør.Det råder vandspareprojektet under Børne og Unge Forvaltningen, bod på: Et overbevisende pilotprojekt fik forvaltningen til at godkende, at alle vandhaner på kommunens skoler bliver skiftet til nye, vand-og energibesparende armaturer.Valby SkoleAntal elever: 680 Gammel fabrikshal omdannet til skole i 2004 Helhedsrenoveret i 2016-2017 Årligt vandforbrug - før: ca. 2.900 m3 Årligt vandforbrug - efter: ca. 2.025 m3 (beregnet) Projektet: I forår 2017 udskiftes: 100 vandhaner (både berøringsfrie FM Mattsson 9000E Tronic og Mora Cera K5 køkkenarmaturer med koldstart) Resultatet: Vandforbrug reduceret med 30% Årlig besparelse: 26.250 kr, ved vandpris 30 kr/ m3 (Resultaterne er dokumenteret ved brug af HOFORs såkaldte Forsynometer, der leverer præcise målinger på time-, dags-og månedsbasis. Kilde: FM Mattsson Mora Denmark).
Indsatsen mod et galoperende vandforbrug på københavnske skoler har været en succes med årlige besparelser i millionklassen. Pilotprojekt baner vej for 70 nye skoleprojekter og 730 børneinstitutioner.
Det var en drøm, som blev til virkelighed, da Margit og Mikkel Ryhl-Faber for 10 måneder siden flyttede ind i Lukas Fællesskabet i Hellerup.De havde længe talt om, at de gerne ville bo tæt sammen med andre og give deres børn muligheden for at vokse op side om side med andre børn, unge og ældre i en tryg ramme.De har fået en lejlighed på 100 kvadratmeter og deler køkken med en anden børnefamilie.Drømmen om at bo i fællesskaber er familien Ryhl-Faber ikke ene om. Alle boliger er optaget i Lukas Fællesskabet, og man har måttet sige nej til mange. Generelt er der er en fornyet interesse for bofællesskaber, konstaterer arkitekt Søren Ganer fra rådgivningsvirksomheden Bark.Han står bag en analyse af fremtidens bofællesskaber for Transport-, Bygnings-og Boligministeriet. Der er flere grunde til, at en del drømmer om bofællesskaber." Bofællesskabet er en boligform, som er meget divers (forskelligartet, red.) og kan rumme folk i mange livsfaser, hvilket passer til en tid, hvor måden, vi lever sammen på, forandrer sig. Et stigende antal danskere bor alene, og vores familieformer er under forandring, og her kan bofællesskaberne sikre et stærkt hverdagsfællesskab, uanset hvem du er, og hvad du kommer med. Det tiltaler mange at blive en del af en anden form for forpligtende fællesskab end det, vi traditionelt set har fundet i kernefamilien." " Det praktiske aspekt fremhæves også af mange, der bor i bofællesskab. Når man løfter i flok, bliver det nemmere at få hverdagen til at hænge sammen og nemmere at kaste sig ud i nye projekter. Bofæller henter og ser efter hinandens børn, man skiftes til at stå for madlavningen, og man hjælpes ad med at bygge hønsehuset." Når Margit og Mikkel Ryhl-Faber ønskede at blive en del af Lukas Fællesskabet, var det blandt andet for at kunne finde en praktisk form at leve deres kristne tro på. Med to små børn og en tredje i vente har de endnu til gode at tage hul på det frivillige arbejde.Idealistiske idealer er ifølge Søren Ganer typisk forbundet med ønsket om at bo i et bofællesskab: " Man kan se bofællesskaberne som en form for samfundskritik eller i hvert fald muligheden for at skabe et idealsamfund i lille skala." I næste måned er der rejsegilde på et bofællesskab i bydelen Valby i København. Det er Realdania, som sammen med pensionskassen PKA opfører et bofællesskab for seniorer med 50 boliger og en arkitektur, som skal understøtte et fælles liv med blandt andet orangeri, lounge, hobbyrum, køkken, bibliotek og urtehave. Tanken er, at boligerne skal udlejes til mennesker, som er ved at trappe ned på jobbet, og som gerne vil have både fællesskab og storbypuls.I dag er der omkring 250 seniorbofællesskaber i Danmark, og 8000 står på venteliste, viser en analyse lavet af Realdania, som også har beregnet, at mellem 80.000 og 100.000 seniorer gerne vil bo i et bofællesskab. Realdania har derfor indgået partnerskaber med tre pensionsselskaber og tre boligselskaber.Byggeriet i Valby er det første konkrete byggeri, som er kommet ud af samarbejdet.Projektchef Gustav Brade fra Realdania siger: " Der bliver flere ældre, og ensomheden stiger hos de ældste. Men vi kan samtidig se, at livskvaliteten er højere i seniorbofællesskaber end i andre boformer, så derfor har vi valgt at gå ind og understøtte og udvikle den boform." På gulvet i stuen i Hellerup har Oskar og Vilfred bygget en togbane. Her er ikke langt til legekammerater eller en hjælpende hånd, hvilket familien nyder. Og så er der inspirationen fra dem, som har givet fællesskabet sit navn: Sankt Lukas Søstrene. Margit Ryhl-Faber siger: " Det er kvinder med pondus, som virkelig har gjort en forskel og i dag er til stor inspiration for fællesskabet."nygaard@k.dk Det praktiske aspekt fremhæves også af mange, der bor i bofællesskab.Når man løfter i flok, bliver det nemmere at få hverdagen til at hænge sammen og nemmere at kaste sig ud i nye projekter.SØREN GANER, RÅDGIVNINGSVIRKSOMHEDEN BARK.
Interessen for at bo i bofællesskab er voksende. Mellem 80.000 og 100.000 seniorer ønsker at bo i seniorbofællesskab, viser analyse.
Blå, lilla, pink og grøn. Den gamle have strutter af farve, nu hvor tulipanerne er nyplantede, og plænerne studsede. Om få minutter ringer rådhusklokkerne en ny sæson i gang i den gamle have i hjertet af København.Et broget opbud af Tivolis mange faggrupper - kontrollører, gartnere, håndværkere, balletdansere, direktion og hr'ere - står side om side ved indgangen, klar til at ønske årets første gæster velkomne.Forrest står Pjerrot med sin velkendte, hvide hat og røde læber, frankeret af de klassiske pantomimefigurer, Columbine og Harlekin, og Tivoli horn-og trommespillende gardere, hvis instrumenter skinner i aprilsolen.»Sidste år stod det ned i stænger,« fortæller danser Allan Clausen, der spillede Pjerrot ved sidste års åbning.»Min sminke var godt fikseret og blev heldigvis siddende.Det var mere hatten, den var gal med...,« forklarer han smilende.Sammen med det øvrige kompagni holder han en kort pause fra dagens øvelser på Pantomimeteatret.Bag teatrets ikoniske fortæppe formet som en påfuglehale har Tivolis balletkompagni bestående af omkring 25 danske og udenlandske dansere haft travlt med at øve årets 16 forskellige forestillinger.41 år i TivoliEt nyt orangeri, en tilbygning til søcaféen og almindelig vedligeholdelse har i de sidste par uger givet mange mænd i sikkerhedssko sved på panden. Helt op til åbningsdagen kørte lastbiler læsset med sand og byggematerialer ind og ud ad Tivolis porte.»Hvert år tænker jeg: »De når det sgu ikke« - men det gør de alligevel altid. Når den sidste lastbil er ude, kommer den første gæst ind,« fortæller danser og pantomimeinstruktør Tommy Edvardsen.Den 59-årige Tivoliveteran ved, hvad han taler om.Sidste sommer kunne han fejre 40 års jubilæum, og han er dermed den medarbejder, der har arbejdet længst tid i den gamle have.Han var 18 år og netop færdiguddannet ved Det Kgl. Teaters Balletskole, da Tivolis daværende balletmester Nils Bjørn Larsen en eftermiddag i juli ringede.De to kendte hinanden fra balletskolen, hvor Nils Bjørn Larsen havde undervist Tommy Edvardsen, siden han som barn begyndte på skolen. Balletmesteren havde brug for hjælp: En danser var blevet syg, og teatret manglede akut en danser til aftenens forestilling, fortæller Tommy Edvardsen, som greb chancen og stod på scenen få timer efter.»Det var i 1976, og jeg har været her siden.«.Druk i tekøkkenetMeget er sket siden dengang, hvor ingen for eksempel havde hørt om hverken Halloween eller Jul i Tivoli.Haven havde derfor kun åbent i sommerhalvåret, og Tommy Edvardsen og Pantomimeteatrets øvrige dansere måtte lede efter job andre steder i vintermånederne.Heldigvis kunne hans netværk fra Det Kgl.Teater endnu en gang hjælpe.»I mange forestillinger skulle der være nogle med, som både kunne synge, danse og agere, så de ringede med det samme: "Tommy, vi skal bruge dig",« fortæller han og nævner Folketeatret, Nørrebro Teater og Det Danske Teater, som nogle af hans tidligere arbejdsgivere.»Inden jeg så mig om, var de næste tre år ude i fremtiden booket.« Desuden var alkoholkulturen en del anderledes, da Tommy Edvardsen ankom til Tivoli for mere end fire årtier siden: »Alkoholpolitikken var slet ikke indført. Det vil sige, at det køleskab, som vi har i teatrets tekøkken, var fyldt med guldøl og snaps.« Ifølge Tommy Edvardsen holdt hverken dansere, kappelmestre eller instruktører igen: »Det var et værtshus.«.En have med vokseværkOgså i forhold til havens udseende er der sket en del, fortæller instruktøren: »De har virkelig ekspanderet.Helt oppe fra ledelsen har de vokseværk. Det kan man også se med alt det byggeri, der er gang i nu,« siger han og skynder sig at tilføje: »Det er der ikke noget galt med, for Tivoli må aldrig gå i stå.« Til juli kan Tommy Edvardsens fejre sine 41 år i Tivoli, og når man spørger ham, hvor længe han har tænkt sig at blive, falder svaret prompte: »41 mere.« Tommy Edvardsen, danser og pantomimeinstruktør, Valby.sofie.e.larsen@jp.dk Alkoholpolitikken var slet ikke indført.Det vil sige, at det køleskab, som vi har i teatrets tekøkken, var fyldt med guldøl og snaps. Det var et værtshus.Tommy Edvardsen, danser og pantomimeinstruktør.Fakta: BLÅ BOGTommy EdvardsenFødt i 1957.Uddannet balletdanser ved Det Kgl. Teaters Balletskole.Ansat ved Pantomimeteatret i Tivoli i 1976, hvor han har danset og instrueret forestillinger lige siden.Har gennem årene danset alle Pantomimeteatrets roller, pånær Pjerrot, Columbine og overfeen.Bosat i Valby.
Teaterliv: I 41 år har danser og pantomimeinstruktør Tommy Edvardsen budt gæster inden for i den gamle have. Torsdag begyndte en ny sæson i Tivoli.
Københavns Politi har slået til mod 13 børn og unge, som de mener står bag en lang række grove røverier, hvor ofrene er blevet truet med knive og udsat for vold. For hovedparten af røverne fører deres ugerninger ikke til andet, end at politiet må tage en alvorlig snak med deres forældre. 10 af de 13 røvere er nemlig under den kriminelle lavalder og kan derfor ikke straffes.»Det er desværre ikke første gang, vi ser unge begå den form for kriminalitet.Så sent som i sommer slog vi til mod en anden gruppe af helt unge røvere,« siger politikommissær Bjarke Dalsgaard Madsen.To af røverne er 12 år, to er 13 år og seks røvere er 14 år gamle. To er 15 år, mens en tredje er 18 år.Alle har deltaget i røverierDen ene af de 15-årige blev som den eneste i banden fremstillet i grundlovsforhør, hvor han blev varetægtsfængslet i 13 dage. Han er sigtet for vold og tre tilfælde af røveri.Under et røveri i Kongens Have i det centrale København blev den forurettede truet med en kniv til at udlevere sin taske og kamera, hvoreft er offeret blev slået i baghovedet med knytnæve. Under et andet røveri fik et kvindeligt offer revet tasken ud af sin hånd, så hun væltede omkuld.Den 18-årige, som politiet mener har en mindre rolle i røverierne, er fængslet i en anden sag.Bjarne Dalsgaard Madsen fortæller, at de 12-årige røvere tog aktiv del i kriminaliteten: »Vi har set flere forhold, hvor også de helt unge er fremme i skoene og agerer meget selvstændigt. De er ikke bare medløbere, de er der som aktive deltagere i røverierne,« siger han.De unge røvere blev hentet i deres hjem eller skoler for at blive afhørt i sagerne. Der er ifølge politiet tale om en sammentømret gruppe fra Valby.»Vores efterforskning viser, at de har hængt ud som gruppe og har begået røverierne på kryds og tværs. Nogle har været med nogle gange, nogle har været med andre dage, men vi ser dem som en samlet gruppe,« siger Bjarne Dalsgaard Madsen.Røverierne er foregået forskellige steder i København. En del er foregået i bandens hjemområde, Valby, mens andre er begået omkring Nørreport Station, Kongens Have, Hovedbanegården og på Fisketorvet.»Ofrene er andre unge mennesker.Både jævnaldrende og folk helt op i tyverne,« siger Bjarne Dalsgaard Madsen.I forbindelse med røverierne har banden truet med knive og peberspray og har udsat ofrene for slag og spark. I et enkelt tilfælde er et offer blevet brændt i ansigtet med en cigaret.Nægter at udtale sig til politietPolitiet har foretaget afhøringer af alle de unge, men flere af dem har nægtet at tale med politiet: »De er vores indtryk, at de er blevet opdraget af nogle større til at have den her indstuderede adfærd, hvor man ikke taler med politiet.Nogle af dem siger meget konsekvent, at de ikke gider udtale sig, på den der lidt afstumpede måde,« siger Bjarne Dalsgaard Madsen.Politiet har belyst sagerne i så tilstrækkelig grad, at der ville være blevet rejst tiltale mod alle 13, hvis de havde været gamle nok.jvl@bt.dk '' Det er desværre ikke første gang, vi ser unge begå den form for kriminalitet. Så sent som i sommer slog vi til mod en anden gruppe af helt unge røvere Bjarke Dalsgaard Madsen, politikommissær.
KRIMINELLE Politiet slog til mod banden, der har hærget Københavns gader. 10 af 13 er under den kriminelle lavalder.
Vibeke Snedgaard Rafaelsen, 50Iværksætter, Hellerup, bliver 50 år 20.november.Vibeke Snedgaard Rafaelsen voksede op på Holløse Mølle og blev student fra Herlufsholm i 1987. Hun læste derefter et år på Sorbonne i Paris, efterfulgt af to år ved Oxford Brookes University og et år på DRB Skolen (Reklameskolen). Siden tog hun en HD i Udenrigshandel fra CBS og en MBA ved Henley Business School.I 1990 blev hun trainee hos IBM i Allerød.Herefter blev hun juniorkonsulent hos Wibroe, Duckert &amp; Partners og efterfølgende ansat hos L'Oréal. 1999-2001 boede Vibeke Snedgaard Rafaelsen i Estland, hvor hun, sideløbende med barsel og studier, deltog i opbygningen af Black Nights Film Festival.Tilbage i Danmark var hun nordisk marketingdirektør for Hasbro, før hun valgte at blive iværksætter.Hendes første projekt var Geismars Væverier, som hun var med til at relancere i 2003 som medejer og direktør frem til 2009.Derefter blev hun SMV-konsulent og ekstern lektor på CBS. Sideløbende arbejdede hun sammen med søsteren, Anette S. Galskjøt, på integrationsprojektet Copenhagen Campus via tænketanken Think Tank Talents.I dag relancerer hun sammen med Pia Kirkeskov Andersen designvirksomheden August Sandgren, der blev stiftet i 1920.Virksomheden fremstiller æsker i læder og tekstil »til opbevaring af alt det, som ikke hører til i skyen«. Visionen er at skabe et globalt brand inden for æstetisk og eksklusiv opbevaring.Medarbejdere, kunder og leverandører kender Vibeke Snedgaard Rafaelsen som en idealist, der arbejder med engagement og energi. Hun er kreativ, udviklingsorienteret og kvalitetsbevidst og går gerne langt for at opnå det ønskede resultat. Udover hendes alsidige faglige kvalifikation er Vibeke et værdidrevet menneske der sikrer sig, at tingene bliver gjort på den rigtige måde, og at menneskene i hendes omgangskreds behandles ordentligt.Fritiden bruges med børnene, Anna Ida på 17 og Phillip på 18 samt familie og venner.Desuden ror hun gerne kajak, vinterbader, går på jagt og elsker at være ude i naturen.Karen-Inger Bast, 60Patienterstatningsdirektør, Valby, bliver 60 år 20. november.For ti år siden skiftede Karen-Inger Basts karriere spor. Hun forlod jobbet som vicestatsadvokat og anklager for at sætte sig i spidsen for Patienterstatningen som ny direktør. Med det nye job fulgte en bunden opgave med at få sagsbehandlingstiden på erstatningssager ned.I stillingen så Karen-Inger Bast muligheder for at bruge sine juridiske og administrative evner til at styrke patienternes muligheder for at få erstatning, hvis de er kommet til skade under behandling i det danske sundhedssystem, og samtidig få realiseret et ønske om at blive leder for en større organisation. I stillingen som direktør lå nemlig også en opgave med at trimme Patienterstatningen, der var i kraftig vækst.Karen-Inger Bast kom fra et miljø i statsadvokaturen, hvor medarbejderne var karrieremennesker, og måltal og juridiske paragraffer var en del af hverdagen og mødte en organisation, der tilbage i 2007 på mange måder kunne sammenlignes med en krydsning mellem en familiedrevet virksomhed og et offentligt kontor. Derfor var springet fra jobbet som vicestatsadvokat i høj grad også et kulturskift. I dag er Patienterstatningen blevet tilpasset tiden, hvor det er lykkedes direktøren at forene det bedste fra to verdener. Patienterstatningen er blevet en strømlinet arbejdsplads, hvor der er gjort plads til, at medarbejderne kan gøre karriere, og hvor der er kommet faste procedurer for, hvordan journalmateriale til sagsbehandling indhentes, og til hvordan patienter, der har fået en sag behandlet, skal modtage svar i sagen. Samtidig er det lykkedes at fastholde det gode arbejdsmiljø med kolleger, der kerer sig om hinanden.I dag - ti år efter at Karen-Inger Bast tiltrådte direktørstillingen -er antallet af sager, der bliver anmeldt til Patienterstatningen, fordoblet, sagsbehandlingstiden er blevet fire måneder kortere, og organisationen har skiftet navn fra det tidligere Patientforsikringen til Patienterstatningen.Karen-Inger Bast er mor til Elisabeth på 20 år og gift med Per Laurents, cand. jur. og chefkonsulent i DI. Hun er cand. jur. fra Aarhus Universitet. I sin fritid slapper hun af med familien i huset i Valby, hvor hun er noget af en handy-woman, der selv står for malerarbejdet på familiens gamle murermestervilla.

Min kæreste og jeg har netop overtaget nøglerne til vores nye bolig i Valby, hvor vi skal flytte ind sammen med vores to børn. Boligen er på 95 kvm, og vi har betalt 3,2 mio. kr. for den.Samtidig skal vi sige farvel til vores elskede lejlighed på Vesterbro, som var vores første ejerbolig. Her er vores familie gået fra to til fire, og lejligheden er fuld af gode minder. Desværre er den kun 71 kvm, og vi er vokset fra den.Lejligheden blev solgt på 10 dage. Prisen var 3,6 mio. kr., og det var den tredje solgte i vores opgang i august. De to andre var udbudt til samme pris, og den ene blev budt op med 115.000 kr., den anden med 160.000 kr. Vi måtte ' nøjes' med 5.000 kr. i overbud.Himlen og kulkælderenDa vi første gang så vores nye bolig i Valby, forelskede vi os begge hovedkulds og gav hurtigt et bud. For at boligen kunne blive vores, skulle rigtig mange ting dog falde i hak. Vi skulle blandt andet sælge vores lejlighed på ingen tid, og nyhederne fra sælgers mægler, vores mægler, bank og køberrådgiver sendte os skiftevis i himlen og helt ned i kulkælderen.Nu står vi endelig med nøglerne i hånden. Det hele er blevet til virkelighed efter en vild følelsesmæssig rutsjebanetur, og vi er glade, men også lettere rundtossede. Men er jeg blevet klogere? Ja, for rutsjebaneturen bekræfter mig i, at alt det, jeg i mit daglige arbejde går og prædiker om til boligkøberne og -sælgerne, faktisk også har hold i virkeligheden.Det har været voldsomt at mærke boligmarkedet på egen krop. Det er noget lettere at forholde sig rationelt til det, når man ikke selv har noget i klemme. Så er det kun en masse data i et excel-ark, og her kommer de store følelser sjældent i spil.Mange nye boliger til salgUdbuddet af boliger i København er lavt, men der bliver sat rigtig mange nye til salg. Det er vigtigt at huske, hvis en bolig ryger for næsen af en. Vores underboer var de første til at sætte deres bolig til salg, herefter vores nabo og til sidst os. Underboen fik tre bud, og de to købere, der ikke fik lejligheden, endte med at købe naboens og vores lejlighed.Alle blev glade.Det går hurtigt på boligmarkedet i hovedstaden, men et godt forarbejde mindsker risikoen for at ligge søvnløs om natten. Det gælder om at være afklaret - hvad vil man, hvad kan man? For mange er det nødvendigt at gå på kompromis, f. eks. i forhold til antal kvm, beliggenhed eller afstand til jobbet.Det er spild af tid at forelske sig i en bolig, man ikke har råd til, og derfor er det en god idé at have talt med sin bank om økonomien. Og så bør man følge med i udviklingen på markedet. Boligerne er ikke til salg længe, og vil man sikre sig det bedst mulige udbud, er det nødvendigt at følge med dagligt.Hjælp til at holde hovedet koldtSiden er lavet i samarbejde med Sidst, men ikke mindst, vil jeg anbefale at bruge en køberrådgiver, når man har forelsket sig i en bolig. De beskæftiger sig med markedet hver dag, hjælper en med at holde hovedet koldt og lægger mærke til ting, man selv kan overse.Har man gjort sit forarbejde, kan man hurtigt slå til, når den rigtige bolig viser sig. Og det gør den - også på det københavnske boligmarked.Det gjorde den for os, selv om det så svært ud. Siden er lavet i samarbejde med
Klumme.
Det kan være en fed forretning at leje afgiftsfrie biler ud til udlændinge og udlandsdanskere i ganske kort tid og derefter videresælge bilerne som lettere brugte med danske registreringsafgifter.Det viser en stribe tidligere udlejningsbiler fra Hertz, der er blevet indregistreret med ultralave registreringsafgifter.En række af dem er netop nu til salg hos landets største Toyota-forhandler, VIA Biler, der udover at sælge biler også driver biludlejning gennem netop Hertz.Et eksempel er en sølvgrå Toyota Verso 1,8 Premium, som er sat til salg hos VIA Biler i Valby til 284.900 kr. Bilen har kørt 11.000 km, men da den blev indregistreret som helt ny den 29. marts i år, skete det på baggrund af en pris på 160.949 kr. inklusive registreringsafgift.Den lave salgspris betød, at registreringsafgiften kun udgjorde 75.833 kr., og den ændrer sig ikke ved, at bilen efterfølgende sættes til salg til en langt højere pris som lettere brugt.Metoden kaldes i bilbranchen "at vaske biler", fordi man vasker registreringsafgiften ned for at veksle den til gevinst for forhandleren.Nye varianterJyllands-Posten har beskrevet metoden i en lang række artikler siden foråret. Jyllands-Posten har også afdækket, hvordan metoden blev brugt af Toyota, og de nye eksempler med udlejningsbiler viser, hvordan branchen benytter forskellige varianter til at veksle registreringsafgift til gevinst.Den sølvgrå Verso fra VIA Biler i Valby er en del af en flåde på 76 Avensis-og Versobiler, som Toyotas danske importselskab solgte til Toyotas danske leasingselskab, Toyota Financial Services.Leasingselskabet indregistrerede bilerne den 29.marts 2017 som såkaldte valutabiler med biludlejningsfirmaet Hertz som bruger, viser data, som Jyllands-Posten har fået adgang til.Valutabiler er forbeholdt udlændinge og udlandsdanskere, og de betaler ikke registreringsafgift - medmindre de bliver omregistreret, så også danskere må køre rundt i dem.I dag er samtlige 76 valutabiler fra marts blevet afmeldt, og 14 er indtil videre blevet genregistreret. F. eks.fordi de er solgt til private.Selv hvis bilerne sælges til langt højere priser som brugte, skal registreringsafgiften beregnes på baggrund af den pris, som Toyota Financial Services købte bilerne for fra Toyotas importselskab, og ifølge motorregisteret blev de 14 biler indregistreret til samme priser: 160.949 kr. for Toyota Verso-bilerne og 194.504 kr. for Avensis-bilerne.Listepriserne på de to varianter begynder ved henholdsvis 316.990 kr. og 367.880 kr.Direktør og medejer af VIA Biler, Erik Rasmussen, har ingen kommentarer, mens Toyotas danske pressechef, Anders Tystrup, forklarer de lave indregistreringspriser med rabatter til storkunder.Men storkunden i denne handel er jo Toyota Financial Services, der er en del af Toyota-koncernen.Så er det ikke bare Toyota, der sælger til sig selv, eller havner gevinsten et andet sted? »Jeg kan ikke kommentere på konkrete kundeforhold, men blot gentage: Hvis man er storkunde og køber hundredvis af biler, kan man købe ind med større rabatter,« siger Anders Tystrup.Når man sælger til sit eget leasingselskab, skal man ifølge loven kunne dokumentere, at man i et »ikke uvæsentligt omfang« handler med eksterne firmaer på samme vilkår.Det Danske Bank-ejede Nordania er landets største leasingselskab. Det fremgår af oplysninger fra Nordanias hjemmeside om såkaldte beskatningsværdier, at Nordania har købt Toyota Versoog Toyota Avensis-biler til væsentligt højere priser end dem, Toyotas leasingselskab har betalt.Nordania har således betalt henholdsvis 91.000 kr.og 69.000 kr. mere for de to Toyota-modeller, end Toyotas eget leasingselskab betalte.Det er dog oplysninger, som Toyotas pressechef, Anders Tystrup, ikke vil forholde sig til.14.345 biler uden afgiftDe 76 Toyota-biler er blot en lille del af det samlede marked for valutabiler. Sidste år blev der solgt 14.345 biler uden afgift i Danmark, og en stor del af disse er udlejningsbiler til udenlandske turister og forretningsfolk.Jyllands-Postens afsløringer af bilbranchens rundbarbering af registreringsafgiften har skabt vrede på Christiansborg, og et politisk indgreb mod bilvask er på forhandlingsbordet netop nu, mens regeringen og Dansk Folkeparti forhandler om en ny registreringsafgift.jesper.hoberg@finans.dk michael.stenvei@finans.dk niels.sandoe@finans.dk Hvis man er storkunde og køber hundredvis af biler, kan man købe ind med større rabatter.Anders Tystrup, pressechef, Toyota.
REGISTRERINGSAFGIFT: Sådan kan en turist bag rattet næsten halvere registreringsafgiften på en Toyota fra Hertz.
Hvad angår stejlhed, er Valby bakke klart den værste, men man cykler næsten aldrig op ad Valby bakke, og hvis man endelig gør det, er man velforberedt både fysisk og psykisk. Så er der Knippelsbro, men den kender man så godt, og især fra Sjællandssiden er det en nem stigning. Den første del stiger jævnt, men den hastighed, man indledte opstigningen med, bærer endnu én fremad. Først ved selve brodelen, hvor stigningen tager til i styrke og knækker lidt mod højre, mister man for alvor fart, men fordi man har kørt den så mange gange før, ved man, at det kun drejer sig om ca. ti meter, hvor man skal træde kraftigt i pedalerne, før man er ovre og kan flyve nedad på frihjul. Den værste stigning at passere på cykel i København er imidlertid en, som man altid overser eller i hvert fald altid undervurderer, måske fordi det næsten ikke er en stigning, og det er netop det, der er med til at gøre den så ond. Den er nærmest usynlig og desuden helt uforudsigelig og derfor umulig at forberede sig på. Det er den bakke, der løber fra Rådhusstræde, forbi Nytorv og Gammeltorv, og som ender lige foran Vor Frue kirke. Ja, der er en bakke dér.Det er ikke så meget selve stigningen, der er hård, men alt muligt andet. Det er uklart, hvor præcist den begynder, det er dog i starten af Rådhusstræde et sted, men man opdager den ikke rigtigt endnu, for man kører på asfalt og har vinden i ryggen fra havnen.Først på Nytorv opdager man, at man kører opad. Stigningen er endnu ikke stejl, men underlaget er brosten, og man skal træde til for at holde farten. Problemerne begynder for alvor, når man når Strøget, hvor man altid holder for rødt. og når det endeligt bliver grønt, træder en turist ud på vejen, og man må bremse op og bagefter rejse sig i pedalerne for at bevæge sig fremad- og netop da tager stigningen fat, som om den er klar over, at man er sårbar, at det er nu, man er svagest. Vejen er endnu brostensbelagt, og man hugger sig sneglende opad blot for at nå frem til lyskrydset ved Skindergade, hvor der også altid er rødt.Mens man holder dér, tænker man, at der i det mindste er asfalt på den anden side, på Nørregade, men man opdager hurtigt, at glæden ved asfalten bliver mere end ophævet af stigningens øgede stejlhed. Man må igen rejse sig i pedalerne. Der er en let modvind, ikke meget, men nok til, at det er en kamp at nå frem til hjørnet, hvor Atheneum boghandlen lå i gamle dage, overfor Vor Frue kirke. Endelig er den overstået, tænker man, men det er den bare ikke. For netop på dette hjørne rammes man af en voldsom modvind. Måske er det kirkens konstruktion, som skaber en mistralagtig vind, der rammer én som en pludselig og overrumplende knytnæve, der ikke blot nedsætter éns hastighed til noget nær nul, men er så kraftig, at den ofte bringer cyklen ud af balance. Man er helt færdig, når man når op til indgangen af Vor Frue kirke, og først dér bliver man klar over, at man har forceret en stigning. Med denne indsigt kommer naturligt forventningen om en nedkørsel, men den kommer bare aldrig. Kun få meter går det ganske lidt nedad, men man mærker det ikke på grund af modvinden, og ved Sant Petri, hvor der igen bliver vindstille, er Nørregade flad. Faktisk stiger den lidt igen fra Krystalgade og op til Nørreport.»Og netop da tager stigningen fat, som om den er klar over, at man er sårbar, at det er nu, man er svagest.«.
Den ondeste stigning i København.
Det var her, Carlsberg voksede og med tiden blev en international bryggerivirksomhed, efter at brygger J. C.Jacobsen i 1847 flyttede Carlsberg uden for voldene til Valby Bakke for at få mere plads og adgang til rent vand. Ud over boliger og kultur skal der nu skabes et nyt erhvervscentrum for kreative virksomheder.Det siger direktøren for Carlsberg Byen, Jens Nyhus.»Vi vil gerne skabe et centrum for kreative virksomheder i København, og det tyder på, at de virksomheder, vi får ind, ligger til den kreative side.Vi har ikke de store advokatfirmaer og de store banker inde, de er placeret andre steder i København som på Amager og i Nordhavn. Der har manglet et centrum for de mere kreative virksomheder, og det skaber vi her,« siger Jens Nyhus.Ifølge Peter Lassen, der er direktør i erhvervsmæglervirksomheden Colliers, er det en rigtig strategi, men han mener, at bydelen kan blive for poleret og dyr til til de kreative virksomheder, den gerne vil tiltrække.»Vesterbro er kreativt, så det giver mening. Men det kræver også, at der er et kreativt byområde. Det siger de, kommer til at ske, men det kan vi jo ikke rigtigt se endnu. Der er lidt blandede signaler, hvor de også vil have luksusbrands ind,« siger Peter Lassen, der ikke selv er involveret i Carlsberg Byen.Arkitektfirmaet Arkitema er godt i gang med at flytte ind i et nyt hovedsæde tæt på det gamle bryghus og den ikoniske Elefantport. Et andet sted i området er eksempelvis det lille specialbryggeri Mikkeller flyttet ind.Der er flere gamle og fredede industribygninger, der skal findes nye ejere og brugere til i den kommende tid. Det gælder eksempelvis bygningen Mineralvandsfabrikken, hvor der skal laves butikker og bygges penthouselejligheder oppe på taget.Dansen om KedelhallenDet gælder også Kedelhallen, som ligeledes er fredet, og som også skal have butikker i stueplan og hvor resten skal bruges til kultur.»Vi har længe arbejdet med at få Dansehallerne ind, men de skal skaffe noget kapital til det. Vi har båret den og sætter penge til for at holde den ledig til Dansehallerne, som forhåbentlig så kan flytte ind på et tidspunkt.Det kan også være en biograf eller et teater, der er mange muligheder,« siger Jens Nyhus.Han viser begejstret rundt på det store område, som både rummer byggeplads og nye og gamle bygninger i en stor pærevælling.Bygningen, der hedder Halmlageret, fordi den i sin tid blev brugt til foder til Carlsbergs bryggerheste, var Tiger-milliardæren Lennart Lajboschitz tæt på at købe på et tidspunkt, men endte med at takke nej, fordi der ikke kunne opnås enighed om brugen af bygningen, der ligger lige op ad boliger.Jens Nyhus og Carlsberg Byen blev sidste år kritiseret af nogle butiksejere for, at de var blevet stillet noget i udsigt, som området ikke leverer, særligt i området omkring Bohrs Tårn, som professionsskolen UCC ligger op ad.»Ja, der var lidt polemik om en italiensk restaurant og en kebab-bar.Der er 10.000 elever hernede. De er der ikke alle hver dag, men der er en pæn gennemstrømning. Det handler om, at det koncept, man kommer med, passer ind,« siger Jens Nyhus.jkon@berlingske.dk Vesterbro er kreativt, så det giver mening. Men det kræver også, at der er et kreativt byområde. Det siger de, kommer til at ske, men det kan vi jo ikke rigtigt se endnu.Peter Lassen, direktør, erhvervsmæglervirksomheden Colliers.Fakta: CARLSBERG BYENS HISTORIE Det gamle bryggeri blev til nyt byggeriI oktober 2008 bryggede Carlsberg den sidste øl på sit bryggeri i Valby og flyttede den danske produktion af Tuborg og Carlsberg til Fredericia.2009 vedtoges den første nye lokalplan for, hvad området skulle rumme i fremtiden. Den er siden blevet justeret et hav af gange.Planen er dog fortsat, at det skal være en blanding af bolig, erhverv og kultur, der fylder området.På grund af finanskrisen kom byggeriet af det, der siden fik navnet Carlsberg Byen, først i gang i 2012. Carlsberg sælger fra for milliarder og får Realdania, PFA, Pensam og Topdanmark med ind som ejere af det kæmpestore byudviklingsprojekt.I første omgang er planen, at byggeriet vil tage 20 år, så bydelen først står færdig i 2032. Det er siden speedet gevaldigt op, så planen nu er, at den vil stå endeligt færdig i 2024. Allerede i 2021 vil 80 procent af området stå færdigt.Ved udgangen af 2016 sælger Realdania sine aktier i Carlsberg Byen. Medejerne PFA, Pensam og Topdanmark køber dem og deler dem mellem sig.
Carlsberg Byens direktør, Jens Nyhus, håber, at der bliver skabt et nyt og kreativt erhvervsområde på den gamle bryggerigrund på Vesterbro i København.
Carlsberg er for første gang i 20 år på vej med en ny variant under sit eget hoved mærke Carlsberg. Øllen får navnet 1883, og den skal bruges i bryggeriets jagt på flere markedsandele på hjemmebanen, hvor topchef Cees ' t Hart har bedt om mere aggresivitet, så bryggeriet som allerede er størst i Danmark, ikke henfalder til at hvile sig på laurbærene.Det er en øl, som Carlsbergs bestyrelsesformand Flemming Besenbacher personligt har investeret kræfter i at få frem, og han har fået Carlsbergs hovedejer, Carlsbergfondet, til at investere millioner af kroner i. Og det er en øl med lidt af en historie.I 2013 gik en gruppe Carlsberg-ansatte nemlig rundt i de i alt syv kilometer lange kældergange under bryggeriet i Valby. De var i gang med at rydde op, fordi der skulle bygges boliger og kontorer på det gamle industriområde mellem Valby og Vesterbro i København, som har fået navnet Carlsberg-byen.Under oprydningen faldt de over en kasse med øl, som viste sig at være helt tilbage fra 1883. Øllene var med andre ord fra dengang, da Carlsberg Laboratoriums verdensberømte professor Emil Chr. Hansen som den første i verden lykkedes med at rendyrke gær til ølbrygning.På Carlsbergs Laboratorium lykkedes det sensationelt forskerne at trække levende gærceller ud af den gamle Carlsberg-øl, og efterfølgende dyrkede de nye gærceller på denne base.»Det gjorde, at vi kunne genskabe den oprindelige, originale Carlsberg-øl. Gæren var vigtig, men vi skulle også finde den rigtige bygart, og her vi var forbi Nordisk Genbank på Svalbard og fandt nogle bygkerner af sorten »gammel dansk«, der allernådigst udlånte os otte-ti kerner, som vi såede ud og derefter kunne høste og bruge,« siger Erik Lund, der er chefbrygmester på Carlsberg Laboratorium, og som er ansvarlig for tilblivelsen af den nye øl.I begyndelsen af 2016 lavede Carlsberg øllen Rebrew i et begrænset oplag, som var brygget på den gamle gær. Men nu gør Carlsberg projektet kommercielt og sætter den samme øl til salg i Danmark under navnet 1883 med henvisning til året for den oprindelige Carlsberg lagerøl.Dokumentar om fødslenCarlsbergs koncerndirektør, Cees ' t Hart, er begejstret for den nye øl, hvis langhårede tilblivelse også har kastet en Warner Brothersdokumentarfilm af sig.»Vi sender den nye øl på markedet samtidig med, at vi markerer virksomhedens 170 år som selvstændig brygger. Den passer virkelig godt ind i vores strategi, hvor vi gerne vil frem hæve vores lange historie og vores forskningstunge baggrund. Det er en god satsning for det danske marked, og hvs det går godt, vil vi måske bruge den i andre markeder også,« siger Hart, der ser den nye 1883-øl som en, der passer perfekt ind i hovedtankerne i hans egen Sail ' 22-strategi.1883 har derfor også fået midler fra Harts Sail ' 22-strategipulje.I Danmark har Jeppe Boel, der er brand manager for Carlsberg-mærket i Danmark ansvaret for at få den nye, gamle øl ud over rampen på det danske marked.»Vi vil gerne mere i Danmark med Carlsbergmærket, hvor vi vil slå på historien på forskningen på ophavet, og der er den her øl jo et oplagt fremstød. 1883-lanceringen er en stor satsning for Carlsberg i Danmark. Det er ikke hver dag, vi kommer med en ny variant, og den her er noget helt særligt, fordi historien om dens tilkomst er så speciel,« siger Jeppe Boel.Hvis man ser bort fra den alkoholfrie variant Nordic, er 1883 den første nye Carlsbergvariant i Danmark siden Carls Special, der kom i markedet efter det såkaldte ølvalg for 20 år siden.jkon@berlingske.dk Fakta: CARLSBERG Øl i 170 år1847: Carlsberg grundlægges af J. C. Jacobsen.1883: Emil Chr. Hansen, professor på Carlsberg Laboratorium, opfinder epokegørende metode til at rendyrke gær.1904: Carlsberg Pilsner lanceres første gang.1913: Carl Jacobsen, J. C. Jacobsens søn, donerer Den Lille Havfrue til København.1973: Carlsbergs navnkundige slogan »Probably the best beer...« lanceres.2017: Carlsberg lancerer øllen 1883 på præcis samme gær, som Emil Chr. Hansen rendyrkede. Det sker efter fundet af en 133 år gammel øl i Carlsbergs kældre under en oprydning.
Carlsberg har brygget en øl med gær fra en 133 år gammel øl fundet i en glemt kælder under bryggeriet. Nu sender bryggeriet øllen på markedet i Danmark som del af bryggeriets vækststrategi.
»Det er rigtig fint med musikken og de flotte omgivelser.Men det bedste ved Smukfest er alle de andre,« fastslår den 38-årige Martin Kristensen fra Valby.Han slapper af, inden festivalpladsen åbner, i en luftballonkurv med sin ven Michael Martin Hare, 44, fra Brønshøj. De sidder bare og studerer folk, der defilerer stille forbi.»Smukfest er et frirum, hvor folk lufter dele af deres personlighed, som normalt ikke kommer så meget til udtryk.Man har længere snor, og der opstår tilfældigt nogle møder, som er så fantastisk berigende,« forklarer Michael Martin Hare.Han føler selv, han slapper bedre af og ikke tænker så meget over konsekvenser, når han er på festival.Den anden side»Jeg viser en anden side af mig selv, som ikke kommer så meget til udtryk i hverdagen med job og to børn. Hvis min mor oplevede mig her, så ville hun ikke kunne kende mig,« indrømmer Michael Martin Hare.Københavneren Sigrid Damgaard Pedersen, 24 år, oplever samværet på Smukfest som meget intenst og berusende.»Man møder så mange fede mennesker, og selv om det er en stor festival, render man ofte ind i folk igen. Når man har været sammen i flere dage, føler man, at man kommer tættere på hinanden,« mener hun.»Essensen af festival er at møde nye mennesker,« mener hendes veninde Mette Lund Rasmussen, 25 år og også fra København.»Man opfører sig mere frit og blive mere åben over for andre. Det kunne være så fedt, hvis man kunne tage det med hjem,« siger hun - og Sigrid Damgaard Pedersen tilføjer: »Derhjemme stræber jeg efter at sidde alene i bussen.Her sætter jeg mig sammen med andre.« At møde nye mennesker og socialt samvær prioriteres generelt højt i Smukfests egne publikumsundersøgelser.Ifølge den seneste undersøgelse fra 2016 udgør festen med andre omkring 50 pct.af den samlede oplevelse og er dermed vigtigere end f. eks. musikprogrammet.»Folk kommer nogle gange slet ikke ind på festivalpladsen eller når ikke den koncert, de havde udset sig, fordi de er faldet i godt selskab,« forklarer talsmand Poul Martin Bonde, Skanderborg Festivalklub.»De møder mennesker, som ændrer deres dagsorden.De får måske en god snak, har det sjovt sammen eller bliver lokket med til noget musik, de ikke kendte, og får åbnet øjnene for noget nyt,« siger talsmanden, der kan afsløre, at publikums vurdering er helt på linje med festivalens.Fællesskab - en kerneværdi»Det flugter med en større intern undersøgelse om kerneværdier, som vi har lavet blandt medarbejdere og frivillige. Den kerneværdi, folk sætter allerhøjest, er fællesskab,« siger han.Ifølge forfatter og videnskabsjournalist Tor Nørretranders, som forleden talte om lykke og glæde på Smukfests nye snakkescene, Udsigten, gør andre mennesker os glade, fordi vi ikke er i stand til at kilde os selv.»Hvis man kilder sig selv, er der ikke noget overraskelseselement.Du ved, det kommer. Men hvis en anden kilder dig, oplever du noget, du ikke regnede med. Du kan ikke forudsige, hvad den anden gør, og har mistet kontrollen.Det udløser lykkehormonet dopamin, som gør os glade.« Tor Nørretranders gør også op med en udbredt misforståelse, at mennesker kan blive lykkelige af at vinde i Lotto. Det giver ifølge ham ganske vist et kortvarigt sus, men vil efter en tilvænningsperiode i længden resultere i en lavere lykkefølelse, og så skal man vinde en stor gevinst igen for at opnå et nyt sus. Det, som gør mennesker varigt lykkelige, er samværet med andre, var pointen.»Det eneste, der betyder noget for lykkefølelsen, er mængden af sociale relationer.Ikke den samme type, men forskellige slags mennesker.Uforudsigelige og vidunderlige mennesker.Fordi de ikke er dig og tænker anderledes, vil de overraske og berige dit liv. Af samme grund vil de også nogle gange være pisseirriterende, men det er et vilkår, man er nødt til at bære over med,« understregede Tor Nørretranders.For Martin Kristensen fra Valby er suset ved mødet med de mange mennesker så stort, at det ligefrem skaber en afhængighed.»Man oplever en stor lykkefølelse her og kommer hjem til en depression. Man savner sine nye venner, der gav én det der kick. Man får kuldegysninger ved tanken om de oplevelser, man har haft, og vil bare så gerne tilbage til skoven,« indrømmer han.henrik.groenvald@jp.dk 
Den smukke bøgeskov og musikken er ikke det vigtigste for Smukfestdeltagerne. Det er samværet med alle de andre.
Så ska' ud af byen. Vi ka' ikke allesammen citystuves sammen på Café Victor og sidde oven på hinanden og mæske os i havtaskekæber og cortado.Vi ska' go west, og det er bare kombardo.Jeg ifører mig en gurkemejegul kjole og skarpretter mit pandehår, som er helt swåt, og swåt er det nye sort, for nu skal du til at tale jysk, din skide kjøwenhavner.»Men jeg vil ikke flytte«, si'r du. »Hvorfor skal jeg flyttes til Jylland?«. »Klap kaje«, svarer jeg. Yes, vi begynder så vor op-og nedtur: Du står, som en slagen, foran Hovedbanegården.Du kaster et blik på Frihedsstøtten, som du forveksler med en skamstøtte, men det er faktisk en ekstra large stenpenis i anledning af stavnsbåndets ophævelse, men hva' forstår du dig med dit urbane sløvsind på agurkesalat.Ahh-gårrg! Nå, men så cykler du duknakket ud af kvababbede Vesterbrogade. Du kommer til krydset ved Pile Allé, hvor der evig og altid er rødt for dig, og du synes, det er the story of your life, om du så hedder Leif eller Iben, det er lige meget, du er ude af jaketten.Nu skal du vælge din vej. Du tænker dig om, så godt du kan.Selv synger jeg lige min PET-Shopsjæl ud: »(Go West) life is peaceful there (Go West) In the open air (Go West) Baby you and me (Go West) This is our destiny«, men du si'r bare surt, at alt er forbi, og jeg spø'r dig, hvorfor du altid skal være så negativ, og du sku' ta' og se lidt lyst på det mørke Jylland.ÅH NEJ, nu spotter du Valby Bakke og begynder at skryde, fordi du bare ikke kan klare tanken om bjergstigningen på cykel ud af byen, og jeg bliver nødt til at gi' dig nogle drag over nakken for at få dig hurtigt over krydset. Du virker så weakiweaki i det, og jeg må igen-igen tale dig op, så jeg bævler løs om cykelryttere med format à la Ørnen fra Herning, Kyllingen fra Skals og La Chris Anker Sørensen, det søde væsen, men du si'r: »Hold nu kæft« med mere, med din vulgære københavnermund fyldt med flade aer, coffee to go og benzinos.Hvorfor vil alle absolut lukke kæften på mig? Tra-la: »Op, hvor bjergene er høje, Leif-Iben i den gule trøje, Valby Bakke er lidt hård, men Leif-Iben vinder epoTour'n i år«. Æv, hvor er det altså træls at trækkes med et statsansat efterslæb, der hænger med næbbet og ikke ænser hverken Frederiksberg Slot eller fimsebarokhaven med elefanter, aggressive nationalfugle og Frederiksberg-hejrer.DA VI efter syv lange og syv brede når Zoologisk Have på toppen, får jeg en fandens lyst til at kyle pivskiden Iben-Leif for løverne, men siger: »Så langt så godt« for igenigen at opmuntre Leif-Iben, fordi hen virker, som om hen er på nippet til at pisse i bommesien af angst for nu at skulle vinke farvel til storbyræset og i stedet sidde ved tællelyset i Jylland og karte uld i stedet for at karte rundt til forkerte ferniseringer og klassiske DR-koncerter nonstop.Levende mennesker irriterer mig.Hvorfor er det lissom mit job at skulle gelejde og opmuntre andre? Hvem skal opmuntre mig? »Til højre ser De Zoologisk Have med en masse indsatte fra de varme lande. Er De heldig, kan De tilmed lugte en kamel. En kamel er den med to pukler, en dromedar har en«. Man skal forklare københavnere alting. »De her, er det måske lidt svært at se, hvad forestiller, for puklerne hænger og slasker på ørkenens drøvtyggere. Måske på grund af frostvejr, hæ hæ«. Leif-Iben synes ikke, det er morsomt, men så gi'r jeg hen et ukærligt puf i ryggen, og så cykler det ellers bare ud ad Roskildevej.Mod nye horisonter og party i provinsen.bagsiden@pol.dk Jeg spø'r dig, hvorfor du altid skal være så negativ, og du sku' ta' og se lidt lyst på det mørke Jylland.

Musik Bisse, Bach, Lana Del Rey, Frank Zappa m. fl.»Min musiksmag er ret eklektisk. Cirka hver morgen har jeg en selvopfunden pseudoyogasekvens, som jeg udfører til Bisses ' Svanen og flyveren'. Til arbejdet er det oftest Bach, Chopin eller Satie, jeg lytter til.Ellers skamhører jeg ofte et bestemt nummer i en periode og bevæger mig så videre. For tiden er jeg glad for Lana Del Reys ' High By The Beach'. Jeg har også en svaghed for klynkeballader af for eksempel Nick Cave eller Tom Waits. Og så slipper jeg nok aldrig kærligheden til Frank Zappa og Dead Kennedys«.Teater Line Knutzon på Det Kongelige Teater»Det er desværre flere år siden, jeg sidst var i teatret.Det er alt for dyrt. Erfaringsmæssigt er der langt mellem snapsene. Jeg så dog et fremragende stykke af Line Knutzon på Det Kongelige Teater for et par år siden.Jeg har glemt titlen, men det handlede om nogle mennesker, der skulle samle en messestand«.Film ' The Lobster' og ' Det Spritnye Testamente'»De seneste biograffilm, jeg har set, var ' The Lobster' af græske Yorgos Lanthimos og ' Det Spritnye Testamente' af belgiske Jaco van Dormael. Begge svært fine film«.Bøger ' Ubik', ' Parasitsonetterne' og ' Monstre'»Jeg har altid et antal bøger kørende samtidig. For tiden er jeg i gang med ' Ubik' af Philip K. Dick, ' Parasitsonetterne' af Martin Larsen og ' Monstre' af Mathias Clasen. I researchøjemed til min næste bog læser jeg ' Danske sagn' af Evald Tang Kristensen«.Koncerter Saint Etienne, Bisse og Valby Vokalgruppe»Puha. Det bliver også alt for lidt. Hvis jeg havde flere penge, ville jeg gå meget mere til koncerter. Den seneste må have været den engelske gruppe Saint Etienne i en park i Oxford. Før har jeg hørt Bisse - jeg er hovedkulds og næsegrus fanboy - og The Residents.Nå nej: Den seneste var Valby Vokalgruppe til Louisiana Literature forleden. De er fjong«.Tv EM-fodbold»EM-Kvartfinalen i fodbold mellem Danmark og Tyskland. Nadia Nadims mål var et perfekt udført og klassisk smukt hovedstødsmål. Der bør stå en 20 meter høj guldstatue af hende på Rådhuspladsen i København. Alle danskere bør være stolte og ydmyge over at dele nationalitet med Nadim. Resten af holdet er også fantastisk«.Tv-serier HBO: ' Game of Thrones'»Jeg ser - som så mange andre - ' Game of Thrones', men finder nu nok den nye sæson pænt slatten. De tør ikke længere myrde de centrale karakterer, hvilket er synd. Tyrion Lannister er den eneste, der ikke må dø. Jeg gad godt se internettet implodere, hvis Jon Snow eller Daenarys Targaryen fik et spyd gennem øjet eller noget. Jeg gik også i gang med den nye sæson af ' Twin Peaks', men tænker nu først at gense de to oprindelige sæsoner og filmen ' Fire Walk With Me', så jeg kan fatte, hvad fiskemel og hestepære der foregår«.Radio Radio24syv og P1»Radio er for mig stadig et flowmedie, så jeg hører, hvad de nu tilfældigvis sender, når jeg laver mad eller kører bil. Som regel er apparatet indstillet på Radio24syv, men jeg ryger ofte over på P1. Radio24syv forlader jeg, når det bliver for meget semikendisser, der sidder og piller røvhul, og P1 forlader jeg, når politikere står og skændes. Jeg gider hverken sladder eller debat. Jeg vil have viden«.malene.jensen@pol.dk 

Fire stjerner ud af seks 
Picnictæpper og campingstole dominerer Grøn-turneen, hvor Rasmus Seebach er den eneste kunstner, der for alvor formår at samle publikum. 
samlede byggeri, siger Jens Slott Johansen.Ud over boligbyggeriet er der igangsatte anlægsprojekter for 11,9 mia. kroner i 2017.Ud over jernbanen mellem Ringsted og Femern er etableringen af en ny jernbanebro i Valby ved København til 357 mio. kroner med til at trække fremgangen på anlægsområdet.PROJEKTMARKED Ikke mindst det professionelle boligbyggeri er eksploderet de sidste tre år, og det forventes at fortsætte i 2017.For de professionelle bygherrer har god vind i sejlene med sine bygge-og anlægsprojekter, hvor det samlede professionelle projektmarked inden for bygge og anlæg i 2017 forventes at udgøre 78,2 mia. kroner, hvilket er en fremgang på otte procent eller 5,5 mia. kroner mere end i 2016.Det viser en ny prognose fra leverandøren af byggeinformation Byggefakta A/ S, der dækker det professionelle marked for bygge og anlæg i Danmark og altså ikke eksempelvis privates opførelse af huse.Alene boligbyggeriet vil med en fremgang på 30 procent i forhold til 2016 sætte ny rekord med igangsatte boligprojekter for 33,4 mia.kroner, hvilket er en fremgang på 7,7 mia. kroner i forhold til sidste år. Heraf tegner projekter i Region Hovedstaden sig for godt halvdelen af boligbyggeriet med blandt andet opførelsen af Den Grønne Fatning i Herlev til 313 mio. kroner.- Væksten (i boligbyggeriet, red.) er i høj grad skabt af nybyggeri centreret omkring de store byer og i særdeleshed omkring København.De stigende boligpriser, kombineret med et historisk lavt renteniveau, gør boliger til en attraktiv investering for developere, investorer, fonde og pensionskasser.Hele 43 procent af det professionelle projektmarked i 2017 er boliger, siger adm. direktør i Byggefakta A/ S Jens Slott Johansen, hvilket han betegner som et højt niveau.Facebook bygger nytFremgangen på projektmarkedet er ligesom sidste år centreret omkring Region Hovedstaden, men derudover ses også en markant fremgang for byggeriet i Region Syddanmark i 2017.Blandt de største igangsatte projekter i første kvartal er Facebooks nye datacenter i Odense til 700 mio. kroner samt anlægget af den ny jernbaneforbindelse mellem Ringsted og Femern til 600 mio. kroner. I det nuværende andet kvartal bliver etableringen af Fjordforbindelsen Frederikssund til godt en mia. kroner det største igangsatte projekt.Prognosen fra Byggefakta A/ S viser desuden fremgang for bygge og anlæg i Region Nordjylland, mens det i Region Sjælland forventes at holde niveauet fra 2016. Region Midtjylland er den eneste region, der går tilbage.Godt nyt for byggerietJens Slott Johansen mener, at prognosen er godt nyt for byggeriet, men advarer samtidig om, at byggebranchen også skal kunne følge med og ikke møde kapacitetsudfordringer.- Vi skal også huske på, at boligmarkedet er meget konjunkturfølsomt, og at det hurtigt kan vende.Det er der dog ikke noget, der tyder på lige nu.Men vi skal aldrig sige aldrig, det så vi jo tilbage i 2007. Og så vil det ramme markedet hårdt, da boligerne pt. udgør så stor en del af det samlede byggeri, siger Jens Slott Johansen.Ud over boligbyggeriet er der igangsatte anlægsprojekter for 11,9 mia. kroner i 2017.Ud over jernbanen mellem Ringsted og Femern er etableringen af en ny jernbanebro i Valby ved København til 357 mio. kroner med til at trække fremgangen på anlægsområdet.De stigende boligpriser, kombineret med et historisk lavt renteniveau, gør boliger til en attraktiv investering for developere, investorer, fonde og pensionskasser Jens Slott Johansen, adm. direktør, Byggefakta A/ S (foto).Rapporten? Rapporten " Trends for byggebranchen" dækker det professionelle marked for bygge og anlæg i Danmark og indeholder en opgørelse over igangsatte projekter samt prognoser for resten af året.? Rapportens data omfatter både offentlige og professionelle private byggeprojekter. Tallene dækker dermed ikke Hr. og Fru Jensens byggeri af et nyt parcelhus eller en ny carport.? Rapporten bygger på informationer og kontakt med beslutningstagerne på hvert byggeprojekt op til 10 gange. Dermed er der samlet set gennemført cirka 100.000 researchinterviews fordelt på 13.000 byggeprojekter for at tilvejebringe og verificere rapportens data.? Rapporten udgives hvert kvartal af Byggefakta A/ S.
Væksten på det professionelle projektmarked fortsætter i 2017, hvor boligbyggeriet er på vej mod ny rekord, viser ny prognose.
Hvorfor sidder vi på Amager på Københavns Universitets Søndre Campus? »Jeg har brugt meget tid på KU, hvor jeg studerer dansk. Omgivelserne forlanger ikke meget af én. Jeg bor på Indre Nørrebro, hvor der er små gamle tætbyggede bygninger og identitetsprægede butikker, som man konstant skal forholde sig til. Herude skal man kun tænke på bordenes overflader, vinduer og alle de rum, du kan sætte dig i uden et formål.Altså medmindre man har undervisning«. Hvad kendetegner dit eget kvarter? »Jeg bor i Guldbergsgade ved Sankt Hans Torv. Folk har beskrevet området som et lille Paris, men jeg føler mig fremmed.Der er latterligt med alle de fortovscafeer og dyre tøjbutikker. Måske er shawarmastederne det mest normale ved kvarteret.Jeg bor over for den jødiske kirkegård, som er et rart åndehul. Men så snart man står på gaden, især om sommeren, er der mange mennesker. Det er sikkert hyggeligt at tage dertil, men når man bor der, gør mylderet det svært at slappe af og være sig selv«. Du er forfatter og har skrevet bogen ' Techno'. Går du til bogoplæsninger? »Det gør jeg i Møllegade, som er tæt på, hvor jeg bor. LiteraturHaus, Ark Books og Møllegades Boghandel holder fire gange over sommeren bogfestivalen Lyse Nætter. Det er i Møllegade, tingene sker på litteraturfronten«. I ' Techno' er der sexscener mellem mænd i det fri. Og så må du undskylde mig, men hvor er dit yndlingssted, hvis du skal gøre det i naturen? »Der er kun to steder i København, hvor man kan gøre det. Det foregår mest om dagen på Amager Fælled og om natten i Ørstedsparken. Nu er det ikke noget, jeg gør længere. Jeg er i et meget borgerligt parforhold og skal giftes til sommer«. Bogen handler også om technofester.Tager du selv til dem? »Ikke længere. Dengang jeg gjorde det meget, foregik det på Culture Box, i Kødbyen på KB18 og i Den Brune Kødby på Block 66. Mit indtryk er, at nu sker det på Grønttorvet i Valby, hvor Fast Forward Productions holder fester. Det magiske ved technokulturen er, at det sjældent handler om stedet, men om fænomenet og musikken. På den måde træder menneskerne i baggrunden. Jeg forestiller mig, at attraktionen ved Valby er, at det er afsides og ikke lokker noobs til. Det er blevet Culture Box' skæbne. Det er blevet overrendt af turister, som ikke ved, hvad de går ind til«. Har du et stamsted? »En dragqueen, Trixie Mattel, har sagt det med det smukkeste citat: »Getting coffee is not a hobby«. Det er jeg fuldstændig enig i. Jeg værdsætter ikke at være på café. Det er dyrt og anspændt, fordi man skal have en samtale så tæt på andre. Jeg føler mig enormt begrænset«. Hvad synes du om tilrøgede bodegaer? »Det er afslappende. Det er nemt og bekvemt at gå på et brunt værtshus, få en Tuborg Classic og ikke spille kegler. Det handler ikke om at score, men om at sidde ved et bord med sine venner, drikke øl og tale om, hvad man nu har lyst til«. Og går du dagen derpå ud og spiser tømmermandsmad? »Jeg ved ikke, hvordan andre har det, når de har tømmermænd, men jeg har bare lyst til at dø. Det handler om at lukke sig selv inde i en hule og bestille en pizza på Just Eat på telefonen. Gerne en med pepperoni og - hvis jeg kan - med dressing«. Hvilke mennesker fascinerer dig i byen? »Turister, tror jeg. For dem virker alting nyt. Min veninde havde for nylig sin veninde med på Amagerbrogade. Der havde hun aldrig været før, og hun udbrød, at det var ligesom at være i udlandet. Den type oplevelser er sindssygt skønne«. Hvis du havde en stor pose penge, hvad ville du så forandre ved København? »Jeg ville indføre den sagnomspundne Cityring (betalingsring for bilister, red.), som var et valgløfte, der gik i vasken for flere år siden. Det ville give mere ro med færre biler, og den ekstra skat kunne gå til offentlig transport«. Hvis du havde en bulldozer, hvad ville du smadre med den? »Christiansborg? Nej, der er ingen bygninger, som jeg har lyst til at rive ned«. Når jeg har stillet det spørgsmål til andre, måtte de ikke svare Kalvebod Brygge.Glasbygninger irriterer folk..»Folk fatter aldrig, at selv om mange bygninger er relativt nye, skifter stilarterne hurtigt, og dermed er alle nye bygninger historie. Kalvebod Brygge er vidunderlig! Vi har så mange gamle bygninger i byen. De er pissedårligt isoleret, og man kan høre alt, hvad folk siger«.rasmus.straka@pol.dk 
Niels Henning Falk Jensbys debutroman ' Techno', der handler om fester og sex mellem mænd, får 17. januar premiere som teater på Republique.
at, apanagen skal tages fra prinsgemalen og en udvisning af Danmark uden mulighed for tilbagevenden skal også ske. Det, han gør nu, er tankeløshed i yderste grad og meget ubegavet. Han fortjener ikke at være her og burde betale den ' kontanthjælp' han har fået gennem tiden tilbage.at apanagen skal tages fra prinsgemalen. Det, han gør nu, er tankeløshed i yderste grad og meget ubegavet. Han fortjener ikke at være her og burde betale den ' kontanthjælp', han har fået gennem tiden, tilbage.Henning Nowak Kulhusgårdsvej 41 Jægerspris Kulhusgårdsvej 41 Jægerspris at Danmark er et dejligt land.Vi kan rumme Kong Henrik, Lars Løkke, Sørine Gotfredsen med flere. Og gøre det godt alligevel.Per Mortensen Eskebjerggård 50 Måløv at vi er mange, der håber, at DBU vil udvise den samme respekt for vores prægtige piger, at vi er mange, der håber, at DBU vil udvise den samme respekt for vores prægtige piger, som DBU udviste over for herre-landsholdet i 1972 - send Hanne Boel til Holland og lad hende synge ' Der er et yndigt land' - den respekt skylder I pigerne.Anders Liljensøe Højrupvej 43 Glamsbjerg herrer-landsholdet i 1972 - send Hanne Boel til Holland og lad hende synge ' Der er et yndigt land' - den respekt skylder I pigerne.Anders Liljensøe Højrupvej 43 Glamsbjerg at det kunne ikke være skrevet bedre af H. C. Andersen, en prins der ikke kunne blive konge en prins som altid skulle holde sig tre skridt bag dronningen og i øvrigt helst ikke lufte sin egen mening uden at blive tysset på. De skulle have prøvet den med ærten og alle dynerne da han at det kunne ikke være skrevet bedre af H. C. Andersen, en prins, der ikke kunne blive konge, en prins, som altid skulle holde sig tre skridt bag dronningen og i øvrigt helst ikke lufte sin egen mening uden at blive tysset på. De skulle have prøvet den med ærten og alle dynerne, da han i sin tid kom til Danmark, så tror jeg, han var bestået som en ægte konge. Nu tager han hævn. Længe leve Kong Henrik.Ole Arnold Hansen Vigerslevvej 234 Valby tror jeg han var bestået som en ægte konge. Nu tager han hævn. Længe leve Kong Henrik.Ole Arnold Hansen Vigerslevvej 234 Valby at jeg er så træt af, at min avis skal fylde så mange sider af ham Henrik's mærkelige måde at gøre sig bemærket på. For min skyld kan de lægge at jeg er så træt af, at min avis skal fylde så mange sider med ham Henriks mærkelige måde at gøre sig bemærket på. For min skyld kan de lægge ham i en fællesgrav, eller han kan begraves i Frankrig, og så kan han ellers aflevere nogle af de mange penge, han modtager.G. Rasmussen Ulrik Birchs Alle, Amager han kan begraves i Frankrig, og så kan han ellers aflevere nogle af de mange penge, han modtager, så er der ikke noget i vejen for en uforskammet opførsel.G. Rasmussen Ulrik Birchs Alle Amager at jeg vil gerne høre, om det er Billund Lufthavns normale praksis, at når man står med en pårørende, som sandsynligvis har tabt sit pas i Billund Lufthavn (indenrigsrute til Bornholm), så er beskeden ' skriv til lost &amp; found, for ellers kan vi ikke lave andet'.Søren Ørnstrup Bechgaardsvej 16 Vejle at Danmark er et dejligt land.Vi kan rumme Kong Henrik, Lars Løkke, Sørine Gotfredsen med flere. Og gøre det godt alligevel.Per Mortensen Eskebjerggård 50, Måløv.

»Bim bam busse, jeg er en haletudse,« synger og trommer de ved siden af, men så let er det jo ikke. Det er bare noget med babyer og Biblen, fællessang for de helt små; en moderne folkekirke må være aktiv på alle fronter, også Jesuskirken i Valby.Sørine Gotfredsen tager imod i Sognegården, det er her, de synger. Og der er noget sorgløst over sangen, der synes at stå i kontrast til den eksistentielle alvor, hvormed sognepræsten angriber tilværelsen. Også i den nye bog, der er udgivet i anledning af Reformationsjubilæet, og som handler om Martin Luther, men også om Martin Luthers betydning for et moderne menneske, for det er jo det evige problem: Hvordan aktualisere Luther, hvordan i det hele taget aktualisere den slags? Hvis man da ikke som statsministeren vil påstå, at Luther nærmest grundlagde velfærdsstaten, og det vil Sørine Gotfredsen vist nok ikke.Vi taler meget om Luthers betydning for os i dag, men trods stor mediedækning: Hvis jeg standsede 20 mennesker på Strøget, hvor mange ville så vide, hvem han var? »Ja. 19 ud af 20 ville tro, du talte om Martin Luther King. Og selv, når du forklarede, hvem han er, ville de ikke så kunne sætte mange ord på. De bærer selvfølgelig en masse af arvegodset med sig, selv om de ikke kan definere det, sætte ord på det «.Det er din påstand..?»Ja, det har der været masser af skænderier om. Jeg har også diskuteret det med Stjernfelt (professor Frederik Stjernfelt, red.), og det påfaldende både ved ham og andre Luther-kritiske stemmer er jo, at de slet ikke forholder sig til den teologiske side af ham, kun den samfundsmæssige betydning. Og der kan man kritisere en masse ting, men det væsentlige er at holde fast i Luthers grundbevægelse i hans eget liv, hans kamp for at blive levedygtig, om du vil. Han var dybt plaget af skyldfølelse og angst for Guds straf. Det er udgangspunktet også for Reformationen, og den bevægelse, vil jeg påstå, præger os allesammen; han indser, at han, mennesket, ikke skal præstere retfærdigheden, men tage imod den fra Gud. Han kan leve, fordi han indesluttes i Guds overvældende store retfærdighed, han skal modtage, ikke præstere, og den frisættelse kan ethvert menneske tage ved lære af. Det er den erkendelse, vi er nødt til at gøre, fordi vores forbandelse er den, at vi hele tiden tror, at det hele står og falder med os. Vi er hele tiden på vej til at gøre den forkerte bevægelse, den er ikke annulleret en gang for alle, den er en del af vores fald.«.Munken fra 1500-talletDet har vi tilfælles med en munk fra 1500-tallet, mener du? »Ja. Vi har andre midler, men også vi vil hele tiden gerne gøre os elskværdige; slanke, sunde, lækre, det er vores stræben, og på sin vis sidder vi stadig i munkecellen, fordi vi tror, at vi selv kan redde os over på den gode side. Vi skal hver dag lære at forstå, at vi er elsket for det, vi er, ikke det, vi kan. Spørgsmålet er, om vi forstår, hvad det rummer  for os er det ofte mere forbundet med det terapeutiske og psykologiske. For Luther var det religiøst.« Kan den tanke tænkes uden Gud? Den variant efterspørges, hvad man vel f. eks. kan se i salget af Svend Brinkmanns bøger, som du kritiserer? »Ja, nogle gange kan jeg godt næsten ærgre mig over, at jeg tror på Gud. Dels ville jeg sælge flere bøger, hvis jeg ikke gjorde, dels ville jeg mere gnidningsløst kunne glide ind i tidens samtale. Brinkmann sælger mange bøger, fordi han ser nogle rigtige pointer, men også, fordi han er lykkelig fri for den overbygning, der hedder det religiøse. Til gengæld vil jeg sige, at hans tanker ikke hjælper mennesket nok, fordi de henvender sig til mennesker, der grundlæggende har det godt og er tilfredse med sig selv; de skal bare lige skal have nogle ting justeret. Brinkmann savner sans for lidelse og sans for ondskab, simpelthen sans for, hvor dybt mennesket egentlig kan falde. Man prøver at gøre Luthers bevægelse delvist og siger til sig selv og hinanden, at du er god nok, som du er, men samtidig kører en anden dagsorden, en udpræget gerningsretfærdighed, hvor man hele tiden vil gøre sig god ved at gøre gode ting og mene rigtige ting, fordi det afgørende middel til tro, som var Luthers, er afskaffet. Derfor må vi hele tiden bevise vores eget værd i det, Brinkmann ganske rigtig kalder den hedonistiske trædemølle.Vi ved måske godt, hvad vi har overtaget fra Luther og kristendommen, men vi kan ikke længere udleve det i praksis.«.Ondskab i Valby og i WittenbergLuther sagde, at mennesket er ondt, du siger ja, men alligevel  vi er trods alt i Valby og ikke i Wittenberg? »Ja, selv om jeg har et meget skeptisk menneskesyn og tror på en betragtelig mængde ondskab i os. Men jeg ser også ting i livet, i os, som modsiger ondskab, forhåbningen om noget godt, en sans for det gode. Følger man Luthers ondskab hele vejen, havner man i en afkrog, hvor mennesket næsten må opgive at få nogen som helst indflydelse på sit eget liv; jeg tror stadig på, at jeg kan gøre noget selv. Her er jeg meget påvirket af Kierkegaard, som jo også er meget påvirket af Luther. Der er altså et mødested - man er ikke bare en brik, der får troen vilkårlig tildelt.« Men det er vel et springende punkt, for Luther taler om trælbundne vilje, om djævlen, der hiver i den ene ende, og Gud, der hiver i den anden, og selvet, der er magtesløst. Den er du så ikke med på? »Nej, fordi Luther er så skrækslagen for at invitere mennesket ind i ligningen, havner han et problematisk sted. Og han skynder sig så at sige, at man ikke skal bekymre sig så meget om det, men gøre sin pligt der, hvor man er sat. Og han giver jo også Erasmus den indrømmelse, at mennesket har fri vilje til at gøre moralsk gode gerninger, overholde love osv., så langt er vi fri, vi kan sige ja eller nej. Men han vil hele tiden sige, at i sidste ende er det ligegyldigt, Gud bliver ikke imponeret  Luthers tankesæt kan man kun i ubetinget forstand leve med, hvis man er tilfreds med at gøre det, man nu er sat til og ikke bryde sit hoved med andet, for Luther fastholder, at den egentlige retfærdighed er skjult. Derfor er han svær at følge hele vejen, men det afgørende er at prøve at forstå hans grundlæggende overvejelser.«.Krop og syndOg det går godt med at sælge de tanker til moderne mennesker her i Jesuskirken i Valby? »Både ja og nej. Men ja, for selv det moderne menneske, som gerne vil have den rationelle og psykologiske forklaring, ved jo godt, at der er kræfter, der kan gribe ind i livet, som er indlysende uretfærdige og meningsløse.Så det er ikke svært at tale om det gådefulde i Guds retfærdighed. Og mange mennesker kan også erkende, at der inde i mennesket er kræfter på spil, der får os til at gøre, hvad vi ikke vil. For nu at citere Paulus « Vi tror på Guds retfærdighed? Dog dyrker vi sundheden også som en slags livsforsikring, som du selv er inde på - du taler om kropsdyrkelsen som en slags fængsel? »For Luther var kroppen og kødet meget nært forbundet med det syndige. Og det er, mener han, forbundet med syndefaldet. Inden da var sex en almindelig foreteelse, fordi vi ikke have skyld i os, men efter syndefaldet er vi kommet i et destruktivt forhold til vores egen krop. Kroppen vil trække mennesket væk fra ånd, derfor er det så indlysende at tænke Luther ind i den moderne verden, hvor kroppen er blevet et projekt for så mange mennesker og noget, man frit og tillidsfuldt kan vise frem: Se, hvor dejlig jeg er! Det anses for individets ret, det er noget smukt og livsbekræftende, mener vi.Fordi vi ikke forbinder kroppen med det onde, men med det spontane, og det spontane er for os det smukke, det umiddelbare. Men tænker man på mennesket som noget, der rummer også en stor mængde ondskab, så er det spontane lige så meget forbundet med det selviske, det selvpromoverende, det hensynsløse. Her er vi fattige i ånden, dybt uforstående, for det spontane kan jo sagtens betyde noget ondt, et svigt, og der er en fattigdom i dette at dyrke sin krop som det de-finerende på selvet. Man bliver slave af den, og den bliver et middel til af fastholde et bestemt billede af sig selv. For Luther ville det være et klart billede på, at gudsforholdet var forstyrret.«.lillelund@jp.dk Følger man Luthers ondskab hele vejen, havner man i en afkrog, hvor mennesket næsten må opgive at få nogen som helst ind flydelse på sit eget liv; jeg tror stadig på, at jeg kan gøre noget selv.Fakta: BLÅ BOG Sørine GotfredsenFødt 7. juli 1967 i Hadsten.I 1993 blev hun uddannet journalist fra Danmarks Journalisthøjskole.Tilknyttet dagbladet Aktuelt.I 2014 blev hun cand. theol. fra Københavns Universitet. Også studier i dramaturgi og medievidenskab.Præst ved Jesuskirken i Valby, flittig debattør både i radio og tv. Hun skriver fast for Berlingske Tidende og Kristeligt Dagblad.Har udgivet en række debatbøger og er aktuel med bogen "Fri os fra det onde".Tema REFORMATIONENDen 31. oktober var det 500 år siden, at Martin Luther angiveligt slog sine 95 teser op på en kirkedør i Wittenberg. Det markerer vi med en række artikler om Luthers og Reformationens betydning for eftertiden.
Vi sidder fast i den hedonistiske trædemølle, så vi kan kun gøre Luthers bevægelse halvt, mener sognepræst Sørine Gotfredsen, der er aktuel med bogen "Fri os fra det onde," der handler om Martin Luther og os selv.
Passagererne i de tusindvis af biler, der hver dag kører på den tungt trafikerede indfaldsvej ind og ud af København, ser ikke andet end rækkerne af lysegule boligblokke vendt ud mod larmen.Folehaven er lig med lange køer, irritation og en undren over, hvem der dog kan holde ud at bo her, hvor det evige akkompagnement er bilernes summen.14-årige Ilyas Baqchich vågner også tit om natten på grund af politibilernes sirener, men for ham er det her hjemmebane.Se bare hans arm, hvor en ven med blå kuglepen har skrevet »FLH hele vejen«. »Når du kommer udefra, vil du tænke, at det ligner en ghetto. Når du har været her i længere tid, bliver det dit hjem og din hverdag. Der er jo også træer her og grønt,« siger han.Den kreative klasse har ikke tegnet Fole haven ind på deres landkort.Bydelen ligger for sig selv i det ydre Valby uden den duft af økologisk kaffe og vinbarer, der efterhånden kendetegner store dele af storbyen.Her bor dem med lav indkomst. Dem uden for arbejdsmarkedet. Dem med et andet efternavn end Jensen. Det er det København, der ikke er blevet en del af storbyens opsving, og ifølge Københavns Kommune nu er faretruende tæt på at ramme bunden.Det skal en områdefornyelse til 30 millioner kroner og en boligsocial helhedsplan ændre på.Ilyas Baqchich har hørt om det. At den almene boligafdeling Folehaven er det mest utrygge af de udsatte områder i Københavns Kommune ifølge Politiets Tryghedsindeks 2016.»Jeg kan godt forstå, at folk kalder Fole haven for en ghetto. Når man ser unge hætteklædte drenge stå og hænge ud på gaden til klokken to om natten, er det nemt at få bekræftet sine fordomme. Jeg hænger jo ud hver dag her i kvarteret og ved, hvordan det foregår: De unge keder sig og laver noget lort. Man nupper lige en cykel eller stjæler en knallert.« Vi mødes foran Kirsebærhavens Skole. Han er iført hvid T-shirt, kasket med Louis Vuittonprint, en sort jakke kastet skråt over skuldrene og et alvorligt blik, der synes ældre end de 14 år.Ilyas Baqchich er områdets fremtid.Sammen med nogle venner har han startet en mikrovirksomhed ved navn Hermanos. dk, hvor de laver T-shirt. Fremtidsdrømmen hedder revisor.Hvis Ilyas Baqchich kunne tegne stregerne til en ny tid for Folehaven, ville han give en stor del af pengene til ungdomsklubberne for at holde drenge som ham selv væk fra gaderne.»De skal have noget at lave i stedet for at hænge ud. Jeg har hørt, at man sender kriminelle over til Caribien.Så kan man da også støtte en klub med nogle småpenge,« lyder det i hans ungdomslogik.Projektchef Ditte Bertolt Døssing fra Områdefornyelsen Folehaven forklarer det sådan her: Folehaven kæmper med dårlige forbindelser til de omkringliggende kvarterer.Folehaven har nogle af Københavns billigste lejligheder, og mange af dem er små. Er kvaliteten god nok i dem? Over de kommende måneder skal kommunens ansatte i dialog med områdets beboere for at blive klogere på, hvad de selv ønsker for bydelen.»Vi er blandt andet ved at undersøge, hvorfor der er så stor fra-og tilflytning i kvarteret.Tallene viser, at dem, der flytter ind, har færre penge end dem, der flytter ud. Den tendens vil vi gerne arbejde imod. Jeg håber, at vi med fælles ressourcer på sigt kan få flere til at blive boende.Kvarteret må godt rumme flere livsfaser,« siger hun.I bydelen ligger et stort villakvarter. Et af Ditte Bertolt Døssings ønsker er, at man får knyttet bånd mellem villaerne og lejlighederne, så hele området føler et større, fælles medejerskab over Folehaven.Noget, der er centralt for oplevelsen af en lokal tryghed, siger projektchefen med henvisning til andre områdefornyelser i København.Spørger man 14-årige Ilyas Baqchich, kender han ikke nogen af dem, der bor i villaerne. Der er få meter imellem dem, men distancen er alligevel stor.»Jeg kender heller ikke deres børn. Jeg tror, at de går her på skolen. Men jeg kender rigtigt mange, der bor her i lejlighederne. Jeg føler ikke, at Folehaven er en del af Valby eller København. Hvis jeg siger, at jeg bor i Folehaven, har folk altid en masse fordomme, at der kun bor kriminelle her.«.Smarte ting, som ingen brugerIlyas Baqchich har tidligere boet på Nørrebro og i Tingbjerg. Hvis familien var blevet boende på Nørrebro, mener han, at hans liv i dag godt kunne have set anderledes ud med den verserende bandekonflikt in mente.Hans mor har gjort det klart. Hvis han laver ballade, er det et muligt farvel til Folehaven og den dårlige indflydelse, der venter lige nede på gaden.»Hvis man ikke stopper, ender det med røveri, narkohandel eller drab. De fleste herude har nogle brødre, der har lavet noget dumt. Alt herude bliver smadret af de unge. Man havde hængt nogle billeder op på torvet med citater på. De røg ned dagen efter, fordi de var blevet ødelagt. Politiet er jo hverdag her. De kommer her tit.« Vi ser ud over det lille nedslidte torv, hvor et supermarked, et søvnigt pizzeria og en genbrugsbutik udgør fornøjelserne. Nogen har forsøgt at live det op med et par farverige bænke og potteplanter. Ellers er her kun tristesse.»Se, der er allerede en, der har sparket træet ind,« siger Ilyas Baqchich og peger ned på et stort hul i siden af bænken. Han fortsætter: »Der er jo ikke nogen, der rigtigt bruger det her torv. Man skal tænke over, hvad det skal bruges til. I stedet for at lave en masse smarte ting, som ingen gider bruge. Vi havde selv engang en skateboardrampe, som alle børnene var glade for. Rampen blev fjernet, og nu er der kommet en designerdims, ingen ved, hvad er - og ingen bruger den. Det er jo os, de skal starte med. Det er os, de gerne vil holde væk fra kriminaliteten,« siger han.Inde hos kommunen har man indtil videre kun set på statistikken og gået et par ture i området. Ditte Bertolt Døssing ønsker selv at få svar på, hvad Folehavens beboere er optagede af.»Vi skal ikke trække noget ned over hovedet på kvarteret. På grund af byudvikling flytter 5.000 nye Valby-borgere ind i nærområdet.Derfor er det interessant at se på, hvordan vi kan få koblet Folehaven på, så området ikke ender med at blive endnu mere afgrænset.« Ilyas Baqchich taler igen om den utryghed, der flyder igennem statistikken. Han har været med til et af de indledende møder om den planlagte områdefornyelse. Her talte de om, at drenge som ham skaber utryghed.Men hvad med de ældre drankere, der også er på gaden? Skal man også være bange for dem? Det spurgte han om på mødet.»Drengene, der hænger på torvet, har ikke råbt af andre eller gjort noget, der kan skade andre. Jeg kunne også føle mig helt vildt utryg, fordi der hver dag står nogle gamle mænd på torvet og drikker bajere. Man kommer hurtigt ind i en ond spiral med fordommene. Når de ældre damer ser på os ud fra vinduerne, tænker man, at det også kan være lige meget det hele, og så går man ud og laver noget dumt,« siger han.»Vi vil gerne være her«På Facebook er der en gruppe ved navn »Vores Folehaven«. Når beboerne skriver negativt om de unge drenge, bliver Ilyas Baqchich og hans venner sure.»Der var en, der på et tidspunkt skrev, at hun havde set en gruppe unge indvandrere på stjålne cykler - men hvordan ved hun, at de var stjålne? Nogle gange tænker de gamle damer ikke godt om os. En dag kom en ældre dame gående fra Brugsen, og vi ville hjælpe hende med at bære hendes varer. Det var under ramadanen, så vi tænkte, at vi skulle være nogle gode drenge. Hun sagde nej, fordi nogle andre drenge havde taget alle varerne fra hende. Jeg kunne ikke sige noget - hun var jo en ældre dame. Men jeg blev lidt ked af det.« Ilyas Baqchich ser dem hver dag: Dem, der sidder i deres biler ude på Folehaven og ser ind på boligområdet.Han har set deres blik: Hvem kan dog bo her? Teenageren holder stædigt fast. Det er »FLH hele vejen«. »Jeg tror ikke, at politikerne eller andre kan gøre noget, der åbner os mere op i forhold til resten af Valby eller resten af København. Det tror jeg ikke. Vi vil jo gerne selv bestemme, hvor vi vil være henne. Og vi vil gerne være her i Folehaven.«.nao@berlingske.dk Fakta: FOLEHAVENFolehaven er en del af det udsatte byområde Valby/ Vigerslev på grænsen til Hvidovre. Området er delvist afskåret fra den omkring liggende by af den store indfaldsvej Folehaven og Gl. Køge Landevej.Folehaven er et af de områder i København, der er inde i en negativ udvikling med stigende sociale udfordringer og en utidssvarende byplanlægning. Arbejdsløsheden og kriminaliteten er stigende, og den almene boligafdeling Fole haven er ifølge Politiets Trygheds indeks 2016 det mest utrygge af de udsatte områder i Københavns Kommune.Kilde: Københavns Kommune.
Det er et utrygt sted, der er kriminalitet, og tilflytterne har en lavere indkomst end dem, der flytter ud. Velkommen til Folehaven. Den københavnske bydel, man nu vil forsøge at redde med en områdefornyelse.
På en god dag møder 100 af de 580 andelshavere i St. Vigerslevgaard i Valby op til den årlige generalforsamling, der som andelsboligforeningens øverste myndighed skal træffe beslutninger om økonomi, drift og fremtidige investeringer.Resten bliver hjemme.»Det er de få, der bestemmer. De andelshavere, der ikke møder op til generalforsamlingen, mister indflydelse. Og som forening mister vi sammenhold og forståelse for hinanden«, siger formand Tue Maack-Krommes.Samme billeder tegner sig i mange andre andelsboligforeninger, fortæller Anette Dyhl. Hun er afdelingsdirektør i Datea, der er blandt de største administrationsselskaber på andelsboligmarkedet.Anette Dyhl har mange gange oplevet generalforsamlinger, hvor man reelt ikke kan beslutte noget, fordi der er dukket færre stemmeberettigede op, end vedtægterne kræver.»Manglende fremmøde er et generelt problem, der er vokset de senere år.Folk har ikke den samme foreningskultur som tidligere«, mener hun.»Der kommer unge ind i foreningerne, som egentlig gerne vil være med til at bestemme - men hvorfor skal det lige foregå på et møde én gang om året, hvor de måske skal noget andet? Vi har idag så mange ting, der skal passes ind i vores liv, og der prioriterer mange noget andet højere end at gå til generalforsamlingen«.Ikke nok til at tage beslutningerI organisationen Andelsboligforeningernes Fællesrepræsentation (ABF) medgiver kommunikationskonsulent Thea Gregersen, at det kan være svært at samle andelshavere til diskussion og afstemning på en traditionel generalforsamling.»Helt overordnet vil folk i dag hellere kæmpe for enkeltsager end lægge en kontinuerlig indsats i en forening - det mærker man også andre steder i Foreningsdanmark.Især yngre generationer vil gerne have mere fleksibilitet frem for at skulle møde op en bestemt tirsdag kl. 19 til et måske langstrakt arrangement«, siger Thea Gregersen.Hun tilføjer, at det primært er i hovedstaden, at opbakningen til den årlige generalforsamling halter. Ude i landet er der ofte sociale traditioner knyttet til arrangementet, for eksempel fællesspisning.I foreningen St. Vigerslevgaard i Valby har formand Tue Maack-Krommes prøvet at stå til en generalforsamling med så få andelshavere, at de faktisk ikke var nok til at gennemføre den ifølge vedtægterne.De fremmødte holdt dog generalforsamlingen alligevel, men det betød, at de andre andelshavere efterfølgende kunne gøre indsigelse mod beslutningerne.Det gjorde de ikke - men bare én klage have medført, at beslutninger og afstemningsresultat var blevet annulleret og skulle vedtages forfra.Nu har foreningen taget konsekvensen og ændret vedtægterne, så generalforsamlingen er beslutningsdygtig med bare 65 stemmeberettigede ud af de 580.»Men det undrer mig, at folk ikke kommer. Sammenlignet med for eksempel et kommunalvalg vægter din stemme på generalforsamlingen meget mere for dit eget nærmiljø«, siger Tue Maack-Krommes.Det er primært unge mennesker, der køber andelene i St. Vigerslevgaard, som overvejende består af 2-værelses lejligheder.»Jeg tror, at ikke alle ved, hvad det vil sige at være med i en andelsboligforening.De betragter det som et sted at bo, men skelner ikke mellem at eje, leje eller være andelshaver«, lyder formandens bud på en forklaring af den manglende interesse.»De seneste 7-8 har foreningen kørt godt, og der er styr på driften. Folk får nok fornemmelsen af, at det går jo fint, så de behøver ikke at engagere sig. De vil gerne have goderne ved andelsboligforeningen, men forventer samtidig, at der er et system til at klare tingene. Men det system er jo bare andre andelshavere«, siger Tue Maack-Krommes.Forsamlingen bliver digitalI et forsøg på at involvere flere beboere i deres egen forenings ve og vel har administrationsselskabet Datea udviklet det, de kalder den digitale generalforsamling - et program, der lige nu bliver testet af en række foreninger og kan bruges i både andels-og ejerforeninger.Det betyder, at man i stedet for at mødes i den fysiske verden kan sætte sig foran computeren og debattere punkterne på dagsordenen, stille opklarende spørgsmål og samtidig godkende regnskab og budget samt stemme om forslag.Det hele kan i princippet foregå, mens man sidder i sofaen eller i toget på vej hjem fra arbejde.Meningen er, at generalforsamlingen på den måde er åben alle døgnets timer i f. eks. 14 dage.»Vi prøver at være på forkant, for der er mange, der gerne vil være med til at tage beslutninger, hvis det er på deres præmisser - det skal ikke foregå på et bestemt tidspunkt, men når det passer ind i deres liv. Sådan er udviklingen, uanset om man kan lide det eller ej. Og hvis den gruppe bliver flertallet, må man indrette sig sådan, at de også kommer til orde«, mener Anette Dyhl fra Datea.Den digitale generalforsamling vil være mere styret end en almindelig facebookside, siger hun.Debatterne er overvåget, og alle relevante dokumenter vil være tilgængelige.Foreningens revisor og advokat kan kobles på, og så er afstemningsfunktionen indrettet, så den følger alle regler.Det kræver dog en vedtægtsændring i en forening, hvis det skal være muligt at flytte generalforsamlingen fra et mødelokale og ud på nettet.Risikerer man ikke at udelukke ældre mennesker fra debatten, hvis de ikke er fortrolige med at bruge computeren? »Man kan vende den om og sige, at i dag udelukker vi dem, der ikke kan komme i de to timer, generalforsamlingen varer. Og man kan f. eks. supplere den digitale afstemning med muligheden for at aflevere sin stemme hos viceværten«, siger Anette Dyhl.Hun understreger, at man også kan bruge programmet som et åbent forum, hvor andelshaverne bliver bedre klædt på, inden de mødes til den fysiske generalforsamling. Dermed kan den gøres kortere.Uoverskueligt i en stor foreningI Valby vurderer Tue Maack-Krommes, at en digital generalforsamling kan være gavnlig for mange foreninger, men at det hurtigt kan blive uoverskueligt med argumenter, spørgsmål og svar på skrift i en stor forening som St. Vigerslevgaard. »Jeg er fortaler for at strømline og digitalisere. Men jeg mener også, at hvis man skal være med til at tage en beslutning, skal man høre debatten først, så man stemmer på et oplyst grundlag«, siger han.I ABF er Thea Gregersen på samme linje.Hun kalder den digitale generalforsamling et spændende initiativ, men kan også se ulemper: »Det er jo et brud med forsamlingshustanken, som der ligger meget værdi i. Vi kan være bange for, at man går glip af den demokratiske samtale, som en generalforsamling er - hvor man lytter til de andres argumenter. Når man kan stemme hjemmefra, risikerer man at tage stilling på forhånd«, siger hun.En anden vej at gå for at sikre opbakning til den gammeldags generalforsamling er at finde nye former for, hvordan den afholdes, mener ABF - for eksempel ved at rydde nogle af andelshavernes forhindringer af vejen.Det har de forsøgt sig med i foreningen A/B Viktoria 28-30 på Vesterbro, der har 23 andele.Da Hanne Krogh flyttede ind, kunne hun blandt andet høre, at flere af de enlige mødre havde svært ved at komme af sted til møderne. Hun blev selv formand i 2010, og i 2012 indførte hun fællesspisning i forbindelse med generalforsamlingen - og fælles børnepasning på foreningens regning.»Sidste år fik vi colombiansk mad, der bliver virkelig gjort noget ud af det«, fortæller hun.Det har hjulpet på fremmødet, og så har Hanne Krogh samtidig gjort en konsekvent indsats for at skaffe fuldmagter fra dem, der ikke kan komme.For hun sætter en ære i, at beboerdemokratiet fungerer, så alle får mulighed for at påvirke beslutningerne.Hanne Krogh mærker dog også, at det er en svær opgave at tromme andelshaverne sammen.Der skal altid rykkes for tilmelding til generalforsamlingen, også selv om datoen bliver meldt ud i god tid, og alle derefter får en indkaldelse med svarblanket, der skal smides i formandens postkasse.»Folk er optaget af rigtig mange ting, men de gør det så godt, de kan«.
GENERALFORSAMLING Interessen for at møde op til debat og afstemning på andelsboligforeningens generalforsamling er på hastig retur, især i hovedstaden. Det gør det svært at drive foreningerne, advarer administrator. Men måske kan digitale generalforsamlinger vende udviklingen.
Nytænkning. Ifølge Erhvervsstyrelssen blev der i 2014 oprettet næsten 60.000 nye CVR-registreringer. En tredjedel af dem blev betegnet som iværksætterfirmaer. Her på Business går der knap en formiddag, uden at der strømmer mails om - især mandlige - iværksættere med gode ideer, kapitalindsprøjtninger og en fremtid som selvstændige.Men ifølge Danmarks Statistik tjener 40 procent af selvstændige det samme som den bedst betalte gruppe kontanthjælpsmodtagere, når alle indtægter er talt med. Begge grupper har under 240.000 kr. til rådighed om året, når alt er tjent og betalt af igen.Så hvorfor er iværksætteri populært? 27-årige Dennis Drejer etablerede sit eget firma for tre år siden. Det lå aldrig i kortene, at han skulle være iværksætter. Moderen var bogholder, og faderen arbejdede som VVSer.Dennis Drejer arbejdede som konsulent for en hjemmeside, der solgte cykler og udstyr, og pludselig havde han opbygget sig et netværk af kunder, da han fik ideen til at stifte sin nuværende virksomhed, webshoppen Rito, der sælger alt, hvad man skal bruge for at strikke en sweater.Men først nu - tre år efter opstart og med 14 fuldtidsansatte - er Dennis Drejer begyndt at udbetale sig selv løn. Så hvorfor gå gennem alt det besvær og dertil måtte leve for nærmest ingenting så længe? »Det handler om en god mavefornemmelse.Det er fedt at have ansatte, hvor jeg ved, jeg bidrager til vores fælles samfund. Gennem arbejdspladser og så på den måde, vi bæredygtigt prøver at drive virksomhed. Det er jo både god PR og god mavefornemmelse, hvis man ikke bruger børnearbejde eller forurener mindst muligt. Det giver mening for mig. Og så vil jeg langt hellere være min egen herre end at være lønmodtager,« siger Dennis Drejer.Mangel på anerkendelsePeter Kofler, der er formand for Dansk Iværksætterforening, synes, at det er for ringe, at så mange selvstændige ifølge tallene fra Danmarks Statistik tjener det samme som kontanthjælpsmodtagere: »Hvis man konverterede iværksætteres arbejdstid med, hvad de reelt får i løn, så ser jeg, at den er meget lav. De knokler, og de tager en risiko på samfundets vegne. Hvis de lykkes, så lykkes de jo på samfundets vegne med at skabe arbejdspladser. Det er forståeligt, at man ikke tjener store beløb i starten. Men jeg mener ikke, vi skaber anerkendelse og fremelsker den risiko, iværksættere tager,« siger han.Hvis man ser på de ti procent, der tjener dårligst af selvstændige, er tallet i gennemsnit nede på cirka 36.000 kr. om året efter skat.Det overrasker ikke professor Torben Bager, der underviser i iværksætteri på Syddansk Universitet.Han siger, at det er vigtigt at forstå, at virksomhedsledere selv bestemmer, hvor meget løn de skal have. Og hvis omsætning eller overskud endnu er lavt, kan man fristes til at udbetale mindre til sig selv.»I den første lange periode er iværksættere per definition en gruppe, der er ved at skabe noget, og her kan man ikke forvente, at de tjener penge til sig selv,« siger Torben Bager og understreger, at det især er inden for de seneste ti år, at livet som iværksætter for alvor er slået igennem i Danmark.De seneste tal fra Danmarks Statistik, der drejer sig om, hvordan overlevelsesraten for nystartede firmaer er, viser følgende: 44 procent af nye firmaer lukker inden for fem år.Heller ikke det kommer bag på professor Torben Bager.»Der er ikke noget mærkeligt i, at de ikke fortsætter.Det er selve naturen i at prøve noget nyt af. Måske var der en i Kina, der havde lavet et endnu bedre produkt, eller måske får iværksætteren et godt jobtilbud, som han vælger at takke ja til. Det er et usikkert område, men det er noget, der prioriteres fra mange I-lande. Det er en del af udviklingen, at vi på sigt håber på at skabe nye og bedre ting at leve af,« siger han.Optur eller gæld og bristede drømme Ifølge arbejdsmarkedsforsker Henning Jørgensen, Aalborg Universitet, er der både fordele og ulemper ved at drive egen forretning i samfundsmæssigt perspektiv.»På den ene side kan de her virksomheder, hvis de bliver en succes, fungere som underskov til det, der bliver til arbejde for andre folk.Og det er jo positivt. Men det er ikke positivt, når det fører til gæld og bristede drømme,« siger Henning Jørgensen, som ikke mener, at en disponibel årlig indkomst på omkring 240.000 kr. er en »sulteløn«. Peter Kofler, formand for Dansk Iværksætterforening, mener, at de forretningsskabende burde støttes mere.»Når virksomhederne endelig får succes, må man se på de skatter, som de her mennesker brager ind i. Det ser jeg som et misundelsessystem, der ikke honorerer dem godt nok.Eksempelvis grundet topskat. Man kunne jo forestille sig, at vi kunne bruge nogle af de erhvervsfremmende midler til at give iværksætterne skattefrihed,« siger Peter Kofler.Den statslige erhvervsfremme og -støtte udgjorde 25,8 milliarder kr. Heraf udgør udgifter via finansloven 6,4 milliarder kr. ifølge tal fra Finansministeriet.Valby-Skive tur/ returDennis Drejer driver sin virksomhed fra et kontorfællesskab i Valby i København, hvor en masse iværksættere holder til.Han pendler til Skive, hvor hans lager ligger, og de fleste af de ansatte er, hver anden uge og bliver der op til fire dage i træk. Han kan se, at flere og flere i hans netværk, der selv har startet virksomheder, i højere grad arbejder ud fra mavefornemmelsen: »Jo flere chancer du tager, desto mere lærer du om dig selv. Og jeg tror, at vores generation går mindre op i at tjene millioner af kroner, så længe vi bliver glade af det, vi laver. Jeg tror ikke på, at vi på samme måde går op i at tjene penge. Det gør jeg i hvert fald ikke. Jeg driver virksomhed, fordi jeg har lyst, og fordi jeg brænder for det,« siger Dennis Drejer.nipc@berlingske.dk Fakta: NØGLETALSelvstændighed og iværksætteriI 2016 var 71 procent af alle iværksættervirksomheder etableret af mænd.Der blev ifølge Erhvervsstyrelsen oprettet 19.355 iværksætterfirmaer i 2014 (seneste opgjorte år). I 2014 lå andelen af beskæftigede i Danmark, der arbejder som selvstændige, på 8,3 procent, mens EU-gennemsnittet lå på 14,3 procent. Det oplyser Danmarks Statistik. Antallet af nye iværksættere er af Erhvervsstyrelsen målt fra år 2000 til 2015. Andelen af de nystiftede firmaer tog et stort dyk omkring finanskrisen, og i dag ligger antallet omkring 1.000 over tallet fra år 2000. Tallene fra Danmarks Statistik er udregnet sådan, at man kigger på de medvirkendes primære indtægtskilde. Det vil sige, at nogle af kontanthjælpsmodtagerne kan have fået 51 procent af deres indtjening gennem kontanthjælp. Der findes i flere byer i Danmark communities og fællesskaber for iværksættere.Bl. a. som den bygning i Valby, hvor Dennis Drejer og Rito holder til. Ifølge Danmarks Statistik tjener ti procent af selvstændige i gennemsnit 1,5 mio. kr. om året efter skat.INDTJENINGLille forskel på rådighedsbeløbIværksætteri og opstart af egen virksomhed er en af tidens store tendenser. Men 40 procent af danske selvstændige har samme indtjening efter skat som de bedst betalte kontanthjælpsmodtagere, og næsten hvert andet firma lukker inden for de første fem år.36.000 kr. om året efter skat tjener de ti procent lavest aflønnede selvstændige i Danmark ifølge Danmarks Statistik.
Opstartsvirksomheder har svært ved at overleve, og nye tal viser, at en stor gruppe iværksættere tjener som kontanthjælpsmodtagere. Men det er afsavnene værd, siger Dennis Drejer.
7. december 2015 satte 28-årige Osman Sesay sig ind i en grå BMW foran et træningscenter i den syriske by Raqqa.Ved siden af ham sad den dansk-kurdiske top-terrorist Rawand Dilsher Taher.På himlen langt over dem summede en amerikansk Predator-drone, som snart indstillede sine Hellfire-missiler på bilen langt under den. Få øjeblikke efter ramte raketterne deres mål, dræbte passagererne og forvandlede bilen til et vrag af glødende metal.Døden på den støvede vej i hovedstaden i det selvudråbte kalifat Islamisk Stat kom sandsynligvis som et chok for Osman Sesay, men volden var langtfra et ukendt fænomen for den unge mand fra Valby med de afrikanske rødder.Ifølge Ekstra Bladets oplysninger kom Osman Sesay til Danmark fra Sierra Leone i 1992 sammen med sin mor og søskende.Her voksede han op i Valby ved København og gik også i Valby Skole. Allerede i løbet af skoletiden gik noget galt for den unge mand, og han blev rodet ind i alvorlig kriminalitet.På et tidspunkt kort efter årtusindskiftet blev den dengang 18-årige Osman Sesay idømt en straf på tre et halvt års fængsel for ni røverier. 2.februar 2005 under afsoningen af de tidligere domme gik det galt igen.Sammen med en medskyldig røvede han Dagli'Brugsen i Stenstrup på Fyn for 29.250 kroner. Fyens.dk fortæller, at Osman Sesay forlod retten med et kæmpe smil, selv om han lige havde indkasseret en dom på et år og ti måneders fængsel. Måske fordi han slap for den udvisning, som anklageren havde krævet.Sød og charmerende Smil, charme og et smukt udseende er også sådan, en af Osman Sesays tidligere kolleger i Christiansborgs køkken husker den unge mand, som kom i kokkelære i Snapstinget noget tid efter, at han var blevet løsladt fra fængslet.- Osman var sød og charmerende og så godt ud. Og så arbejdede han godt, for han vidste, at han havde fået en ny chance i Snapstingets køkken. Det var her, han kunne begynde et nyt liv efter at være endt ud på et sidespor med kriminaliteten.Og han ville det gerne. Det kørte for ham, fortæller en kollega, der gerne vil være anonym, fordi sagen om den afdøde Syrien-kriger trækker tråde til yderligtgående islamistiske kredse.Som kok i Snapstinget lavede Osman Sesay mad til både ministre og folketingsmedlemmer.Succesen skulle bare ikke vare ved for den unge mand fra Sierra Leone.En dag i køkkenet på Christiansborg dukkede politiet op og anholdt ham på en meget voldsom måde, husker den tidligere kollega.- Det var ikke rart at se på.Politiet tog hårdt fat i ham foran alle hans kolleger i køkkenet. Han blev varetægtsfængslet, og vi så eller hørte ikke fra ham i lang tid.Osman Sesay var mistænkt for at have været udkigsmand under et røveri på Østerbro i København. Han blev varetægtsfængslet i isolation, og i detentionen havde han i månedsvis kun kontakt til fængslets imam. Det skulle vise sig at blive skæbnesvangert for ham.- Før han kom i fængsel, levede han fuldstændig som andre unge, danske mænd.Det var slut, da han kom ud.Fængselsimamen har angivelig studeret islam i Saudi-Arabien og går derfor ind for en ortodoks form for islam.Det prægede også Osman Sesay. Han begyndte at komme i forskellige moskéer på Nørrebro i København. I Wakf-moskéen på Dortheavej mødte han blandt andre den meget omtalte danske konvertit og senere Syrienkriger Lukas Dam.- De to blev som brødre.Osman var meget beskyttende over for Lukas, og de var meget tætte i tiden før Syrien, fortæller Karolina Dam, mor til Lukas Dam.I køkkenet på Christiansborg tog man imod Osman Sesay, efter at han var blevet løsladt uden dom. Men han var forandret, fortæller den tidligere kollega.- Han var mere indelukket.Pludselig skulle han også giftes med en kvinde fra Jordan i et arrangeret ægteskab.Det var ikke familien, der havde arrangeret det, men nogle andre. Osman havde aldrig mødt hende før.Det kunne vi godt lave sjov med, når hans gamle jeg ligesom var der. Det var sådan en skam. Som jeg ser det, blev han smadret af systemet.Af tiden i isolation.Forsvandt pludseligt Kollegerne på Christiansborg ser den unge mand blive mere og mere religiøs og hører ham snakke om Syrien i løbet af 2013. En sommerdag dukker han ikke op på arbejde. Siden har de ikke set ham og knap nok hørt om ham.Ifølge Ekstra Bladets oplysninger rejser Osman Sesay og hans hustru til Tyrkiet og derefter ind i Syrien for at tilslutte sig Islamisk Stat.Om Osman Sesay har haft indflydelse på, at den 18-årige Lukas Dam i maj 2014 også rejser til Syrien, bliver nok aldrig opklaret, men Sesay henter ham angivelig i byen Hatay i Tyrkiet og kører ham til Atmeh i Syrien.Lukas Dams videre færd er beskrevet i en bog og i en række artikler og interviews med hans mor, mens meget få angivelig kender Osman Sesays videre skæbne, efter at de to ifølge Ekstra Bladets oplysninger skilles i Syrien.Politiken har berørt Osman Sesays skæbne, og i avisen fremgår det, at han begyndte livet i Syrien med at kæmpe ved fronten.Efter nogen tid kastede han sig over nødhjælpsarbejde, men blev i oktober 2014 taget til fange af lokale oprørere fra Muhajireenbrigaden og fik konfiskeret sit køretøj og nogle ejendele.Først efter et halvt år lykkedes det al-Qaedas syriske fraktion, Jabhat al-Nusra, at få ham frigivet. Omstændighederne bag står uklart.Efter frigivelsen rejste han til Raqqa, hvor meget få ved, hvad han har foretaget sig. Én ting er dog sikker, og det er, at han ender sine dage i bilen på parkeringspladsen 7. december 2015 ved siden af top-terroristen Rawand Dilsher Taher.kkr@eb.dk Som jeg ser det, blev han smadret af systemet. Af tiden i isolation Før han kom i fængsel, levede han fuldstændig som andre unge, danske mænd.Fakta: ISLAMISK STATTerrorbevægelsen Islamisk Stat (IS) erobrede i 2014 kontrollen med store dele af Syrien og Irak. På få uger jog IS-krigere den irakiske hær på flugt og erobrede et område på størrelse med Storbritannien. Kort efter udråbte bevægelsens øverste leder, Abu Bakr al-Baghdadi, et kalifat og iværksatte en brutal nedslagtning af alle politiske, etniske og religiøse modstandere.I efteråret 2014 indledte en amerikansk-ledet koalition Operation Inherent Resolve, der har til formål at nedkæmpe terrorbevægelsen og genetablere irakisk regeringskontrol med de IS-kontrollerede områder. Danmark deltager og har bidraget med blandt andet kampfly, specialstyrker, radar og senest et krigsskib, der er med til at beskytte amerikanske hangarskibe.
PÅ: Osman Sesay arbejdede i årevis som kok i Snapstinget, men blev sammen med top-terrorist dræbt af amerikanerne i Raqqa.
De gør det på besøg i kirkerne sydpå i ferierne, og nu gør de det også i kirkerne herhjemme.Danskere har gennem årene taget den katolske skik med at tænde et levende lys eller to i kirken med hjem fra Sydog Mellemeuropa, og nu er der for første gang blevet sat spot på omfanget af lystænding i danske folkekirker.Således når en ny opgørelse foretaget af Københavns Stift frem til, at der i cirka halvdelen af stiftets 106 kirker er mulighed for som besøgende at tænde lys. Nogle gange bliver de levende lys ledsaget af en bøn, måske for en pårørende, andre gange afløser lysene bønnen, og andre gange igen bliver de tændt for at mindes afdøde.I en kirke som Jesuskirken i Valby i København er besøgende ifølge sognepræst Sørine Gotfredsen mere end velkomne til at tænde et lys, hvilket de i øvrigt har haft mulighed for at gøre i flere år. Ofte gør de det i forbindelse med gudstjeneste, men folk finder også vej til kirkerne i København på andre tidspunkter.Sørine Gotfredsen ser skikken med at tænde lys i kirken som udtryk for en større tendens, hvor det ellers så protestantiske og lutheran ske Danmark lader sig inspirere af katolicismens mere farverige og sanselige skikke.Samme vurdering kommer fra Københavns domprovst, Anders Gadegaard. Han taler om, at »vi tilbageerobrer nogle af de fromhedsudtryk, der tidligere fandtes, og giver dem et protestantisk indhold«. Ifølge Sørine Gotfredsen »har man i katolicismen en meget gammel tradition for, at budskabet også skal sanses«. »Gennem udsmykning, røgelse og dermed også den udbredte brug af levende lys. Det har man ikke i vores kirke, den lutherske, her er traditionen, at forkyndelsen alene skal ske gennem ordet - her skal man ikke sidde i kirken og blive distraheret af alle mulige indfald og indtryk,« siger hun: »Det handler ikke så meget om en teologisk forskel, mere om forskelle i, hvordan troen skal forkyndes i kirken.« Var det ikke alt dette, Luther og Reformationen gjorde op med? En reformation, som vi i år fejrer 500 års jubilæum for? »Jo, men der er flere tegn på, at det vender tilbage. Der er lystænding, der er pilgrimsvandring, hvor mennesket vil ud at mærke det religiøse - ikke bare få det fortalt, men sanse det,« vurderer Sørine Gotfredsen.»Der er måske ved at opstå en mæthedsfornemmelse i forhold til den intellektuelle forkyndelse.Det vil vi komme til at se mere af de kommende år - væk fra den nøgne og intellektuelle forkyndelse som hos Luther, mere sanselighed. Brødet til nadver skal være lækkert, altervinen skal smage godt, den slags,« tilføjer hun.Anders Gadegaard forklarer, at »religiøsitetens synlige udtryk har fået en genkomst«. »Det er ikke længere tilstrækkeligt, at udtrykket udelukkende ligger i ordet. Det skal suppleres med synlige tegn og udtryk,« vurderer han.Kirken reagerer på folkets behovKirkeekspert og lektor ved Københavns Universitet Hans Raun Iversen ser udviklingen som udtryk for, at kirken som folkets kirke reagerer på de folkelige behov.»Og i folkedybet er der to ting, der hersker i øjeblikket. Det ene er, at det skal være til gavn for mig. Det andet er, at man skal kunne gøre det selv. Altså individualisering og participation.Man vil ikke bare sidde på sin flade i kirken og høre på præsten,« siger han: »Alle de nye initiativer i folkekirken, og dem er der godt nok mange af, lige fra jazzgudstjeneste til meditation, handler om, at kirken stiller et rum og en ramme til rådighed og måske også en løs liturgi. Her kan du så gå ind og gøre det på din måde. Som når du går ind i kirken og tænder et lys.« På den måde minder folkekirken ifølge Hans Raun Iversen om så mange andre store statslige kulturinstitutioner i dag. Engang stillede de ting til skue, nu er de mere deltagerorienterede.»De har hver især et formål og et budskab.Det Kongelige Teater tror på den klassiske kunst, balletten og så videre. Det vil teatret gerne ud med og berige os med. På samme måde som folkekirken vil berige os,« fortæller Hans Raun Iversen: »Læg mærke til, hvordan mange i dag behandler kirken, som de behandler en udstilling.Når de kommer i den, tænker de, at det var da meget godt, men det betyder ikke, at de kommer igen næste gang. Man kommer jo heller ikke på Louisiana en uge efter, at man var der om søndagen. Vi bruger folkekirken som et eksistentielt, kulturelt tilbud. Derfor reagerer kirken på mange måder som en kulturinstitution.« Kirkeeksperten oplyser, at det ikke er udtryk for en egentlig kirkelig strategi eller plan, når nye skikke og initiativer bliver taget i brug.Det handler alene om praksis, som først den ene, så den anden synes godt om, og til sidst bliver det praksis.»Det er ikke sådan, at vi nu skal til at være halvkatolske eller noget,« siger Hans Raun Iversen.Hele kirken fyldt med levende lysI Eliaskirken på Vesterbro i København fortæller præsterne Birgitte Kvist Poulsen og William Salicath, at mens nogle besøgende blot stikker hovedet forbi for at tænde fyrfadslys, der som i så mange andre købehavnske kirker er gratis, gør andre det i forbindelse med gudstjeneste.»Teologisk er der ikke noget i vejen for det,« forklarer William Salicath og tilføjer, at hele kirken bliver fyldt med levende lys, når der er natkirke.Birgitte Kvist Poulsen forklarer, at Eliaskirken i forbindelse med novembers allehelgensgudstjeneste tilbyder besøgende uden sognemæssig tilknytning til kirken, at de inden gudstjenesten kan aflevere navne på kære, de har mistet i løbet af året, hvorefter disse navne vil blive læst op i løbet af gudstjenesten sammen med navne på lokale sognebørn, som er gået bort det forløbne år.Ifølge Birgitte Kvist Poulsen er det endnu et eksempel på, at nye skikke finder vej til kirken.Domprovst Anders Gadegaard forklarer, at lysene fandt ny vej til de danske kirker for omkring 30 år siden. Han erindrer, hvordan der i sin tid var stor debat og diskussion om den første såkaldte lysglobe i Vor Frue Kirke i Indre By. Senere var han selv med til at få opstillet en i Sions Kirke på Østerbro, og i dag er de levende lys »bredt accepterede«, som han siger.»Der er en tendens til, at når man kommer ind i en kirke, vil man gerne foretage sig noget.En måde at ytre sit gudsforhold eller sit religiøse forhold på. En synlig ytring i stedet for, at man blot vender sig ind i sig selv og beder en bøn for sig selv,« fortæller Anders Gadegaard.Domprovsten forklarer, at der i Danmark ikke som i landene sydpå bliver tændt lys for helgener. Men det kan, som han siger, »være for en afdød, en kær ven, eller hvad man lægger i det«. »Luther sagde, at man skulle bruge de fromhedsudtryk, der gavnede troen,« siger Anders Gadegaard.Hvor går grænsen for dig i en protestantisk kirke? »Man kan godt bede til et ikon af Jesus. Hvad er forskellen mellem et ikon og en altertavle? Så længe der er tale om Kristus-symboler, må de gerne komme fra den katolske eller ortodokse verden. Men for mig går grænsen ved helgener og Jomfru Maria,« siger domprovsten, der har svært ved at se en fremtid med røgelse og processioner for sig i folkekirken.Samme melding kommer fra Sørine Gotfredsen.»Der vil måske være nogle få lutheranere, der kan have noget imod det her, men langt de fleste har det fint med det. Det er ikke en tilbagevenden til den store og sansende katolicisme,« siger hun.ejs@berlingske.dk Brødet til nadver skal være lækkert, altervinen skal smage godt.Sørine Gotfredsen, sognepræst i Jesuskirken, Valby.Fakta: LYS Lystænding i kirkerne i Københavns StiftProvstier og andel af kirker i hovedstaden, hvor lystænding er mulig: Vor Frue-Vesterbro Provsti: Mere end halvdelen.Amagerbro Provsti: Cirka halvdelen.Amagerland Provsti: Cirka hver tredje.Frederiksberg Provsti: Mellem 25 og 33 procent.Bispebjerg-Brønshøj Provsti: Ni ud af ti kirker - samt Emdrup Kirke, hvor det dog kun kan lade sig gøre én dag om året.Nørrebro Provsti: Syv ud af ti.Valby-Vanløse Provsti: Otte ud af ti.Holmens-Østerbro Provsti: Ikke oplyst.Bornholms Provsti: Ikke oplyst Kilde: Københavns Stift.
Det er nu muligt at tænde et levende lys for afdøde i rigtigt mange af de københavnske kirker. De levende lys vidner om, at de mere sanselige og fysiske elementer kendt fra katolicismen i stigende grad finder vej til den danske folkekirke.
Det er dagen før dagen for indvielsen af kunstprojektet Wall of Dreams, hvor et stort projektoranlæg skal kaste 650 drømme op som lysende sentensspor på South Bank Centre og Royal Festival Halls mure i London.Drømmefangeren, digteren Morten Søndergaard, bider negle. For kommer de mange indfangede drømme nu til at stå skarpstillede, fokuserede, tydelige? Mens teknikerne arbejder ser det et øjeblik ud, som om nogle af drømmene er fremhævet med en Stabilo Boss-markør i overstørrelse, så særligt vigtige drømme overstråler andre. Sådan skal det ikke være. For dette er en enorm kollektiv sideordnet tekst.Teknikerne finjusterer, så de alle præsenterer sig optimalt. Det har drømmene fortjent. De har været længe undervejs. De kommer mange forskellige steder fra, og de fleste er stadig i transit, i limbo. Drømmene er virkelige flygtninges drømme.Og Morten Søndergaard har samlet dem med hjælp fra sine to digterkolleger Jasmine Cooray og Kayo Chingonyi i London.Chingonyi, 30 år og oprindelig fra Zambia, forklarer til The Guardian, hvordan det gik til, da drømmene blev indsamlet. Det var enkelt nok.Papir og blyanter blev udleveret til flygtninge og asylansøgere.»Tænk på, hvad du drømmer om.Det kan være en lille drøm eller en stor drøm - så længe det er din.« I Grækenland arbejdede Søndergaard sammen med en lang række organisationer og aktivisten Naja Ashley Misfeldt i Thessaloniki, Athen og på Lesbos. Siden på Lampedusa i Italien og med flygtningeorganisationer i Frankrig og Danmark.Drømmer om xFor Morten Søndergaard er Wall of Dreams et »spejlprojekt«. Det er ikke de første drømme, han har været med til at fange og plante i et byrum. En tidligere fangst findes permanent belyst på en gavl på en boligblok i Valby. Her kan vi læse beboernes drømme, og forbløffende nok drømmer en pige i Valby det samme som en flygtningepige: »Jeg drømmer om at blive politidame.« Alle drømme kommer med den samme syntaks: Jeg drømmer om x.Men drømmernes identitet kender vi ikke. Dem må vi tænke os til. Det er en del af kunstprojektet.»Drømmene er små mikronarrativer, der inviterer os til at rekonstruere drømmernes livsverden,« siger den 53-årige danske digter, idémanden bag værket, som er blevet til med midler fra bl. a. Statens Kunstfond, den danske ambassade i London og SGM Light.Drømme er på én gang noget universelt menneskeligt og noget dybt privat, der sjældent overskrider den subjektive inderlighed. Men fordi vi alle drømmer, kan vi genkende hos andre, at de har drømme, der ligner vores, mener Morten Søndergaard, der gerne vedkender sig installationskunstværkets humanistiske dimension.Især i en politisk kontekst, hvor flygtninge har det med at blive gjort til en forskelsløs masse, til truende talstørrelser og et invasiv problem, til en uvelkommen, anonym og fjendtlig kraft.»I lande som Danmark og Østrig er det sådan i dag, at man udelukkende vinder politisk magt ved at udskille og håne en bestemt befolkningsgruppe.Det er simpelthen sådan, man vinder valg i Europa lige nu. Dette projekt prøver at formidle en anden fortælling,« fortæller Søndergaard.Og flygtninges drømme ligner i mange tilfælde Valbyboeres drømme til forveksling og er til umiddelbart at identificere sig med.»Jeg drømmer om at blive danser/ Jeg drømmer om at blive vægtløfter/ Jeg drømmer om at komponere en ny hiphopsang/ Jeg drømmer om at få min egen have.« De store, idealistiske drømme på menneskehedens vejne om fred i verden og kærlighed mellem mennesker drømmer man i Valby såvel som i flygtningecentrene.Ligesådan med fantasidrømme om at kunne flyve.Mange andre flygtningedrømme er tydeligt farvet af flygtningeerfaringen.De er ikke dagdrømme, vage længsler eller ønskeindskydelser.De er i stedet drømme om at gen-finde en tabt normalitet eller finde en ny. Disse drømme lyser op som ofte hjerteskærende udtryk for afsavn og fravær af helt elementære goder og værdighed. Som udtryk for håb i et uvishedens vilkår på randen af alting. Eller som udtryk for tab og traumer i krig eller fordrivelse.Morten Søndergaard kalder disse mennesker for ' papirløse' - det hedder de på fransk: Les sans-papiers.Han vil gerne være manden, der giver dem om ikke de rigtige papirer, den anerkendte status, så i det mindste de illuminerede bogstaver på South Bank Centre, der står tindrende klare, da drømmevæggens indvielsesdag oprinder.Det er drømme, som, fordi de ikke er ekstraordinære, bringer bud om alt det, der ikke kan lade sig gøre for en flygtning, men som må forekomme totalt trivielt for mennesker med papirerne i orden. Og som synliggør de papirkorrektes trivialitet som det store mål for flygtninges begær: »Jeg drømmer om at blive revisor/ Jeg drømmer om at blive turist/ Jeg drømmer om at køre bil/ Jeg drømmer om at arbejde som mekaniker i København/ Jeg drømmer om at kunne invitere en pige ud og elske med hende/ Jeg drømmer om en gård med høns og om at have mine egne æg«. Hertil kommer de drømme, der direkte afspejler en erfaret gru: »Jeg drømmer om, at min datter genvinder talens brug/ Jeg drømmer om, at jeg kunne se min mor en sidste gang/ Jeg drømmer om, at vi kan tage hinanden i hænderne, unge og gamle, og gå en tur på gaden uden frygt.«.DrømmerneMorten Søndergaard er i et mægtigt humør på indvielsesdagen, og ikke kun fordi The Guardian og Newsweek har dækket Wall of Dreams fyldigt og positivt, eller på grund af den sympati, han ombølges af fra festivalarrangører.Det er han, især fordi han ved lanceringen kan præsentere nogle af drømmerne for publikum ved selve det arrangement, der åbner Poetry International-delen på London Literature Festival. Op på scenen træder de - alle kvinder, for det er organisationen Women for Refugee Women UK, der har sørget for, at de kunne komme.Stolte og uden jammer gør de krav på deres drømme. De er i alle aldre og størrelser, i alle farver og skikkelser - fra Afrika, Mellemøsten og Asien. Deres strabadser har mærket flere, men kuet ingen. De kender ikke morgendagen, men de klapper taktfast og deler deres drømme, overtager hinandens og fremsiger også de fraværendes med høj stemmeføring og mange slags accenter.Der er styrke i drømmene. Det er en unik begivenhed, hvor drøm og drømmere forenes. Hvor drømmene får kroppe og ansigter. Hvor drømmefangeren genser drømmerne.Til Trumps tårnUdenfor er det blevet mørkt, så drømmene kan komme til deres lysende ret. Der er trafikstrømme i mange retninger og akser. Langs Themsen, på Themsen, på jernbanebroen over Themsen, på gangbroen over Themsen fra The Embankment, i tværgående stier og på pladsen foran South Bank Centre.»Jeg drømmer, at jeg kunne se min mor en sidste gang« stråler fra gavlen på Royal Festival Hall, diagonalt i forhold til Westminster - måske ser Theresa May den på et sent kabinetsmøde - og afløses så af drømmen om at blive politidame.For drømmefangeren selv er en drøm gået i opfyldelse. Morten Søndergaard kan ikke forlade South Bank Centers vestmur denne aften. Ikke så længe der er forbipasserende, der stopper op og læser de lysende drømmespor. Der danner sig opløb i klynger. Folk peger drømmene ud for hinanden, kommenterer dem.En ny drøm er født. Drømmeinstallationen må videre ud. FNbygningen, tænker Morten sig. Eller endnu bedre: Projicér dem op på Trumps tårn eller mur. Måske er dette det 21. århundredes vigtigste digt.Digteren er blevet aktivist i dette lysværk. Drømmene fortjener det.nil@information.dk Drømmene er små mikronarrativer, der inviterer os til at rekonstruere drømmernes livsverden Morten Søndergaard Digter.
Morten Søndergaards kunstprojekt i London, hvor flygtninges drømme oplyser bybilledet, viser, hvordan nogle drømme er universelle, mens andre kun er uopnåelige for en flygtning.
Når teolog Kristen Skriver Frandsen, der i dag fylder 70 år, skal beskrive sig selv og sin største interesse, så er han et familiemenneske.Det er de helt nære relationer til sin kone, de syv børn og fem børnebørn, der udgør fundamentet i hans tilværelse.Familien er også årsagen til, at han i 2006 byttede det faste embede som sognepræst ud med en mere selvstændig og løsere tilknytning til folkekirken, hvor han i dag fungerer som selvstændig sognekonsulent. Da hans kone, Thala Juul Holm, fik nyt embede som sognepræst i Sønderjylland, flyttede familien væk fra Sjælland, hvor Kristen Skriver Frandsen indtil da havde fungeret som sognepræst i 25 år. Først i Valby og siden ved Sthens Kirke i Helsingør.Ud over familien er et andet vigtigt omdrejningspunkt i Kristen Skriver Frandsens liv " mødet". Mødet mellem mennesket og det guddommelige, og mødet med andre mennesker om tro og ikke-tro. Sådan beskriver Kristen Skriver Frandsen selv det tema, der har gået som en rød tråd i hans liv, siden han som barn voksede op i den danske højskoleverden.Først på Testrup Højskole og siden på Ubberup Højskole, hvor hans forældre var ansat. Mødet med nye mennesker, nye livssyn og de nysgerrige samtaler var en naturlig del af barndommen og har siden været bærende værdier.Mødet var da også kernen i de to halvtidsstillinger, der fulgte i kølvandet på flytningen til Sønderjylland, hvor Kristen Skriver Frandsen var religionspædagogisk konsulent for Folkekirke og Religionsmøde samt leder for Folkekirkens Mission frem til 2011.Netop mødet med andre religioner og arbejdet med at formidle kirkens mission, lokalt og globalt, præger derfor også de foredrag, Kristen Skriver Frandsen turnerer landet rundt med. Som selvstændig sognekonsulent bliver han derudover kontaktet af folk, der gerne vil have rådgivning, og for tiden arbejder han med spørgsmålet om, hvorfor så mange præster i folkekirken oplever problemer med mobning, som en trivselsundersøgelse har afsløret. Hans konklusioner kan man senere læse i den artikel til Præsteforeningens Blad, han er i gang med at skrive - " men noget tyder på, at det blandt andet er den dobbelte ledelsesstruktur, med menighedsråd og provsti, der kan volde problemer," siger Kristen Skriver Frandsen, der selvfølgelig fejrer dagen i dag sammen med sin familie.tulinius@k.dk 
portræt Sognekonsulent og tidligere leder af Folkekirkens Mission, Kristen Skriver Frandsen, 70 år i dag, er vokset op i højskoleverdenen. Det har formet hans stadige nysgerrighed over for andre mennesker og er blevet en bærende værdi.
Præmissen for »Et godt hus på en lille planet« er klimaforandringer og befolkningstilvækst.Antallet af mennesker på Jorden er siden 1950erne mere end fordoblet fra tre til syv milliarder og forventes at stige yderligere med to-tre milliarder inden 2050.Der er nok nogle af de kommende verdensborgere, der også gerne vil have del af det gode liv, og da ressourcerne er begrænsede, og menneskeheden så vidt vides første gang i verdenshistorien har direkte - det vil sige skadelig -ind-flydelse på klimaet, er der brug for handling.Udfordringer af denne art kan man forholde sig til på to måder: Der er flæbe-og forbudsideologien, som rummer en slags masochistisk glæde ved afsavn. Ved at vi alle sammen i vores del af verden får det kedeligere, opstår der en slags solidaritet. Vi er fælles om elendigheden.Over for det synspunkt kan man stille konkret-og konstruktivstrategien.Som navnet antyder, går den ud på at finde lavpraktiske og højintelligente løsninger på bedre byggematerialer, klimasikring og genbrug, således at det hele netop ikke bliver den rene elendighed. Æstetik og ressourceforbrug kan forenes. Eller som der ifølge bogen står ved indgangen til Vandkunstens tegnestue: »Uden skønhed ingen bæredygtighed.« Og man kunne tilføje: Uden sunde forretningsmodeller hverken skønhed eller bæredygtighed, for som Signe Kongsbro, der i snart ti år har ledet en afdeling for bæredygtighed på Henning Larsens tegnestue, bemærker i bogen, kan arkitektfirmaerne selvfølgelig ikke finansiere udvikling af nye muligheder, hvis de ikke også tjener penge.Spørgsmålet om, hvorvidt arkitekten kan frelse verden, har været et tema på adskillige internationale arkitekturudstillinger i de senere årtier, og er det også i bogen, der efter et indledende essay om problemstillingen består af samtaler med otte danske tegnestuer, der netop har gjort noget meget konkret ved sagen.Arkitekten kan selvfølgelig ikke frelse verden, men han eller hun har nogle metoder og redskaber, viden og erfaring og en lang tradition for at finde løsninger.Også gode.Det bedste ved »Et godt hus på en lille planet« er netop det.Eksempler på begavede og praktiske løsninger. Fra den store skala til den lille. Fra SLA Arkitekters beboelseskompleks i Paris, der skal stå færdigt i 2023, og som er placeret oven på en motorvej, men forsynet med planter og svampe, der renser luften og - formodentlig - tilfører byggeriets særlige æstetiske kvaliteter, til tegnestuen Tredje Naturs fortovsflise, der opsamler vand og leder det til nærmeste træ.Nogle mennesker stiller spørgsmål ved klimaforandringerne og affærdiger dem som tilfældige udsving i en planets lange historie. Men de færreste affærdiger en halv meter vand i kælderen, så alle må kunne se fordelen af de klimasikringer, der sker her i byerne som eksempel, og det er så også Tredje Natur, Enghaveparken ved foden af Valby Bakke omlægges, så den kan opsamle og distribuere tusinder og atter tusinder kvadratmeter vand, når nu 100-års skybruddet kommer igen en af dagene.tow@berlingske.dk 

LA går imod skatteminister Danmark bør arbejde for at sænke selskabsskatten, snarere end for at få sat en fælles EU-bundgrænse for selskabsskatten. 

FLSmidth har afleveret halvårsregnskab, og både ordreindgang og indtjening er steget i forhold til samme kvartal sidste år. At aktien har reageret negativt, er ifølge topchef Thomas Schultz mere udtryk for usikkerhed i markedet end en straf for konkrete fejl begået i kvartalet. 

Kristian Jensen, finansminister, har haft indbrud i huset i Lind ved Herning: »Øv! Øv! Øv! Det er bare så ufedt at komme hjem til indbrud i huset. Fjolserne har ødelagt mere, end de har taget. Men hvis du får tilbudt en blå/sort Colnago-racercykel i Team Edision, så skriv til mig først...«, skriver den uheldige minister på Facebook og tilføjer overskudsagtigt: »Tak til Herning politi for hurtig assistance«... MF Rasmus Jarlov fremstår med et noget mindre overskud, når han, også på Facebook, annoncerer sit brud med blogger m. m. Mascha Vang: »Mascha og jeg har besluttet at stoppe og er derfor ikke længere kærester. Alt er o. k., og ingen er kede af det. Hun er en fantastisk person, og det har været en fornøjelse, så længe det varede«, skriver den konservative høg indledningsvist i et længere indlæg, der fortsætter: »Mascha har sine grunde til at ville stoppe, og for mig handler det først og fremmest om, at jeg synes, ambitionen med et forhold skal være mere end at køre frem og tilbage til Dragør. Der må gerne være en ambition om et tættere fællesskab, hvor man som minimum eksempelvis holder ferie sammen, og måske også overvejer at komme til at flytte sammen på et tidspunkt i fremtiden. Ellers vil jeg ikke bruge årevis på det. Jeg ønsker Mascha alt godt«... På www.maschavang.dk er reaktionen fra modparten et par dage efter: »Så prøvede man også det: At sidde midt i et selskab på en restaurant og læse i pressen, at man er blevet single«... en hel del bedre ser det ud til at gå imellem Ditte Okman, radiovært m. m. og hendes Mark Woodhouse.På Facebook skriver sladdertanten: »Mark og jeg tager til Stockholm med den udvidede familie« og tilføjer: »Jo jo, de voksne har faktisk fået lidt alenetid, hvor der skal snaves hårdt igennem« !..Ditte er iøvrigt begyndt at gå til fitness på Loaded Gym i Valby... Det ser også ud til, at Renée Toft Simonsen, forfatter, og Thomas Helmig, musiker, regner med at blive sammen fremover. Forleden skrev det mondæne Aarhuspar under på skødet på for ni millioner kr. byhus i Frederiksbjerg... Krise hos Price, ville man måske kalde det, hvis det var et afsnit i en tv-drama-serie, men Adam Price, manuskriptforfatter, tv-kok og restauratør, kunne i stedet bruge det til at beskrive situationen i Herning, hvor den nyåbnede, femte filial af brødrene Prices familierestauranter fik noget af en sviner og karakteren to stjerner i Jyllands-Posten af madanmelder Morten Bundgaard. »Vi satser på, at det har været en uheldig aften«, siger Adam Price til BT...

Hollændere er vant til at færdes mange på lidt plads. Og med nye tal for støjklager ved Schiphol-lufthavnen tæt på Amsterdam kan det konstateres, at visse hollændere også er ferme til at få det til at se ud, som om de er flere, end de er.Således stod 35 støjfølsomme naboer til Hollands største lufthavn sidste år angiveligt for 158.000 af de i alt 217.000 klager over støj fra fly. 35 borgere, som stod for tæt på tre fjerdedele af de mange klager. Onde tunger vil måske hævde, at der må være tale om personer med et behandlingskrævende fritidsproblem, såfremt de hver især har tid til at afgive 4.500 klager om året. Men det er naturligvis en over-fladisk og uvederhæftig analyse.De fleste klager handlede om det 25 år gamle Boeing 747-400-fly, men også om støj fra de nyere Boeing 747-8 og Airbus A380 blev der klaget over.Antallet af klager hænger angiveligt sammen med, at både flyafgange og -landinger samt antallet af rejsende er steget i Schiphol-lufthavn.63,6 millioner passagerer rejste sidste år via lufthavnen. En stigning på 9,2 procent på et år. Tallene stammer fra nltimes. nl, der citerer det hollandske nyhedsbureau ANP.Og hvad så med Københavns Lufthavn, Vil den nysgerrige spørge. Klos op ad en hovedstad og med 29 millioner rejsende årligt må både koncentrationen af klagere med god tid og antallet af indsendte støjprotester være tilsvarende høj. Men nej. Kun 54 - uden nuller - personer klagede over flystøj fra Københavns Lufthavn i 2016, oplyser lufthavnens kommunikationsdirektør, Henrik Peter Jørgensen.Hører folk i Tårnby, Dragør, Store Magleby, Sundbyøster og Amagerbro, og - når vinden skifter - også borgere på Islands Brygge, Valby og Nordvest til Europas mest tolerante? Forklaringen har intet at gøre med en eventuel rummelig nationalkarakter. Københavns Lufthavn har landings-og startbaner ud mod Øresund. Kun når vinden skifter, lander og letter flyene ind over hovedstaden, mens mange andre lufthavnes fly flyver ind over beboelse hele vejen. Elementært, min kære Watson.»Placeringen af lufthavnen skyldes god planlægning,« konstaterer kommunikationsdirektøren.Henrik Peter Jørgensen henviser til, at man allerede fra 1925, da flyene anvendte græsset på Kløvermarken, til man valgte Kastrup i 1939 og opførte Vilhelm Lauritzens berømmede lufthavnsterminal, har nydt godt af geografien og kun generet få borgere og måske en følsom ræv plus lidt fisk og fugle.Uanset om man er en følsom ræv, flynørd eller støjplaget nabo, kan man orientere sig på webtrak5. bksv.com/ cph, hvor flystøj fra hvert startende og landende fly kan ses med to timers forsinkelse. Miljøstyrelsens grænseværdi for støj fra flyvepladser ligger på 55-60 dB.Bonusinfo: Af de 54 støjklager Københavns Lufthavn sidste år modtog var fire indsendt af to borgere.jrf@berlingske.dk 
I Holland er der ikke langt til det meste - heller ikke til lufthavne. 35 borgere har i gennemsnit hver sendt 4.500 klager over støj fra Schiphol-lufthavnen. På bare et år.
Palle Sørensen, der i 1966 blev dømt for drabet på fire betjente, er død.Han blev 90 år. Ifølge CPR-registeret står Palle Sørensen angivet som død 1. februar 2018.Palle Sørensen sad fængslet i 33 år for drabet på fire politibetjente i 1965. Palle Sørensen var på flugt i en stjålen bil, da han skød de fire betjente.Han var dengang 38 år og havde allerede siddet i fængsel i 11 år.Den nat, hvor drabene skete, havde Palle Sørensen og en ven begået tyverier på Amager i København. De var på vej hjem, da politiet satte efter dem.Palle Sørensen kan ikke køre fra politiet, og de to betjentene får stoppet flugtbilen.»Jeg går hen til dem. Så kommer de ud, og så skyder jeg. Først den ene og så den anden,« fortalte Palle Sørensen i 2015 til P1 Dokumentar.Endnu en politibil sætter efter flugtbilen, men heller ikke den kan Palle Sørensen køre fra.»De stopper lige foran mig, og så render jeg hen, og så skyder jeg dem begge. To igen,« fortalte han 50 år efter drabene til P1 Dokumentar.Politifolkene, som blev dræbt, var mellem 24 og 28 år. De var alle gift og havde børn.»Det er åndssvagt. Der gik panik i mig. Det er ikke godt,« har Palle Sørensen fortalt om den fatale nat til P1 Dokumentar.Palle Sørensen meldte efterfølgende sig selv, og i 1966 blev han i Højesteret idømt livsvarigt fængsel.I 1998 blev han løsladt - da var han 71 år.Palle Sørensen, der er en af de danskere, som har siddet fængslet i længst tid i Danmark, boede frem til sin død i Valby, hvor han levede ganske isoleret.»Han holdt sig mest for sig selv, og der var altid rullet ned ud til vejen.Han var en gammel mand til sidst, gik med rollator,« har en nabo til Palle Sørensen oplyst til TV 2.»Han var en sten i skoen«Dansk politi blev aldrig det samme igen, efter at Palle Sørensen i 1965 skød og dræbte fire politibetjente.Det forklarer Frederik Strand, museumsleder på Politimuseet i København - det firedobbelt politidrab førte til, at danske politifolk blev bevæbnet.»Drabene bliver dermed en central begivenhed i dansk politihistorie.Det skyldes, at man fraviger det princip, der ellers gjorde sig gældende.Nemlig at politifolk ikke skulle være bevæbnede, fordi de havde at gøre med befolkningen og ikke en ydre fjende,« siger Frederik Strand.Ifølge museumslederen lever Palle Sørensens gerninger den dag i dag i politiets bevidsthed.»Han er på en måde blevet en sten i skoen for politiet. En tragisk milepæl i dansk politis historie. For mange i politiet begik han den ultimative forbrydelse. Fire meningsløse drab på unge politifolk,« siger Frederik Strand. Ritzau.Palle Sørensen er på en måde blevet en sten i skoen for politiet. En tragisk milepæl i dansk politis historie.Frederik Strand, museumsleder, Politimuseet.
Palle Sørensens, der i 1965 dræbte fire unge politibetjente, er død. Udåden var den faktor, der førte til, at dansk politi blev bevæbnet.
Den tidligere modstandsmand og diplomat, Jens Ege, er død, 92 år.På en af sine budture i København for modstandsbevægelsen - det var hen imod krigens afslutning - var det lige ved at gå galt for den unge jurastuderende Jens Ege, som sammen med andre unge modstandsfolk hjalp Carsten Høeg, professor på Københavns Universitet, med at opbygge et omfattende kartotek over stikkere og andre, som arbejdede for de tyske besættelsestropper.På vej ned ad Valby Bakke tabte Jens Ege sin taske, og 20-30 kartotekskort røg ud af hans taske, som faldt af bagagebæreren.»Jeg skyndte mig at samle kortene op, så hurtigt jeg kunne. En venlig tysk soldat samlede mindst ti kartotekskort op og uden at kigge nærmere på dem, gav han mig dem i hånden.Vi var heldige i vores gruppe,« fortalte Jens Ege i et interview med Berlingske i maj 2014.Med Jens Eges død er et af de sidste kendte navne fra modstandskampen borte. Han blev allerede som gymnasieelev på Fyn modstandsmand.Sammen med tre kammerater cyklede han og tre kammerater om natten - bevæbnet med save - ud for at vælte telefonpæle og dermed ødelægge tyskernes telefonlinje mellem Odense og Svendborg.Efter at have fået studentereksamen i sommeren 1944 flyttede han til København og fortsatte modstandskampen dér. Arbejdet med at opbygge kartoteket, der ved befrielsen indeholdt 42.000 navne, var særdeles farligt. Havde tyskerne fået nys om arkivet, kunne det have betydet døden for de involverede.Han har i flere interviews fortalt om de befriende følelser, som greb modstandsfolkene, da budskabet om de tyske troppers overgivelse blev meddelt om aftenen 4. maj 1945.»Jeg tror, at vi alle sammen var besjælet af den samme tanke. Vi slap igennem, uden at der skete os noget. Mirakuløst,« sagde Jens Ege i interviewet i Berlingske.Han fik efter krigen en strålende karriere i det danske udenrigsministerium. 1947-1948 var han adjudant for ministeriets forbindelsesofficer i Sydslesvig.Han blev cand. jur. i 1951, og derefter fulgte en række udstationeringer.I 1981 var han chargé d'affaires i Bangladesh, og samme år blev han ministerråd. Han afsluttede karrieren som dansk generalkonsul i Berlin i 1991, året efter at Tyskland blev genforenet.I en årrække var Jens Ege formand for foreningen Danske Veteraner. Han var aktiv i arbejdet for at bevare mindet om frihedskampens betydning for Danmark. I maj sidste år tog han sammen med kultur-og kirkeminister Mette Bock første spadestik til det nye Frihedsmuseet på Esplanaden i Churchillparken i København.ma@berlingske.dk 
Dødsfald. Jens Ege startede som gymnasieelev med at lave sabotage på Fyn og fik senere en central rolle i indsamlingen af navne på stikkere og kollaboratører. Efter besættelsen blev han diplomat.
I samarbejde med RICS Danmark inviterer Newsec Egeskov &amp; Lindquist til morgenmøde den 23. november med præsentation af rapporten Det Danske Ejendomsmarked Update 2017. 
" I 2017 forventer vi, at udenlandske investorer dækker mellem 55% og 60% af det samlede marked på 75-80 milliarder kroner". 
Lørdag fandt politiet den belgiske turistbus, der blev stjålet natten til 30. august fra Ingerslevgade i København, i Kvistgård ved Helsingør, og søndag blev en 60-årig serbisk mand fra Valby varetægtsfængslet i 15 dage efter et lukket grundlovsforhør.Han er sigtet for organiserede tyverier af busser, og politiet efterlyser medgerningsmænd, oplyser Torben Svarrer, vicepolitiinspektør fra Københavns Politis afdeling for organiseret kriminalitet.6. september siger vagtlederen til Bagsiden, at henvendelserne fra offentligheden er for nedadgående. Hvad fik jer på sporet? »Det er rigtigt, at vi bad om hjælp fra offentligheden ret hurtigt, og så fandt vi ud af, at bussen var kørt mod nord ad motorvejen tidligt om morgenen 30. august.Vi får en række henvendelser, men der er ikke nogen af dem, der fører os direkte på sporet«, siger Torben Svarrer til Bagsiden.Hvordan kom I så på sporet? »Hvordan vi efterforsker, kan jeg ikke sige, men der har været en større efterforskning for at spore den her bus, og i den forbindelse undersøger vi det generelle marked, og hvor mange busser der er stjålet i Danmark, og det er ikke ret mange. Det kan vi slå op i statistikkerne«. Kunne I så se, at den varetægtsfængslede mand gik igen i de sager? »Så let skulle det ikke være. Så går man til sine internationale samarbejdspartnere - det gør vi hver dag via Europol. Det er sådan, man initierer tingene. Hvad der derefter sker, er en del af det lukkede grundlovsforhør«. Bussen er ændret, hvordan? »Det eneste, jeg vil citeres for, er, at dekorationen på siderne af bussen var fjernet, og der var lavet nogle konstruktive ændringer, jeg ikke vil gå nærmere ind i«. Kunne man se limrester på bussen? »Der pågår tekniske undersøgelser nu, men vi føler os meget overbeviste om - med de kompetencer, vi har - at det er den rigtige bus«. Har Bagsiden bidraget til efterforskningen ved som det eneste medie at blive på sagen, mens alle andre mistede interessen? »Nej, der må jeg skuffe dig. Befolkningen og medierne hjælper dog på den måde, at hvis bussen stadig befandt sig i det åbne, ville vi have fået henvendelser. Derfor var vi også ret sikre på, at den bus ikke var i det fri. På den måde har det hjulpet.Vi havde fået et hav af henvendelser, hvis bussen var set her og der. Det havde været en hel anden situation«.bagsiden@pol.dk 
BUSSAGEN Bagsiden har indirekte hjulpet politiet en smule.
AFMAGTEN har været massiv, når borgere har haft klokkeklare video-optagelser af forbrydere, men ikke har fået lov til at dele billederne med omverdenen.EN MOR fik en bøde, fordi hun smed et billede på Facebook af en blotter, der havde generet kvindens tiårige datter ved Daglibrugsen i en sydsjællandsk landsby. Manden blev, takket være billedet, senere anholdt. Og fik i øvrigt en mindre bøde end moderen - hun havde nemlig brudt persondataloven.Hun var rasende.MEN Justitsministeriet har åbenbart lyttet og læst - både dette og talrige andre eksempler.OPTAGELSER af åbenlyse forbrydelser kan derfor fremover godt deles med offentligheden, efter at Justitsministeren i går tog sagen op.DOG SKAL billederne ikke bare lægges ud af de enkelte krænkede borgere. Optagelserne skal via politiet, men det skal være langt nemmere at få billederne ud. Først på politiet. dk, som de forurettede borgere derefter kan linke til og dermed sprede til eget netværk.LYDER det som en bagatel? Dét er det ikke! Der har været mange eksempler på, at frustrerede borgere, der har delt overvågningsbilleder, selv er blevet straffet.BUTIKSTYVERIER er f. eks. sat i system, så supermarkeder oplever, at en bande tyve systematisk og nærmest nonchalant vader ud af butikken med hele kasser af varer. Senest fra en Meny-købmand i Valby i København, hvor de tog for 8000 kroner slik. Han havde det hele på sit overvågningskamera - igen. Denne gang offentliggjorde han bare billederne.Det var strafbart. Hurtigt viste det sig i øvrigt, at flere andre forretninger, bl. a. en Lidl og en Fakta, var blevet hærget af de samme tyve.JUSTITSMINISTEREN skal have ros for dette panterspring ind i den digitale nutid. Offentliggørelse kontrolleret af politiet ligger da lige til højrebenet i en hverdag, hvor tyverier og blottere ikke ligger øverst i bunken hos et hårdt presset politi.RESULTATET har været mere og mere selvtægt - nemlig når frustrerede borgere selv tog ' våbnet' med offentliggørelse i hånden.RETSFØLELSEN er efterhånden en slidt krikke, der bliver hevet ud af stalden og brugt til lidt af hvert.Men netop det åbenlyst frustrerende for helt almindelige borgere i at stå med billedmateriale i hånden, uden at politiet bruger det, eller de selv må offentliggøre det, har været til at skrige over.OG SELVTÆGTEN har vist sig at virke. Offentlighedens øjne og ører er overalt, så det er dumt ikke at bruge dem, hvor man kan. Lovligt.Resultatet har været mere og mere selvtægt.
Ekstra Bladet mener.
Jeg sidder med sorg i hjertet og læser om Maria Hirses besynderlige ændring i livet.Jeg kendte hende, da hun i sin tid trådte ind på Nordisk Film i Valby som den smukkeste, uskyldige unge pige. Hun var virkelig noget af det sødeste og kærlige menneske, man kan forestille sig - og meget arbejdsom.Og nu er hun tilsyneladende for anden gang inden for kort tid blevet taget i forbindelse med gemene tyverier i Nordsjælland.JEG PRØVER at forestille mig hende i rollen som kriminel med en rockerkæreste ved sin side, men det lykkes ikke.Sagen er imidlertid, at hun i første omgang blev arresteret af politiet sammen med kæresten i et sommerhus på Kystvej i Vejby Strand.Indtil for nylig havde jeg sommerhus på den dejlige vej ned til havet, og her bor efter min mening for det meste hyggelige folk. For eksempel solgte jeg mit hus til en præst, og min læge fra København boede overfor.MEN I MARIA HIRSES hus fandt politiet dyre, stjålne designermøbler så som store spiseborde og fine og ægte PH-lamper.Det må have vakt opsigt, da politiet ankom på Kystvej og førte Maria og rockeren ud i politibiler.Politiet var nænsomme over for smukke Maria, der ud over og være kendt fra programmet ' Lykkehjulet' også er mor til to børn. Den ene fik Maria under megen opmærksomhed med en rig københavnsk forlagsdirektør og playboy.NU SKULLE MAN så tro, at Maria havde fået et chok og en lærestreg. Men nej.I den forløbne uge var hun i nattens mulm og mørke gået ind i en rigmands hestestald i Nordsjælland.Her blev hun grebet af ejeren.Ifølge Helsingør Dagblad prøvede Maria at stikke af, men blev fanget og fastholdt, til politiet kom. Og endnu en gang anholdt og kørt bort af politiet, der sigter hende for forsøg på indbrud.HVAD ER DET, der tiltrækker sådan en sød pige og mor til til børn til sådan et miljø? Hun ødelægger så meget for sig selv og dem, hun holder af.Kærlighed selvfølgelig! Og tag bare Bonnie og Clyde. Dem holdt vi af i mange generationer - selv om de var ude i noget snavs..Inderst inde misunder jeg dem, der oplever lidenskabelig kærlighed af den kaliber. Det må være grænseløst smukt og vildt og sexet.Men jeg tør ikke selv.Regningen bliver for stor.
Karen Thisted misunder dem, der tør smide alle hæmninger og følge kærligheden. Selv frygter hun, at omkostningerne kan blive for store KAREN THISTED stiller hver uge skarpt på de væsentligste ting i samfundet og i sit eget liv lige nu. For som hun siger: ' Så kan I måske lære af mine dumheder og blive lykkelige...
01 Blomsterfest Kæmpe havefestival rykker ind i ValbyparkenValbyparken bliver i denne uge forvandlet til et sandt mekka for haveelskere, når Cph Garden rykker ind. Her kan selv havenørder blive udfordret og inspireret, og har man kun semi-grønne fingre, kan man tilegene sig masser af ny viden.Det er første gang, havefestivelen afholdes i København. Annette Heick er konferencier alle dage, og man kan møde en masse kendte danskere, der kommer og fortæller om deres haver. Man kan bl. a. møde Hella Joof, Claus Dalby og Signe Wenneberg.På festivalen vil der være masser af blomster og planter, og der vil være fokus på både bæredygtighed, altaner, design og meget mere. Fredag tændes der op i Sankt Hans-bålet med båltaler og hygge. Der kan købes billetter til en enkelt dag eller flere dage. Se hele programmet på haveselskabet.dk. Find billetter fra 100 kr. på billetto.dk.Cph Garden Tudsemindevej, 2450 Valby 21.-25. juni.02 Performance Hvordan lyder byens lyde i musikken?Hele sommeren kan man opleve performances og kunst i byens rum. Kunsten i bybilledet er skabt af storbyteateret Metropolis, og der lægges ud med Urbaphonix. Urbaphonix er skabt af franske Décor Sonore, der improviserer og komponerer musik af byens lyde. Koncerten bliver til, mens man er der, og man kan forestille sig f.eks. bilernes motorlyd, fontænens vandsprøjt og trin over brosten. Det er gratis at deltage. Urbaphonix Kultorvet, 1360 København K Onsdag kl. 16, 19 og 2203 Udstilling John Kørner udstiller på CharlottenborgJohn Kørner er en kendt skikkelse og en af de mest betydningsfulde billedkunsntnere i Danmark. Denne sommer kan man på Kunsthal Charlottenborg opleve en stor soloudstilling af John Kørner. Særligt til denne udstilling har kunstneren skabt en række nye malerier og totalinstallationer, hvor det abstrakte og hverdagsmotiver mødes. Udstillingen breder sig over 1000 m2 og er til dato den største udstilling af hans værker.Altid mange problemer Charlottenborg Fra i dag -13. august.04 Koncert Surrealistiske stemninger i VegaI løbet af 00erne rystede en række musikere op i folk-genren, og det resulterede i, at den såkaldte »freak-folk« fik lov at blomstre med surrealistiske stemninger og halvskøre, følsomme sangtekster. En af de musikere var venezuelanskamerikanske Devendra Banhart. Med en lang række udgivelser i baggagen kommer han nu til Vega i København.Billetter til koncerten koster 305 kr. på ticketmaster.dk.Devendra Banhart Enghavevej 40, København V Torsdag 22. kl. 20.05Hekse Hvad er en heks egentlig i 2017?Som optakt til Sankt Hans undersøges heksen som æstetisk og politisk figur. Mød eksperter, der kigger på heksen fra en kulturteoretisk vinkel, og oplev en performance med udgangspunkt i heksen. Der er gratis entré.Heksekreds Krystalgade 15, 1172 Kbh K Torsdag 18-21.Komik Gakket komiker kommer til Bremen med nyt showMan ved aldrig, hvad man kan forvente, når den canadiske komiker Tom Green går på scenen. Tirsdag kan man opleve ham på Bremen, når han kigger forbi som en del af en europæisk turné. Billetter koster 250 kr. på ticketmaster.dk.Tom Green Nyropsgade 39-41, 1602 Kbh V Tirsdag kl. 20.

KÆRLIGHED I EN KOPCreative Space er ren tidsrejse tilbage til fritidshjemmet. Et par timer i selskab med kopper og vaser og pensler og porcelænsmaling er uhyre afslappende. Man kan enten male noget til sig selv eller aftale, at man maler en ting til hinanden. På den måde tænker man på sin ven, hver gang man drikker af hans eller hendes kop. Det gode er, at når kunstværkerne er brændt, og man henter dem nogle dage efter, ser næsten alt pænt ud, uanset hvor middelmådig en kunstner, man er (se foto, som viser fad med en freestyle-forestilling om Birthe Rønn Hornbech som ung). Fra 150 kr. creativespace.dk.SAMVÆR I FLADE SKOBowling - er det en sportsgren? Det er i hvert fald sjovt, fordi de fleste kan være med. Både børn og voksne ønsker sig en strike, og lykkes det, bliver man uklædeligt glad og selvfejrende.I Big Bowl i Valby koster en omgang bowling 250 kroner pr. bane mandag til torsdag aften. Det er dyrere i weekenden, eller hvis man ønsker brunch med i købet.bigbowl.dk.GÅTUR MED FRITURE-BONUSHver gang man går tur i Dyrehaven, kan man undres over, hvor få mennesker inde fra København, der benytter denne kæmpe skov.Samtaler flyder friere, når man går sammen - og så kan man slutte af med f. eks. en rødspættefilet eller dyrekølle på hyggelige Peter Liep's Hus, som ligger tæt på Klampenborg Station. Pris for rødspættefilet med pommes frites 139 kr. Gå-turen er gratis..SPA BEHØVER IKKE VÆRE DYRTNogle af de bedste samtaler, jeg har haft med mine gamle veninder, er foregået i dampbadet i Frederiksberg Svømmehal. Her mødes vi nogle gange om året, og så driver vi rundt mellem massagestole, sauna-gus, saltvandsbad og den boblende jacuzzi og bliver renset på krop og sjæl. En billet til alt dette er forbavsende billig: 170 kr. svoemmehal. frederiksberg.dk.THE NEED FOR SPEEDTænk at drøne rundt på en bane og være svinsk i ens overhaling af alle sine gode venner... Alt for mange kvinder sidder og knevrer over en kaffe, når de mødes - hvorfor ikke tage ud og opleve noget, man ikke har prøvet før? Og hvorfor ikke give samme gave til flere af dine venner eller familiemedlemmer? Hos Ballerup Gokart Center skal man være minimum otte personer, og så koster det 399 kr. pr. person - inklusiv præmieoverrækkelse med champagne og medaljer.Ballerup-gokart.dk.
De bedste gaver er dem, man kan dele med en god ven efter jul. Glæden forlænges - og I er to, der får glæde af gaven.
I går uddelte Nordisk Film tre hæderspriser i Valby, og en af de inviterede gæster var lord Michael Dobbs, der er forfatteren bag den originale ' House of Cards'-bogserie, der har dannet grundlaget for Netflix-serien af samme navn.Den britiske forfatter, der var inviteret for at give et oplæg om sit arbejde med at skrive politisk fiktion, var meget påvirket af den penible sag, som Netflix lige nu befinder sig i, efter at hovedrolleindehaveren Kevin Spacey er blevet anklaget for flere tilfælde af sexchikane og siden fyret fra serien.»Det har været frygteligt,« siger han til Ritzau og fortsætter: »Jeg synes, Netflix har gjort det rigtige. Det er på tide, at Hollywood og tv-branchen sørger for at sætte nogle højere standarder.« Allermest tænker han på alle de mennesker, der lige nu lider under, at serien er foreløbigt suspenderet og optagelserne sat på hold.»Det har væltet min verden.Man skal jo tænke på, at der er tusindvis af mennesker ansat på ' House of Cards'-produktionen. Der er taxichauff ører, stylister, tømrere - der er mange udover de store skuespillere, der sørger for, at de kan passe deres arbejde, og de har ikke noget job lige pludselig. Det er en tragedie,« siger Dobbs.Håber på fortsættelseHan håber, at det kan lade sig gøre at finde en måde at fortsætte serien på.»Jeg håber, vi kan finde en vej fremad. Alle vil jo gerne have, at den kan fortsætte - ingen ønsker, at den skal slutte på den her måde. Men det er jo ikke min beslutning, det er nogle andre, der skal se, om man kan reparere de skader. Men jeg kan ærligt sige, at det har knust mit hjerte,« siger han.Det er 30 år siden, Michael Dobbs, der tidligere har haften fremtrædende rolle som politiker for de konservative i Storbritannien, skrev trilogien ' House of Cards'.»Det var egentlig en slags uheld, jeg havde aldrig tænkt, at jeg skulle være forfatter, eller at bogen skulle udkomme.Men 30 år senere er vi her stadig, og historien - håber jeg - er stadig relevant.« Hvorfor serien er blevet så omtalt og populær verden over, mener han handler om, at han selv har en baggrund som politiker.»En del af det er held. Og så kender jeg politik indefra.Hvis man er i politik, er det de færreste, der har tid til at skrive noget ordentligt om det. Og er man ikke i politik, så er det svært at skrive om,« siger han/ ritzau/.

ANALYSE Væksten fortsætter på projektmarkedet, som når at igangsætte projekter for 79,8 mia. kroner i år. Det samlede aktivitetsniveau for det professionelle byggeri bliver dermed 10 procent højere i 2017 sammenlignet med det foregående år, konkluderer Byggefakta, der står bag forudsigelsen i prognosen " Trends for byggebranchen Q2 2017".- Byggeriet buldrer derudad.Opjusteringen af prognosen skyldes, at boligprojekterne sættes i gang med højere hastighed. Det er en tendens, der begyndte at vise sig især i sidste del af 2016, som kun er blevet forstærket i første halvdel af 2017. I de første syv måneder i 2017 er der i gennemsnit igangsat projekter for 1.mia. kroner mere hver måned sammenlignet med 2016, fortæller Jens Slott Johansen, der er adm. direktør i Byggefakta.Boliger bygges før salgMed en vækst på 35 procent fra 2016 udgør boligbyggeriet i år 34,5 mia. kroner, hvilket svarer til 43 procent af det samlede projektmarked.Det er især kombinationen af lave renter og høje priser, der gør boligerne til et interessant investeringsobjekt, vurderer Byggefakta.- Generelt har developerne haft travlt med at komme i gang med projekterne. Finansieringen lader til at sidde løsere hos investorerne.Tidligere var der almindeligvis et krav fra investorerne om, at en andel af boligerne i et projekt skulle være solgt, før byggeriet kunne gå i gang. Noget usædvanligt ser vi nu, at de nogle steder er gået i gang med at bygge, før boligerne er sat til salg, vurderer Jens Slott Johansen.Hovedgruppen " Sport, fritid, kultur &amp; hotel" går mærkbart frem fra 4,6 mia.kroner i 2016 til 6,8 mia.kroner i år. Fremgangen trækkes især af de 1,3 mia.kroner, som det koster Nordic Choice Hotels at forvandle centralpostbygningen i Tietgensgade i København til et hotel.Også indenfor anlægsområdet er der meldinger om opjusteringer og vækst. Her fremhæves Fjordforbindelsen Frederikssund, sporombygningen mellem Valby og Svanemøllen samt første etape af den tiårige forvandling Esbjerg Havn som vækstlokomotiver med en samlet pris på omkring 1,5 mia. kroner.Om rapportenRapporten " Trends for byggebranchen Q2 2017" er baseret på mere end 100.000 dataindsamlinger fra mere end 13.000 byggeprojekter.Rapporten dækker det professionelle projektmarked. Data dækker dermed både offentlige og professionelle private byggerier og omfatter både nybyg, til-og ombygninger, ind-og udvendige renoveringer samt anlægsarbejde.Tallene dækker ikke Hr. og Fru. Jensens byggeri af et nyt parcelhus eller en ny carport.
Boligbyggeriet fortsætter rekordvæksten og sættes stadig oftere i gang, før boligerne er sat til salg.
Når du optager musik, er der én lydeffekt, du ikke kan komme udenom at forholde dig til. Rummets klang vil altid påvirke lyden af dine indspilninger.Det vil forlænge klangen af tonerne og ofte forfordele nogle af frekvenserne og dermed i en vis forstand forvrænge lyden, og måske vil det endda skabe ekko.Hvis du da ikke vælger at dæmpe rummet, eller vælger at tage en dyne over lydkilden og mikrofonen, sådan at rummet ikke klinger med overhovedet. Men da bliver den manglende klang næsten en effekt i sig selv, og oftest gør man det for at lægge ' kunstig' rumklang på senere i processen.På den danske saxofonist og komponist Sonja LaBiancas fremragende solodebut med den sigende titel, About Room, Room to Be, Rooms, er rummenes klange et meget centralt element. Og Sonja LaBianca, der er og har været en central figur i orkestre som Selvhenter, Valby Vokalgruppe og Choir of Young Believers, er ligefrem taget ud i felten for at finde særligt velklingende rum.Rummene fungerer som en slags medspiller for den talentfulde saxofonist. De farver lyden, og de betinger Sonja LaBiancas og hendes gæstemusikeres måder at spille på.I de rum, som har flere sekunders lang rumklang, spiller hun få toner og holder mange pauser, sådan at tonerne får lov til at klinge ud. Ja, man kan ligefrem høre, hvordan hun lytter efter rummene. Som på nummeret »Marguerite«. På andre af numrene bliver reallyde fra rummene aktiveret.På »India Song« for eksempel, hvor man hører skridt tæt på samt hører lyden af børn, der leger uden for rummet.Og pludselig, på nummeret »For Asger«, er vi i et rum med en langt kortere rumklang end på de tidligere numre.Hvilket giver nogle helt andre muligheder i kompositionerne, muligheden for at proppe flere toner ind i de melodiske fraser.About Room, Room to Be, Rooms er på den måde konceptuel.Men den fortaber sig ikke i sit koncept. Derimod bruger Sonja LaBianca konceptet til at tvinge sig selv og lytteren til at være ekstremt nærværende.Og det bliver dermed et koncept, der får alle involverede til at rette opmærksomheden imod de miljøer, musikken er optaget i. Hvilket nærmest får det musikalske samspil med rummene til at virke som ordløse overvejelser over vores plads i verden.EmilEggertScherrebeck

Suits, serien kan ses på Netflix L igesom ' Mad Men' er ' Suits' runden af den amerikanske filmgenre, som så dagens lys i 1950' erne, direktionsgangsdramaet.Om sammenlægninger, kampagner, fusioner, fyringer, ansættelser, monopoler og karteller. Alt det, disse mere eller mindre civiliserede banditter i skræddersyede habitter og damer i dragter og på høje hæle beskæftiger sig med. Fra årle morgen efter en løbetur i Central Park til en mahognifarvet sjus eller glasklar dry Martini tæt på midnat.' Suits' på Manhattan er ikke helt så interessant som Chicagos mere sofistikerede ' The Good Wife'. Men den fungerer underholdende nok med sine sætstykker og klicheer. Anført af en ungersvend, som er småautistisk overklog og aldrig har været på Harvard, dette fornemme universitet, som i serien er alfa og omega for overhovedet at få lov at gå i titlens jakkesæt. Han er så sammen med den meget smarte sagfører, som kan det der med at vinde retssager og forlig og samtidig score en kvinde, hver gang han løfter et øjenbryn eller afsender et langsomt smil.Som alle føljetoner i denne dur er den fuld af klicheer. Den skrappe advokat, god nok på bunden. Den trofaste og chikke sekretær, måske, måske ikke forelsket i sin chef. Så er der chefadvokaten og direktøren for det hele, i disse tider gerne en selfmade kvinde, som er strikt og streng, men retfærdig. Ind imellem halv-og helonde små djævle og over dem overskurken, som overlever i sæsoner som ondskabens røde tråd midt i alle de interne trakasserier på kontorerne. Hvor alt er meget amerikansk i stil og sprog. Du kan blive fyret på en studs, du er kun så god som din sidste replik.Mænd kan godt lide at kramme et stykke sportsredskab, når det er lige ved at gå galt. Kvinder viser gerne kavalergang, men aldrig i det samme tøj. Seksuelt elsker den slags serier stående samlejer i kontoromgivelser, op ad væg eller reol.Nu og da på toiletområder, der er på størrelser med en villa i Valby. Parringsakten begynder gerne med, at kvinden vil have skjorten af manden, mens han løfter op i hendes kjole. Alt imens de gnasker løs på hinandens kyssetøj, som om det var stegte kyllingelår.Men der er jo så skuespilleren Meghan Markle. Den smukke kloge brunette, som skal giftes med en engelsk prins. Selv en republikaner som jeg synes, han er heldig, hun ham værdig. I ventetiden kan hun se den udmærkede serie om sin kommende svigermor - ' For better and for worse', som de siger på det sprog, når de giftes - men hendes tilkommende kan gense i sæsoner - vi vist oppe på syv - hvad der venter ham. Den heldige rad.bo.tao.michaelis@pol.dk .Over dem overskurken, som overlever i sæsoner som ondskabens røde tråd.

Jacob Blomgren er ansat som public affairs director hos public affairs-bureauet Rud Pedersen. Han er uddannet økonom og kommer fra en stilling som særlig rådgiver for den radikale partileder Morten Østergaard. Han var særlig rådgiver for Morten Østergaard i hans tid som uddannelsesminister, skatteminister og økonomiminister. 

Der findes få kvinder i Danmark, der har skabt så megen debat som Sørine Gotfredsen. Der findes også få kvinder, der selv har været genstand for så megen debat.Sørine Gotfredsen, der nu fylder 50 år, er en af meningsdannelsens grand old ladies og herudover både præst, journalist og forfatter. Senest har hun udgivet bogen ' Løftblikket.Nåde i narcissismens tid', hvor hun gør op med tidens tendens til selvforelskelse, selvrealisering og i det hele taget at se sig selv som centrum for verden. Det kan føre til rådvildhed, mener hun, og retningsløshed.For Sørine Gotfredsen er det ikke lysten, men pligten, der er retningsgivende, og det enkelte menneske er på vej et farligt sted hen, hvis det tror, at det skal være gud i sit eget liv.Det er der imidlertid et flertal, der tror i dag, og hun opfordrer os til at være mere ydmyge og selvkritiske.Det sidste er hun selv. Som en af de få meningsdannere går hun i rette med sig selv og tager konsekvensen, hvis hun er faret for voldsomt i blækhuset. Det kunne mange lære noget af, ikke mindst fordi det efterlader indtrykket af et intellektuelt menneske, der ikke er blind for egne svagheder, men bestandigt på vej mod at blive en bedre udgave af sig selv.Konfirmeret som den enesteHun er opvokset i et konservativt hjem og datter af en mor, der var kunsthistoriker, og en far, der var lektor i økonomi. Det var ikke et religiøst hjem, og Sørine Gotfredsen valgte som den eneste af de fire søskende at blive konfirmeret. Mange går den anden vej - vælger ikke at blive konfirmeret - og opfatter det som progressivt, men tilvalget af troen kan også være progressivt.Mainstream har Sørine Gotfredsen aldrig været.Mener noget om altHun er et intellektuelt nysgerrigt menneske og bestandigt undervejs med nye bogprojekter eller med at læse og udfordre læsningen af Kierkegaard, Dostojevskij, Luther, Pascal, Houellebecq og Grundtvig.Med bemærkelsesværdig logisk stringens kan hun formidle alt fra Luthers betydning for kirken til værdien af tv-programmet ' Giftved første blik', ligesom hun kan perspektivere alt fra kvindefodbold til terror, over tørklædedebat og det omsiggribende krammeri. Hendes bagkatalog er kort sagt imponerende.Sørine Gotfredsen er dog ikke kun værdikriger og åndsmenneske, men også et valgslægtskab for de mennesker, hun vælger at knytte til sig. Hendes venner beskriver hende som ærlig, loyal og indsigtsfuld i kærlighedsanliggender. Som et menneske, der er meget generøs med sig selv og sin tid.Meningen med livet er for Sørine Gotfredsen, at man skal elske mere, leve mere, glædes mere og tro mere.asmh@berlingske.dk Fakta: SØRINE GOTFREDSENFødt 7. juli 1967 i Hadsten.I 1993 uddannet journalist fra Danmarks Journalisthøjskole og kort efter tilknyttet dagbladet Aktuelt.I 2014 blev hun cand. theol. fra Københavns Universitet og har desuden studier i dramaturgi og medievidenskab bag sig.I dag er hun præst ved Jesuskirken i Valby og skriver fast for Berlingske og Kristeligt Dagblad.
50 ÅR I DAG Sørine Gotfredsen har aldrig været en metervare, men kalder til opgør med den selvoptagne tidsånd.
Der findes få kvinder i Danmark, der har skabt så megen debat som Sørine Gotfredsen. Der findes også få kvinder, der selv har været genstand for så megen debat.Sørine Gotfredsen, der nu fylder 50 år, er en af meningsdannelsens grand old ladies og herudover både præst, journalist og forfatter.Senest har hun udgivet bogen »Løft blikket.Nåde i narcissismens tid«, hvor hun gør op med tidens tendens til selvforelskelse, selvrealisering og til i det hele taget at se sig selv som centrum for verden. Det kan føre til rådvildhed, mener hun, og retningsløshed.For Sørine Gotfredsen er det ikke lysten, men pligten, der er retningsgivende, og det enkelte menneske er på vej et farligt sted hen, hvis det tror, at det skal være gud i sit eget liv.Det er der imidlertid et flertal, der tror i dag, og hun opfordrer os til at være mere ydmyge og selvkritiske.Det sidste er hun selv. Som en af de få meningsdannere går hun i rette med sig selv og tager konsekvensen, hvis hun er faret for voldsomt i blækhuset. Det kunne mange lære noget af, ikke mindst fordi det efterlader indtrykket af et intellektuelt menneske, der ikke er blind for egne svagheder, men bestandigt på vej mod at blive en bedre udgave af sig selv.Hun er opvokset i et konservativt hjem og datter af en mor, der var kunsthistoriker, og en far, der var lektor i økonomi. Det var ikke et religiøst hjem, og Sørine Gotfredsen valgte som den eneste af de fire søskende at blive konfirmeret. Mange går den anden vej - vælger ikke at blive konfirmeret og opfatter det som progressivt, men tilvalget af troen kan også være progressivt. Mainstream har Sørine Gotfredsen aldrig været.Hun er et intellektuelt nysgerrigt menneske og bestandigt undervejs med nye bogprojekter eller med at læse og udfordre læsningen af Kierkegaard, Dostojevskij, Luther, Pascal, Houellebecq og Grundtvig. Med bemærkelsesværdig logisk stringens kan hun formidle alt fra Luthers betydning for kirken til værdien af TV-programmet »Gift ved første blik«, ligesom hun kan perspektivere alt fra kvindefodbold til terror over tørklædedebat og det omsiggribende krammeri. Hendes bagkatalog er kort sagt imponerende.Sørine Gotfredsen er dog ikke kun værdikriger og åndsmenneske, men også et valgslægtsskab for de mennesker, hun vælger at knytte til sig. Hendes venner beskriver hende som ærlig, loyal og indsigtsfuld i kærlighedsanliggender.Som et menneske, der er meget generøs med sig selv og sin tid.Meningen med livet er for Sørine Gotfredsen, at man skal elske mere, leve mere, glædes mere og tro mere.asmh@berlingske.dk Fakta: Sørine Gotfredsen blå bogSørine Gotfredsen er født 7. juli 1967 i Hadsten.I 1993 blev hun uddannet journalist fra Danmarks Journalisthøjskole og blev kort efter tilknyttet dagbladet Aktuelt.I 2014 blev hun cand. theol.fra Københavns Universitet og har desuden studier i dramaturgi og medievidenskab bag sig.I dag er hun præst ved Jesuskirken i Valby og skriver fast for Berlingske og Kristeligt Dagblad.
50 i dag. Sørine Gotfredsen har aldrig været mainstream. I opposition til en narcissistisk til tidsånd opfordrer hun os til at være mere ydmyge og selvkritiske.
Manuskriptforfatteren Jens Dahl (" Pusher" og krimiserien " Lulu og Leon") debuterer som instruktør med lavbudgetfilmen " 3 ting", der både vil være krimidrama og eksistentielt kammerspil.Den fortættede film foregår på et hotelværelse, hvor sprængstofeksperten Mikael (verdensstjernen Nikolaj Coster-Waldau) stikker sine medsammensvorne for selv at undgå straf. Der er 24 timer til retssagen, hvor Mikael skal vidne mod en gruppe serbiske kriminelle. Anklageren Nina (en klædeligt kølig Lærke Winther) forbereder Mikael på retssagen, men ret hurtigt får den anklagede serveretten og trækker både Nina og PET-betjentene Sander (en fremragende Jacob Hauberg Lohmann) og Carsten (Morten Holst) godt rundt i manegen.Der er tilsyneladende mange ligheder mellem Bryan Singers labyrintiske noir-mesterværk " The Usual Suspects" fra 1995 og den danske spændingsfilm " 3 ting". En mand genfortæller en forbrydelse, og gennem politibetjentens afhøring forsøger publikum at afkode, hvad der er op og ned i den anklagedes historie. Så langt - og så godt - for krimiplottet.Mikael kræver tre ting for at vidne: PET skal hente hans ekskæreste Camilla (Birgitte Hjort Sørensen), han skal have fingrene i en gammel trækasse, og to portioner butter chicken fra en lille snask i Valby skal leveres i lobbyen.Spillefilm med lave budgetter kræver et spændstigt manuskript og insisterende interessant dialog. For når alt det visuelle skrælles væk, montagerne og tilbageblikkene, og kun den mundtlige genfortælling står tilbage, skal den fortælling kunne bære publikum igennem halvanden time. Det kræver et højt eksistentielt udviklingsstadium, hvor karakterernes kompleksitet og almenmenneskelighed forenes. Og det er her, " 3 ting" halter. Krimidelen fungerer, men den eksistentielle overbygning er desværre for banal." Jeg vil gerne være et bedre menneske," siger Mikael til ekskæresten Camilla. Filmen leger med på Mikaels fromme og tidstypiske ønske ved hele tiden fermt at udfordre os på, om det mon passer. Men Mikael og Camilla og deres fælles fortid bliver aldrig nærværende eller nervepirrende nok til for alvor at fastholde interessen for karaktererne.Ønsket om at blive bedre fremstår forslidt, fordi det udforskes trivielt.Det bliver bemærkninger om karaktererne, der skal give dem dybde. " Min kone er for resten borderline," siger PET-betjenten Sander, og anklageren Nina har måske haften affære med en giftkollega.Sådanne eksempler devaluerer det eksistentielle lag, der bliver til et krimi-appendiks.En tredjedel af billedet er ofte i mørke og hinter til de menneskelige skyggesider, mens skuespillernes mumlen i stedet slører for meget af replikkerne.Nikaloj Coster-Waldau har både charme og styrke nok til at matche den spegede Mikael, mens Birgitte Hjort Sørensens Camilla bevæger sig for langt ude på klicheernes overdrev. Hvorfor vil hun tilbage til Mikael? Svaret opløses i den indelukkede luft. " 3 ting" forløses derfor ikke som eksistentielt kammerspil.Dansen om Mikaels troværdighed har ellers kimen til noget uudgrundeligt og pirrende.Men fordi filmen ikke trænger derned, hvor det menneskelige bliver mørkt og for alvor vedkommende, er den ellers stramt koreograferede film lidt for tit ude af takt. J.kultur@k.dk 
film Der er tankevækkende krimitakter i det danske krimidrama " 3 ting", men det eksistentielle niveau er for banalt.
Klokken er 5.32. Kirstinehøj i Kastrup. 21-årige Kasper Traulsen lader fingrene glide hen over bøjlerne med de rensede skjorter. De fleste er lyseblå og hvide og ligner komponenter til et klædeskab for businessfolk.Om en times tid er han klar til at sætte sig ind i varevognen og køre ud med rent tøj til de kunder, der ikke selv har tid eller lyst til at ordne deres beskidte vasketøj.Der lugter af natgammelt soveværelse i den hvide industribygning, hvor flere firmaer vasker, renser og ruller alt fra gardiner til topmadrasser, sko, undertøj, T-shirt, skjorter, undertøj og jakkesæt.»Beskidt vasketøj lugter sådan her, når der er meget af det«, siger han og peger ind i en del af bygningen, som bugner af beskidt tøj i plastiksække.Han har job som chauffør i online-firmaet Washa. com, der henter og ordner privates vasketøj og leverer det igen ved deres hoveddør. Og han håber, at han med tiden kan komme til også at få andre funktioner i virksomheden.»Jeg tror ikke, at uddannelse er vejen frem mere. Arbejdsmarkedet ændrer sig så hurtigt, at før noget når at blive til undervisningsmateriale, har virkeligheden allerede ændret sig«, siger han.Derfor har Kasper Traulsen heller ikke noget imod at give den en ekstra skalle og arbejde over. Ofte arbejder han 9-10 timer.I går arbejdede han 13, siger han.Han printer lyserøde sedler ud med bestillinger fra kunderne. I dag har han 35 stop på sin rute, der begynder på Frederiksberg og når omkring Valby, Indre By, Østerbro, Nørrebro, Charlottenlund og Hellerup, inden han igen ender på Kirstinehøj, når klokken er 15.Han pakker den turkise varevogn med rene skjorter og jakker i gennemsigtige plastikposer på et stativ. De fleste af arbejdsdagens timer sidder Kasper Traulsen i bilen. Fordi han møder så tidligt om morgenen, har han ikke spist morgenmad, inden han møder ind.»Jeg kan simpelt hen ikke få noget ned, når jeg lige er stået op«, siger han.Nogle gange spiser han først, når han er færdig med sin vagt. I dag har han dog en flaske kakaomælk under førersædet og to små bøtter med en slags risalamande.Første kunde bor på Hostrups Have på Frederiksberg - et ungt par i tyverne.De afleverer hurtigt deres beskidte vasketøj. Næste kunde er blot fire minutter væk. Han står i bar overkrop og rækker sit beskidte tøj ud til Kasper Traulsen gennem en sprække ved døren.»Det er ikke altid, at folk er fuldt påklædt, når jeg kommer. Men det er helt fint, det er jo os, der kommer til deres hjem«, siger Kasper Traulsen.elisabeth.astrup@pol.dk Fakta: Serie Danmark om morgenenMorgen er transport og afsked med vores kære. Morgen er starten på arbejdsdagen for nogle og fyraften for andre. Løb til skole og kø på motorvejstilkørslen.Politiken har sat vækkeuret og tager ud og siger godmorgen.Har du forslag til, hvor vi skal komme på besøg næste gang, så skriv til morgen@pol.dk.
GODMORGEN 21-årige Kasper Traulsen henter vasketøj ved hoveddøren og bringer det rene tøj ud igen.
75 I MORGEN. For billedkunstneren Anita Jørgensen er jern ikke bare jern. Er det råt jern eller beholderplade? Har det glødeskal? Det er ikke lige meget.For hvert materiale har sine egne helt særlige egenskaber, der bør værdsættes og fremhæves.Det mener i hvert fald Anita Jørgensen.Det helt særlige blik for materialers kvalitet og udtryk er et gennemgående kendetegn i hele kunstnerens karriere.Fra sin tid på Skolen for Brugskunst i slutningen af 1970' erne og begyndelsen af 80' erne og siden som medstifter af kunstnerkollektivet Leifsgade 22 i 1984, har materialebevidstheden været centrum for Jørgensens virke. Hun er ganske simpelt helt eminent til at se skønhed, hvor andre ser byggeklodserne til et nyt højhus. Og er i stand til at pille de helt rigtige skruer ud af bunken, sætte dem sammen med gummi, ikke en hvilken som helst gummi, det er klart, og beholderplade og i samspillet mellem materialerne skabe poetiske og uudgrundelige værker, der bare står og er.De har ikke et budskab, de skal ikke sælge nogen idé.De er poetiske skær og klipper placeret rundtomkring på pladser, i foyerer og på museer.I Anita Jørgensens værker er det interessante ikke mindst, hvad der foregår i rummene mellem forskellige materialer.Netop disse mellemrum mellem signaturmaterialer som bly, gummi, jern og granit på den ene side og papir, tekstil, vand og neon på den anden giver poesien i Anita Jørgensens værker.I modsætning til sine samtidige De Unge Vilde, der stillede sig i opposition til minimalismen fra årtierne forinden og genoptog det symboltunge maleri, arbejder Jørgensen i en kunstnerisk praksis, der står direkte på de minimales skuldre.Det er forholdet mellem tyngde og lethed, fylde og spinkelhed, det enkelte simple værks samspil med rummet, det er installeret i, der er pointen her.I bogen ' Anita Jørgensen - Skulptur', beskriver kunstkritiker Trine Ross Jørgensen som »en uopdragen arkitekt«. Hun arbejder med rum på måder, der kan minde om arkitektens. Hun har eksempelvis stået for den kunstneriske bearbejdning af foyeren hos Kammeradvokaten, hos Nykredit og Accenture. Men hvor arkitekten tænker i praktiske løsninger, tænker Anita Jørgensen i at bidrage med ro, poesi, spænding, vibrationer og spørgsmål.Hun ændrer rummene og den måde, vi opfatter dem på.Der ligger ikke ret mange svar i Jørgensen værker, ikke klart fortalte historier eller moraler, men dryp af ro og eftertænksomhed.Mange, der ikke tror, de kender til Anita Jørgensens værker, gør det alligevel.Hun er en yndet udsmykker af det offentlige rum, og mange går dagligt forbi hendes skulpturer ved biblioteket i Lyngby, Lyngby Storcenter, biblioteket på RUC, kører forbi hendes neonoplyste gavl ved Valby Station eller lyssætningen på Byens Bro ved Odense Banegård.

Vi nærmer os kommunalvalget, og det såkaldt »Grønne flertal« benytter debatten om byggeri på Amager Fælled til at række ud efter Socialdemokratiets overborgmesterpost i København.Hvor trist at en misforstået miljøsag skal blive hovedemnet omkring Københavns byudvikling i valgkampen.Der er mange gode grunde til at værne om miljøet og den spidssnudede frø på Amager Fælled, men hvor er de gæve miljøkæmpere i resten af byen, hvor der på Amager Strand, i Valby på den gamle F. L. Smith Maskinfabrikgrund, i Sydhavnen ved HC. Ørstedsværket, på Islands Brygge og i Nordhavnen bygges boliger i et omfang, som ikke er set siden København sprang ud over voldene i slutningen af 1800-tallet? Har nogen overhovedet bevæget sig rundt i disse massive byggeområder, hvor der i stort omfang bliver bygget billigt, dårligt og tæt? Der bliver bygget med en så grov udnyttelse af grundene, at de nederste lejligheder ligger i fuldstændigt mørke.Der bliver bygget tæt op ad stærkt trafikerede veje. De stakkels beboere i deres dagligstuer får en dejlig udsigt til hjulkapsler på den tunge trafik, der kører forbi.Der bliver ofte bygget i en kvalitet, som er under al kritik. Lokalpressen flyder over med rædselshistorier om folk, der flytter ind i byggerier, der hverken er halvt eller helt færdige. Arkitekturen på byggeriet (bortset fra enkelte undtagelser) er renset for arkitektur og er rent totalentreprenør-billig-byggeri til tårnhøje priser.Hvor er de gode principper fra byggeriet i trediverne (dansk arkitekturs guldalder). Principper som lys, sol og luft. Principper som en god og solid byggeteknik, og en arkitektur man kan være bekendt.Debatten burde dreje sig om, at Københavns Kommune i byplanlægningen og i byggetilladelser, må fokusere på at hæve kvaliteten af, hvad der bliver bygget, og ikke om en misforstået miljøsag på Amager.Hvorfor er Amager Fælled så værdifuld, at der ikke kan bygges der, medens der overhovedet ikke er noget fokus på alt det andet, der bliver bygget, som i omfang har mange gange større indflydelse på titusindvis af menneskers dagligdag, og som har konsekvenser mange år frem i tiden.Skal det være tv-kokken Nikolaj Kirk, der har gået en tur på Amager Fælled og fundet en sjælden urt, og publiceret dette i medierne, der skal sætte debatniveauet for, hvordan København skal udvikles? Er der virkelig ingen arkitekter, byplanlæggere, videnskabsmænd, der kan komme med faglige og kritiske vinkler på dette? Er det kun letkøbte følelser, der skal styre, hvordan vores hovedstad skal udvikles?.

I næste uge fremlægger Carlsberg sin  markedsopdatering for tredje kvartal. 
Carlsberg-bossen vil genskabe tilliden til investorerne, men smækker døren i for små aktionærer  . 
Set fra sidelinjen er det et ejendommeligt spil, der for tiden kører i Venstres gruppe i den københavnske borgerrepræsentation, hvor den siddende børne-og ungdomsborgmester, Pia Allerslev (V), har rettet angreb mod den nye spidskandidat Cecilia Lonning-Skovgaard (V).Men de hårde angreb er kun forventelige, lyder det nu fra gruppeformand i Venstregruppen på rådhuset, Flemming Steen Munch, der ikke lægger skjul på, at »vi havde hellere været foruden det her slagsmål«. »Jeg tror, vi alle sammen helst ville være den strid foruden, men vi har også godt vidst, at der kunne komme noget, i og med at Pia Allerslev jo bogstaveligt talt blev gået som Venstres spidskandidat.Så vidste vi jo godt, at der på et eller andet tidspunkt kom noget fight back. Det skulle man da være naiv for ikke at forestille sig«, siger gruppeformanden og tilføjer: »Det er klart, at der er en uenighed, og så kan man vælge, om man bare vil sige ' OK, det er så det', eller om man vil fremsætte sine egne synspunkter. Det er så det, Pia har valgt at gøre i den her sammenhæng«. Det kom som en overraskelse for mange, også Allerslev, da en samlet bestyrelse i Venstre København sidste år pludselig vendte hende ryggen og anbefalede Cecilia Lonning-Skovgaard som ny spidskandidat. Hun blev efterfølgende valgt af de københavnske venstremedlemmer som spidskandidat.I de seneste uger har Allerselv, der fortsat sidder som borgmester, rettet hård kritik af Lonning-Skovgaards forslag om sanktioner over for de københavnske skoler, der har takket nej til at søge en særlig pulje penge, der er rettet mod at skulle løfte fagligt svage elever.Senest i et debatindlæg i Valby Bladet i sidste uge, hvor Allerslev sammen med ingen anden end den socialdemokratiske overborgmester, Frank Jensen, kritiserede forslaget fra Lonning-Skovgaard.Et debatindlæg, der fik et andet venstremedlem af borgerrepræsentationen, Caroline Stage, til at beskylde Allerslev for et »barnligt angreb og tenderende til det partiskadelige«, som hun forklarede i Politiken.Gruppeformand Flemming Steen Munch mener ikke, at man ligefrem kan kalde Pia Allerslevs kritik af Lonning-Skovgaard ' partiskadelig', men: »Vi har jo i Venstre altid haft ry for, at der er højt til loftet og langt til døren, uden at vi nødvendigvis behøver bruge enhver lejlighed til at afprøve afstanden«, siger han.Cecilia Lonning-Skovgaard profilerede sig i spidskandidaturopgøret sidste år på at være en mere rendyrket liberal profil. Hun lancerede i sidste uge et forslag om at gå hårdere til bandemedlemmers familier på forskellige måder. Ikke alle forslag var dog ifølge Venstres politiske ordfører på Christiansborg, Jakob Ellemann-Jensen, »inden for skiven«. »Selvfølgelig skal vi ikke straffe kollektivt«, sagde han.Det lykkedes ikke at få en kommentar fra Pia Allerslev inden deadline.msk@pol.dk Vi havde hellere været foruden det her slagsmål Flemming Steen Munch.
Medlen af Venstres borgerrepræsentation kalder Allerslevs »fight back« for et »barnligt angreb og tenderende til det partiskadelige«.
Gigant vil sælge storcentre for 4 mia Danmarks næststørste ejendomsselskab, Dades, gør klar til at sælge ud af ejerandele i en række storcentre. 

Kan du forstå naboernes bekymringer for en tredobling af antallet af ungdomsboliger på denne grund i forhold til det, lokalplanen i dag giver lov til? »Vi forstår godt nabointeressen for projektet, det er meget naturligt. Overordnet set mener vi, at 8.500 kvadratmeter til cirka 277 beboere - over 30 kvadratmeter per beboer - er passende. Det flugter meget godt med andre studieboligprojekter i København, vi har set. Vores opfattelse er, at de studerende vil bidrage positivt til området, uanset om det er 100 eller 277 studerende. Hvis man tænkte, at der i stedet blev bygget måske 100 familieboliger, og man antog, at nogle af dem blev beboet med par og børnefamilier, så ville man måske ikke nå helt op på 277 beboere, men nok heller ikke langt fra«, siger Michael Helbo.Forstår jeg det ret, at jeres køb af grunden i Nordhavn er betinget af, at projektet kan lokalplangodkendes i sin nuværende form med 277 studieboliger frem for de 100, som kommunen hidtil har givet lov til? »Vi kan ikke udtale os om salgsaftalen.Men kan sige overordnet, at vores nuværende koncept ikke kan gennemføres med 100 studieboliger«. Selve opholdsrummet i nogle af de møblerede boliger er nede omkring 9 kvadratmeter, fremgår det af materialet.Til gengæld bruger I en del plads på fællesarealer. Har I undersøgelser af, om unge foretrækker den kollegieform? »Vi mener ikke, det er en helt retvisende og sammenlignelig måde at fremstille boligernes areal på. De mindste boliger er snarere 18 kvadratmeter, inklusive eget bad og toilet, entrézone og indgang. Hvis du dertil lægger de ret store fællesarealer, fælleskøkkener med mere, så bliver det totale bruttoareal per lejlighed i Nordhavn lige over 30 kvadratmeter. Og ja, mange studerende vil gerne bo sammen med andre studerende, hvis stedet er attraktivt med gode sammenhængende fællesarealer. Vi tester løbende konceptet med de studerende, og det bliver meget positivt modtaget«.I vil bygge på Østerbro, Amager, Frederiksberg, Valby og i Ørestad - to adresser er kendt, kan du løfte sløret for de andre? »Vi kan først sige de præcise lokationer, når de er længere fremme i processen. Vi leder i øvrigt hele tiden meget aktivt efter flere attraktive placeringer«. Hvad bliver huslejen? »Vores targethusleje er mellem 3.500 og 5.000 kroner månedligt, men det kommer til at variere afhængigt af omkostningerne.Det mener vi er ret attraktivt for den kvalitet«.flemming.christiansen@pol.dk De studerende vil bidrage positivt til området Michael Helbo, direktør.
Michael Helbo, der er direktør for kollegier hos Nordic Real Estate Partners, vil bygge en række storkollegier i København.
En alsidig musiker med et bredt repertoire, sådan er Anders Koppel, der kommer fra en af Danmarks måske mest kendte familier inden for musikken. Han selv blev kendt med sin ikoniske orgellyd i rockbandet Savage Rose, som han var med til at stifte som 20-årig i 1967 bl.a. med sin bror, Thomas Koppel. 

Min gode ven og partifælle, Kristen Touborg, Lemvig, er død, 73 år gammel.For blot to uger siden gik Kristen og jeg rundt på hans marker, og han fortalte om, hvordan han har genskabt søen ved møllen og tilbageført åen til sit oprindelige løb. Alt sammen på Kristens egen fødegård Klostermølle i Gudum. Og i dag er Kristens liv så ovre, efter et biluheld på Herningvej ved Holstebro. Det er slut alt for brat og alt for voldsomt, og Kristen vil blive savnet.Kristen var medlem af Folketinget fra 1994 til 2011, valgt i Vestjylland, hvor hans hjerte altid var. Han kæmpede for et mere lige Danmark - for at hele Danmark har ret til at blive hørt og inddraget, ikke kun »jer øst for Valby Bakke«, som han indimellem kærligt påpegede.Han var vestjyde med hud og hår. Kæmpede for vestjydernes ret til et godt liv.Og han var landmand. Økologisk landmand, men med stor forståelse for de udfordringer hele landbruget står midt i. Derfor var det også oplagt, at han blev fødevareordfører for SF, og her kæmpede han for ordentlige forhold for landbruget, men også for dyrene, og langt før alle andre partier fik en dyrevelfærdsordfører, så var Kristen det.Kristen var helt sin egen.Han stod ved sine rødder. Han talte jysk fra Folketingets talerstol - for han stod ved, hvem han var. Og han sagde altid hvad han mente.I Folketinget var han kendt som SFeren med den røde skjorte, men også klar til at kæmpe for dyrene. Han tog gerne en voldsom infight med en minister for sagens skyld.Mange ministre har mærket hans indignation, hvis der ikke blev lyttet til Folketinget.Kristen var lige ud af landevejen, provokerende, sjov og kærlig, og jeg kan slet ikke forstå, at jeg ikke skal tale i telefon med ham igen, eller gå en tur, eller få en bjørnekrammer, når modvinden kommer, og der er behov for gode venner.Han var den første, der støttede mit kandidatur som formand, han var kritisk, men altid ordentlig og ærlig. Jeg vil savne min ven Kristen - for han var mest min ven, dernæst min partikollega.Tak for din store indsats! Mine tanker går til hele din kærlige familie Æret være Kristens minde.Pia Olsen Dyhr.
Mindeord. SFs formand, Pia Olsen Dyhr, mindes sin ven og partifælle, Kristen Touborg, der er død i en trafikulykke.
50 I MORGEN. En dag, når historien om børnefilmen skal skrives - den der endegyldige historie, der sætter punktum for et af de områder, der har gjort Danmark allermest kendt på filmområdet - vil man være nødt til at nævne Hans Fabian Wullenweber.Eller ' nødt' og ' nødt', man vil nyde at nævne Hans Fabian Wullenweber for det bidrag, han kom med til genren, nemlig filmen ' Klatretøsen'. Den dag i dag står der respekt og ærefrygt om den titel, om den så nok så meget daterer sig tilbage fra 2002, da Wullenweber var en ung æblekindet knægt fra Roskilde.Imorgen fylder Hans Fabian Wullenweber (bare det navn, ikke sandt, som det fylder i munden!) 50. Han er ikke et navn, der gør meget postyr af sig i disse år, hvilket kun kan ærgre dem, der lærte at sætte pris på hans meget specifikke historiefortællende talent.Wullenweber med den karakteristiske blankpolerede isse kan angiveligt spore sin slægt små 1.000 år tilbage i danmarkshistorien, hans farfar, opfinderen, havde 29 verdenspatenter, og selv blev unge Wullenweber uddannet på Den Danske Filmskole og var færdig i 1997.HVOR DEN TYPISKEdanske filminstruktør interesserer sig for psykologi og sociale relationer, var Wullenweber en eksotisk fugl i de år, fordi han elskede at boltre sig i de mere eller mindre fastlåste konventioner, der definerer de store klassiske genrer, eventyrfilmen, thrilleren m. fl.Det er overhovedet ikke tilfældigt, at det var til den ligesindede Nikolaj Arcels manuskript, han skabte sin skoledannende ' Klatretøsen', der forenede action og pulserende spænding med det subtilt opdragende element, der alle dage har været kendetegnende for den nordiske måde at forholde sig til børn på.Men ' Klatretøsen' var langt fra 70' ernes pædagogiske overbærenhed, og hvis ikke Wullenweber og Arcel havde lavet den, havde andre været nødt til det for at sætte skub i et udtryk, der var ved at forvitre i gode socialdemokratiske viljer.Det var den samme drift hen imod de veldefinerede genrer, der lå bag ' Cecilie', Wullenwebers gyser fra 2007, der havde Sonja Richter i hovedrollen i en stram fortælling, der ikke sådan villigt lod sig stille i skyggen af de store Hollywood-forbilleder.Det var ikke i Valby eller noget andet sted øst for det nordamerikanske kontinent, ' Cecilie' havde fundet sin inspiration, det er helt sikkert.DER ER STILLEom Hans Fabian Wullenweber i disse år, alt, alt for stille. Men han arbejder støt og roligt, og det er ikke spor mærkeligt, at det er hans navn, der står som afsender på 9 afsnit af ' Forbrydelsen' og indtil videre 24 episoder af den overgivne farce ' Badehotellet'. Wullenweber kender sine genrer, og han snyder ikke på vægten. Og når han laver folkekomedie, er det med stort F.Gid han snart fik penge til endnu en spillefilm.MICHAEL BO.

F redsløb 2017 er et orienteringsløb, der er et sportsligt, sjovt, anderledes og aktivt tilbud til børnefamilier, der ønsker at være en del af en positiv aktionsform. Løbet er derudover selvfølgelig også åbent for alle " fredselskere" - unge som gamle - der ønsker at være en del af et aktivt fredsbudskab.Det starter lørdag den 20. maj klokken 12 ved Kulturhuset Islands Brygge, hvor det også slutter. Selve løbet kan gennemføres på både cykel, løbehjul, rulleskøjter, fødder og cykelvogn.EN SMUK RUTEI løbet af tre timer bevæger man sig igennem en smuk rute i København og besøger undervejs 10 poster.Ved hver post skal man udføre en lille fredsaktion i nærheden af et ophængt banner. Alle poster vil være bemandet af foreninger, der i deres hverdag beskæftiger sig med spørgsmålet om fred i verden.Deltagelse er gratis, men man skal tilmelde sig på tidtilfred. nu Initiativtagere til Fredsløbet er et netværk af fredsaktivister i Tid til Fred - aktiv mod krig, der blandt andre ting ønsker at afholde events, der kan fremme dansk fredskultur ved at inddrage civilbefolkningen og samle, forny og styrke fredsbevægelsen.Disse grupper er medarrangører: Kunstnere for Fred, Dansk Kurdisk Kvindeforening, Fredsvagten, Valby og Sydvest mod Krig, Studenterforeningen for Menneskerettigheder, Ungdommen NOAH, Folkebevægelsen mod Nazisme, Haandslag, Kampagnen Nej Tak til Nye Kamp-fly København, Fredsgartnerne, Greenpeace, Christianias Kulturforening, Idiotiet, Girlfriend-2Girlfriend, Horserød-Stutthof Foreningen, Aktive Antifascister, Foreningen Antifascistisk Forum.Parolerne, deltagerne samles under, er som følger: Den farverige fred favner folkets mangfoldighed. Ja til bæredygtige løsninger - Nej til kampfly. Uden sandhed - ingen fred. Vi skaber fred. Tryghed skabes kun med fred.Fremtiden er vores. Når uret bliver ret - bliver modstand en pligt.Solidaritet og fredspolitik fremfor NATO-taktik. Herfra og til verdensfred.Dagen indledes med et børnearrangement med både underholdning og fælleslege. Et børnekor fra Københavns Kommunes Musikskole " Hardkor" kommer og synger, klovnen Dario Solina er med os, og der vil være sminkebod og " pynt og pump din cykel"-workshop. Hold til løbet dannes, og grupper sendes afsted på turen.SNAK OG HØR FRI GALAXENår alle vender tilbage, inviteres til " fredsplads" hvor vi kan få en snak og se på infoboder fra de deltagende fredgrupper, lytte til musik med det københavnske protest-popband Fri Galaxe, spise billig mad fra cafeen og fejre dagen med ægte havnehygge på Bryggen. Dagen afsluttes med et strejf af fred i singer songwriter-klubben Klub Geyser, der byder indenfor i kulturhusets store sal. Entreen er 50 kroner - gratis for deltagere i løbet.Arrangementet støttes økonomisk af blandt andre Christianshavns Lokaludvalg og Indre By Lokaludvalg.Freden berører os alle. Vi håber at se så mange som muligt på denne dag. Kan man ikke, så bak op om freden med et fredsflag ud af vinduet eller noget andet flot, fredeligt og farverigt på dagen, opfordrer arrangørerne.Islands brygge 18, København lørdag den 20. maj klokken 12 tilmelding: tidtilfred. nu.
Løbet starter klokken 12 ved Kulturhuset Islands Brygge, hvor det også slutter. Tilmelding på tidtilfred. nu.
Følgende takkede for udnævnelsen til Ridder af 1. grad af Dannebrogordenen: Kommissarius ved Statens Ekspropriationer på Øerne Helle Steinmetz Andersen, Gentofte. Tidligere domprovst, sognepræst Kim Jon Eriksen, Lemvig.Følgende takkede for udnævnelsen til Ridder af Dannebrogordenen: Adm. direktør i Dansk Standard Anne Hasløv Stæhr, Allerød. Adm. Direktør i KMD A/ S Eva Merete Søfeldt Berneke, Frederiksberg C.Bestyrelsesformand i Dansk Standard Carsten Lønfeldt, Frederiksberg C. Generalkonsul i München Helle Hedegaard Meinertz, München. Kontorchef i Justitsministeriet Anne Fode, København Ø. Kontorchef i Udenrigsministeriet Jon Thorgaard, Hellerup. Kontorchef i Udenrigsministeriet Lise Bøgh Hansen, Frederiksberg C. Lektor på Københavns Universitet, cand. mag., ph. d. Nina Møller Andersen, København K.Portrætmaler Lars Christensen Physant, Barcelona. Professor ved Københavns Universitet, dr. med. Ulrik Gether, Charlottenlund.Følgende takkede for Den kongelige belønningsmedalje med krone: Privatkundechef i Spar Nord Bank A/ S Kirsten Bruun Gaede, Aalborg. Projektleder ved Carlsberg Ib Kristensen, Viby Sjælland.Følgende takkede for Den kongelige belønningsmedalje: Bankrådgiver i Nordea Jørgen Abildstrup, Struer. Chauffør i Kongskilde Industries A/ S Kurt Holm Nielsen, Fuglebjerg. Fhv. ambulancebehandler i Falck Danmark A/ S Erling Davidsen, Odense S. Fhv. bogholder i A/ S BOLIGBETON Rita Højen Hagedorn, Horsens. Fhv.elektriker i DuPont Nutrition Biosciences ApS Gert Birch Nielsen, Grindsted. Fhv.facilityassistent i Billund Lufthavn A/ S Finn Jakobsen, Billund. Fhv. kundemedarbejder i Nordea Bank Danmark A/ S Torben Bang Højris, Vinderup. Fhv. mekaniker/ turistbuschauffør i Lyngby Turistfart A/ S Per Winther Andersen, Kgs. Lyngby. Fhv. produktionsmedarbejder i Daloon A/ S Leif Johnny Paaske, Nyborg. Fhv. prokurist i Nordea Bank Danmark A/ S Klaus Kirkegaard Kristiansen, Silkeborg. Fhv. redder i Falck Danmark A/ S Krista Fyllgraf Madsen, Aars.Fhv. salgsassistent i Meny Rønde Annalise Lave, Rønde. Fhv. teknisk assistent i Midtconsult ApS Leif Pedersen, Vildbjerg.Kundemedarbejder i Nordea Bank Danmark A/ S Brian Danielsen, Aalborg. Skadebehandler/ specialist i Alka Forsikring A/ S Elisabeth Granberg Madsen, Valby.Følgende takkede for Fortjenstmedaljen i Sølv: 1. tandklinikassistent i Rudersdal Kommune, Tandplejen Susanne Sewohl, Hillerød. Bioanalytiker på Regionshospitalet Randers Erik Slott Jørgensen, Hadsten.Borgerservicemedarbejder i Assens Kommune Lisbet Margrethe Nielsen, Glamsbjerg.Lægesekretær på Odense Universitetshospital -Svendborg Sygehus Lena Wirring, Odense SV. Lægesekretær på Rigshospitalet Marianne Freitag, København N. Lærer på Glostrup Skole Pia Senstius Holmgrün, København NV. Materielassistent ved Hjemmeværnskommandoen Jan Møller, Roslev. Omsorgsmedarbejder i beskyttet stilling i Samsø Kommune Lene Elisabeth Ejby, Samsø. Personalekonsulent i Odense Kommune Bodil Christensen, Odense. Plejer på Psykiatrisk Center Sct. Hans Kirsten Elisabeth Bindslev, Kirke Hyllinge. Rengøringsassistent i Områdeinstitutionen Dildhaven Pia Benta Ingelise Thomsen, Herlev. Sekretær på Sygehus Sønderjylland Kirsten Kreiberg, Haderslev. Seniorsergent i flyvevåbnet Carl Otto Thygesen, Holmegaard.Sygehjælper i Bostedet Kildebo og Tingagergården Anne Riis Bloss, Aarhus V.Sygeplejerske på Holbæk Sygehus Lone Annemarie Schjødte, Holbæk. Sygeplejerske på Holbæk Sygehus Mona Henriksen, Holbæk. Sygeplejerske på Hospitalsenhed Midt Gurli Norsgaard Dahl, Spøttrup.Økonoma på Regionshospitalet Holstebro Ida Kamp Nyborg, Holstebro.Følgende takkede for udnævnelse: Kommandør Lars Jørgen Jensen, København.Oberstløjtnant i hæren Claus Klaris, Sønderborg.Følgende havde afskedigelse: Generallæge i Forsvarets Lægekorps, søværnet Søren Worm-Petersen, Gribskov. Politidirektør i Nordjyllands Politi Elsemette Cassøe, Aalborg.
Audiens. I mandagens fine vejr var mange kommet til Christiansborg for at takke Dronningen for tildelte ordener.
Casper Christensens og Frank Hvams første film siden ' Klovn'-universet er inspireret af historien om Hope Whisper -iværksætteren Thure Barsøe-Carnfeldt og Danmarks første elbil, som dem på 45 og opefter nok mest husker for bilen, der efter få meters køretur ramte ind i cykelbanens barriere i Forum.Året er 1983 og Thorkild (Casper Christensen) siger jobbet op, da arbejdsgiveren ikke tror på hans ' datamaten til privaten'-kampagne. Han møder ingeniøren Knagsted (Frank Hvam) som er besat af batteriet, han har opfundet til sin elcykel, hvilket giver Thorkild ideen til at lave Danmarks første benzinfrie bil, og det store erhvervseventyr begynder.Thorkild samler et hold bestående af ham selv som begejstret sælger, ingeniør og opfinder Knagsted, den lumre og enarmede mekaniker Vonsil (Magnus Millang), og den flamboyante reklamemand Henrik (Niclas Vessel Kølpin).Han finder provinsbyen Bjerringsund, hvis bestikkelses-ivrige borgmester Kai Ove godt kan se fordelen ved, at byen kommer på landkortet, måske endda verdenskortet.Har en afrikansk koneSå hele holdet med koner og børn flytter fra storbyen til Bjerringsund.Thorkild med sin afrikanske kone Grace (Louisa Yaa Aisin), Knagsted med sin dominerende, men forsømte hustru Kirsten (Stine Schrøder Jensen) og parrets lidt overvægtige datter Fanny, samt designeren og reklame-bøssen med sin kælekanin Freddie -opkaldt efter Mercury.Thorkilds kokainsniffende advokat Per Lov-mand (Peter Gantzler) -der har styr på finanserne -dukker også op, og byens storsvedende borgmester Kai Ove og hans underkuede hustru Kit (Mia Lyhne) deltager selvfølgelig også i festen.For det er en fest, hvor der drikkes og ryges utrolig meget. Der er virkelig kælet for detaljerne og 80ernostalgien med Cecil og udestue, permanent-krøller, pastelfarver og pool party. Jolly Cola, Sony Walkman, Sor-Bits tyggegummi, Malibu og Gammel Dansk til rundstykker med tandsmør og Baron von Dy, tilsat hittoner fra Gnags og Kliché.Dejligt med en dansk komedie, hvor folk uden for Valby Bakke ikke kun fremstilles som lallende idioter - her er det skam ligeligt fordelt med dem fra storbyen - og hvor de så populære politisk ukorrekte, racistiske, sexistiske, homofobiske og fede jokes har deres berettigelse.Taber pusten lidt til sidstCasper og Frank er sjove - de skriver sjovt - og viser med ' Dan Dream', at de stadig er meget mere end ' Klovn', som de jo nu vender tilbage til og giver os en syvende sæson. Selvfølgelig er rollerne overdrevne, men aldrig mere end lige til kanten, og især Niclas Vessel Kølpin skinner igennem som Kim Schumacher-homoen.Jesper Rofelt (' Krysters Kartel' og ' Jul i kommunen') debuterer som spillefilminstruktør og lykkes med en bredt underholdende folkekomedie.Dog taber den pusten lidt i tempo og energi - især på batterituren fra provinsen til Gråbrødretorv - men vinder alligevel med sit vilde 80er nostalgi-trip og ' gratis fadøl, røde pølser og happy jazz'.lind@bt.dk 
FILM Permanent-krøller, pastelfarver og pool party i provinsen - makkerparret Casper og Frank er stærkt tilbage med et underholdende 80er nostalgi-trip.
75 ÅRJørgen Jørgensen, direktør, cand. polit, Gentofte. Jørgen Jørgensen blev ansat i Ministeriet for Grønland som student i 1967. Da han havde færdiggjort sin cand.polit i 1971, blev han sekretær samme sted. Senere blev Jørgen Jørgensen også sekretariatsleder for Grøndlandsforskning, og han havde også en kort ansættelse i Forskningssekretariatet.I 1981 fik han job som økonom i Medicinimportørforeningen, MEDIF, hvor han hurtigt blev chef. I 1997 lykkedes det for lægemiddelindustrien at samle sine to foreninger MEFA og MEDIF, der blev til LIF, Lægemiddelindustriforeningen, som Jørgen Jørgensen var administrerende direktør for fra 1997 frem til sin pension i 2005.60 ÅRØyvind Ougaard, musiker, Valby. Øyvind Ougaard er for tiden aktuel som klaverspillende kapelmester i showet "Sjove mænd med slips og Dario", der er i gang med en landsdækkende turné. Det har altid været musikken, som har sat tonen i Øyvind Ougaards liv, siden han som barn lærte at spille klaver. Han blev student fra Frederiksund Amtsgymnasiums musiklinje i 1976. Herefter indledte han en karriere med harmonikaen som foretrukne instrument, hvilket fik ham med på mere end 400 danske og udenlandske udgivelser. I 1983 indledte Øyvind Ougaard et samarbejde med Monrad og Rislund, hvilket blev Øyvind Ougaards indgang til comedy-branchen, hvor han sidenhen har medvirket i mange shows både som musiker og som karakter på scenen.50 ÅRDet er gratis at få optaget korte meddelelser om bryllupper, runde fødselsdage og dødsfald, som dog kun optages i det omfang, pladsen tillader på Jyllands-Postens navnesider.Katja Enoch, artist og cirkusprinsesse, Rødding. Cirkusprinsessen Katja Enoch er opvokset i cirkus Dannebrog, da familien Haddy Enoch genstartede det i 1977.Artistfagets grunddiscipliner sidder på rygraden af hende, og hun har anvendt dem i mange sammenhænge.Katja Enoch har medvirket i et utal af forestillinger, hvor hun har optrådt med alt fra luftartist til tryllekunstner. Hun mestre også stepdans og har flere gange deltaget i cirkus Dannebrogs cirkusbal. I 2016 forlod hun cirkusset og slog sig end i Sdr. Hygym ved Rødding med familien.I dag underviser hun og manden over hele landet i bl. a. akrobatik.Det er gratis at få optaget korte meddelelser om bryllupper, runde fødselsdage og dødsfald, som dog kun optages i det omfang, pladsen tillader på Jyllands-Postens navnesider.


Efter 13 år hos ejendomsadministratoren Newsec Datea søger Marianne Karlsen nye udfordringer som centermanager hos Cobblestone Property Management. 
Kasper Christensen ser en lille smule Olsen-Banden hver dag. Det skal bare lige nævnes for at give et indblik i, hvad det vil sige at være ægte fan. Derfor er automekanikeren fra Fyn også ovenud tilfreds med at være med på holdet, der skaber den udstilling, som i hele 2018 kan besøges på Nordisk Film i Valby.Kasper Christensen går rundt og nusser med detaljer i Studie 4, hvor de fleste Olsen-Banden-film i sin tid blev optaget. Det er hans drøm, der går i opfyldelse. Egentlig var han bare ganske almindelig fan (hvis det er almindeligt at gennemsøge land og rige for effekter, der har været med i de 14 film og for eksempel bruge 4.000 kroner på at købe en avisforside, som var med i ca. tre sekunder i en af filmene).Men da han afleverede den kopi af forbryderbandens gamle Chevrolet, som han havde stykket sammen, kunne lederen af den kommende udstilling, Mica Stoltze Nielsen, godt se, at han ville være god at have med på projektet.Siden er det lykkedes ham at erhverve sig noget, som kan gøre enhver fan af Erik Balling og Henning Bahs' univers gul som Bennys sokker af misundelse: Den oprindelige Chevrolet Bel Air ' 59, som var med i filmene 8-13.»Jeg troede aldrig, at jeg skulle få fat i den gamle bil, men mens jeg var i gang med at skabe kopien, og havde ledt i flere år, fandt jeg pludselig ud af, hvor den var,« siger Kasper Christensen stille, mens der bliver savet og boret og malet i udstillingen omkring ham.»I 2012 solgte Aalholm Slot ud af deres kæmpestore bilsamling, og jeg vidste jo, at den havde stået der. Men de eneste to, der ikke var med på auktionen, var Olsen-Bandens bil og den folkevogn, som havde været med i »Midt om Natten«. Da de året efter solgte alle lortebilerne, var de to heller ikke med, og jeg havde næsten opgivet at finde den. Men så hørte jeg, at der var en fra Nordisk Film, som havde givet den til sin nevø, som havde stillet den hos sine forældre i Varde.« Det var noget af et break through i efterforskningen, ja, kriminalassistent Jensen kunne ikke have gjort det stort bedre, og det store kup lå lige om hjørnet. Der viste sig bare at være et problem: Det hundehoved, den klamphugger og lusede amatør til nevø ville ikke sælge bilen.»Til sidst sagde min bedre halvdel, om ikke vi skulle spørge, om vi i det mindste kunne komme og se den, og det fik vi lov til. På vej hjem sendte jeg en sms, hvor jeg tilbød at købe den for 100.000 kroner, og fik svar tilbage om, at han ikke manglede penge. Ugen efter fik jeg så en sms, hvor der stod »200.000 - ja eller nej?« - og så måtte jeg jo sige ja. Det er vel meget for en bil, som har været skilt ad i 27 år, men den slags tilbud kommer kun én gang i livet. Så mig og min ene storebror har lagt over tusind timer i at sætte den i stand,« fortæller Kasper Christensen, som til daglig arbejder på sit eget autoværksted på Møn.Den originale Chevrolet vil af og til komme på besøg på udstillingen i Valby, mens kopien kommer til at stå der fast. Her kan man på bilens instrumentbræt beundre de autografer, som Kasper Christensen har samlet fra skuespillere, der har været med i de forskellige Olsen-Banden-film. Der er blandt andet signaturer fra Claus Ryskjær, Ghita Nørby og »Bøffen« alias Ove Verner Hansen. Men da Kasper Christensen skulle kontakte selveste Benny, Morten Grunwald, var det næsten for stort.»Jeg skrev en lang smøre på Facebook og skrev »De« og »Dem« og »Deres« - jeg vidste jo ikke, hvordan man skriver til sådan en skuespiller.Og så fik jeg kort efter en besked tilbage: »Du kan bare ringe«.« Nu har han efterhånden mødt Grunwald nogle gange, men det er stadig med lidt klamme håndflader. Anderledes er det med Jes Holtsø, som spillede Børge.»Vi har mødtes en del gange, og jeg har været inde og hjælpe ham med at lave hans musikstudie.Jeg har stor respekt for ham, for han har været længere nede end en kælder og kom op igen. Han er bevis på, at man altså godt kan rejse sig igen efter en kæmpe nedtur,« siger Kasper Christensen.På udstillingen kan man blandt andet komme tæt på Yvonnes stue, Hallandsens kontor, Dynamit-Harrys skur og Børge, der borer sin knallert, samt se originale filmeffekter som Egon Olsens dykkerdragt, hans cigar, et Franz Jägerpengeskab, Kjelds jordemodertaske, flere originalmanuskripter - og morgenkåberne fra Olsen-Bandens legendariske tur til Mallorca.Lige nu er en mand ved at patinere væggene på politimesterens kontor, hvor ringbindene »Forbrydere 1-4« står. Men udstillingens juvel er måske den bunker, der er åbnet for første gang siden 1982. Den har ligget under studie 4 alle de år, siden optagelserne af »Olsen-Banden i Jylland«, hvor man på grund af de ekstremt tykke mure ikke kunne filme i en rigtig bunker fra Anden Verdenskrig og måtte hjem til Mosedalvej i Valby. I øvrigt ville Balling og Bahs helst filme tæt på Nordisk film, så de kunne nå hjem til kantinen til frokost. Derfor kan man, når udstillingen åbner, købe en lille bog med kort over de steder i Valby, hvor de forskellige scener er optaget.På udstillingsplancherne står teksten på både dansk og tysk, og hvor man normalt ville forvente, at de stod på engelsk, er der en helt speciel grund til det tyske: Olsen-Banden har utroligt mange fans fra det tidligere DDR. Filmene gik nemlig som nogle af de få gennem den kommunistiske censur, og stadig i dag kan tyske fans få blanke øjne af nostalgisk lykke.Det ved Kasper Christensen godt, for i hans lille private museum på Møn kommer der ofte tyske turister forbi.»Når de kommer ind, gnistrer det hele på dem,« siger han og fortæller, at han ud over de mange rekvisitter, som har været med i diverse film, også kan fremvise sin stue, som han har indrettet, så den ligner noget fra »den gode Olsen-Banden-periode, sådan ca. ' 78«. På spørgsmålet, om hans kone mon synes, det er lidt trættende at skulle færdes blandt teaktræsmøbler, amagerhylder, latterdåser og tre kolde på bordet, svarer han: »Vi har også et andet hus.« Den hårdt prøvede kone er ikke så forfærdeligt vild med at cruise i den gamle Chevrolet, for det kan nemt tage en halv time at tanke, når folk skal snakke med ejeren og tage fotos.Derfor er det også Kasper Christensens datter på 21 år, som er Yvonne, når de rigtigt skal hygge i Olsen-Bandens univers. Chaufføren selv er Kjeld, og bliver det rigtigt festligt, er hans ene bror Egon, en anden er Dynamit-Harry og en tredje er Bøffen.Kasper Christensen er 41 år, og derfor slet ikke så gammel som den første Olsen-Banden-film, så hvad gik galt i hans opdragelse, siden han har fået denne altopslugende passion? »Min bror, der er ti år ældre, havde fået fat i en Betamax-maskine, og en af de videoer, der var med, var »Olsen-Bandens sidste bedrifter«. Jeg sled det bånd op, og det passede med, at naboen fik en VHS-maskine, og så sad jeg derinde og så alle filmene,« fortæller han og tilføjer, at han på et tidspunkt var så nørdet, at han kunne sige på minuttallet, hvornår i filmene de forskellige scener var. Han mener, at han ikke er nær så nørdet længere, men hvis man spørger, hvor mange gange han egentlig har set de forskellige Olsen-Banden-film, tænker han sig lidt om og siger: »500 gange flere end normale mennesker... Og jeg havde aldrig drømt om, at jeg en dag skulle gå rundt på Nordisk Film og være med til at skabe den her udstilling.Jeg går op i det med liv og sjæl - det er ikke bare fis.« Derfor er det måske helt på sin plads, at udstillingens leder, Mica Stoltze Nielsen, forærede ham Kjelds slips fra Olsen-Banden 14 i julegave.Udstillingen er fra 6. januar åben hver weekend kl. 10-17 - og i løbet af ugen, hvis man bestiller en guidet tur på nordiskfilm.dk. En billet koster 100 kr. i weekenden, og børn under ti år kommer gratis med.manj@berlingske.dk Fakta: Tre andre filmudstillingerRancho Obi-Wan Star Wars Museum »Star Wars« -filmene er blandt klodens mest populære, så selvfølgelig er der et museum med effekter fra filmene. Det ligger i Petaluma i California og huser verdens største privatejede samling af »Star Wars« -effekter - ikke færre end 300.000 stk.ranchoobiwan.org Bond in Motion, London Film Museum For Agent 007-fans er der ingen vej udenom London Film Museum. Her kan man se flere end hundrede ting fra filmene - ikke mindst en perlerække af de biler, der spiller så vigtig en rolle i dem, fra Bonds ikoniske Aston Martin DB5 over Goldfingers Rolls-Royce Phantom III til den Lotus Esprit S1, der forvandlede sig til ubåd i »Spionen der elskede mig«. londonfilmmuseum.com Mad Max Museum Og mens vi er ved transportmidlerne: I den australske by Silverton, New South Wales, har »Mad Max« -fan Adrian Bennett skabt et museum med både den ægte vare og kopier af ting fra det dystopiske fremtidsunivers. Ikke mindst er det sjovt at se hans take på de vanvittige dødsrace-biler.silverton.org. au/ mad-maxmuseum.
Det er i år 50 år siden, Egon Olsen for første gang havde en plan. Benny og Kjeld var med på den, og meget har de budt Yvonne i alle disse år, så det er vel på sin plads, at hendes storblomstrede kjoler er med, når Nordisk Film 6. januar åbner den hidtil største udstilling af Olsen-Bandens ærkedanske univers. Og især én person glæder sig...
KLIMATUNNEL Det bliver dyrere end først beregnet at anlægge en række skybrudstunneler i hovedstadsområdet.Nye analyser viser nemlig, at det oprindelige anlægsbudget på cirka 2,6 mia. kroner til skybrudsledninger og -tunneler formentlig skal øges med 800 mio. kroner.- De indledende overslag blev lavet på et tidligt stadie, og vi har nu gennemført en grundigere analyse, som viser, at tunnelerne skal håndtere en større vandmængde.Og det kræver blandt andet, at tunnelerne skal være større og længere, fortæller Svend Krongaard, afdelingschef i Hovedstadsområdets Forsyningsselskab (Hofor).Fordyrelsen stammer fra tre kommende tunnelprojekter, som bærer navnene Svanemølletunnelen, Valbytunnelen og Vesterbrotunnelen.Store entrepriser i vente- En stor del af budgetforøgelsen på 800 mio. kroner kommer fra en del af Vesterbro-projektet, som krydser en metrostation. Så her er vi ved at kigge på, hvilke alternative løsninger man kan bringe i spil, siger Svend Krongaard.De to sidstnævnte, altså Valby-og Vesterbroprojekterne, er i designfasen og kan allerede komme i udbud i løbet af første halvår 2018.- Som det ser ud nu, skal vi i gang med projektering og udbud om et halvt til trekvart år, fortæller Svend Krongaard.For Svanemølletunnelen kommer der til at gå længere tid, da det er et noget større projekt. Svanemølle-projektet er med samlet otte km tunnel det største af de tre.Han vurderer, at det vil vare cirka halvandet år, før Svanemølletunnelen når projekteringsfasen.Efter planen skal det stå klar i 2026, mens de to andre forventes færdiganlagte omkring 2022.Projekter frem mod 2035 Svanemølletunnelen, Valbytunnelen og Vesterbrotunnelen er en del af et større klimatilpasningsprojekt med over 350 projekter i København og omegn for mere end 11 mia. kroner i alt.Projektet blev vedtaget i 2015 og forløber over 20 år, og meget i budgettet kan derfor ændre sig endnu, pointerer Svend Krongaard.- 20 år er lang tid, og det bliver formentlig ikke sidste gang, at vi kommer til at justere budgettet. Det er heller ikke utænkeligt, at vi kan indhente fordyrelsen på 800 mio. kroner.Ud over tunneler indeholder klimaprojektet blandt andet skybrudsledninger og særlige klimaveje.Som det ser ud nu, skal vi i gang med projektering og udbud om et halvt til trekvart år Svend Krongaard, afdelingschef i Hofor.Hvem er bygherre på tunnelerne?København og omegn skal skybrudssikres frem mod 2035 for en anlægssum, der er anslået til mere end 11 mia. kroner fordelt over mere end 350 projekter Herunder er der afsat 2,6 mia. kroner til skybrudstunneler og -ledninger, hvoraf tre (Svanemølletunnelen, Valbytunnelen og Vesterbrotunnelen) forventes at blive 800 mio. kroner dyrere, hvilket betyder, at regningen stiger til 3,4 mia. kroner Udgifterne til tunnel-projektet er fordelt mellem tre forsyningsselskaber: Hovedstadsområdets Forsyningsselskab, Frederiksberg Forsyning og Novafos Novafos er et nyoprettet vandselskab (stiftet 1. juli 2017) for kommunerne Allerød, Ballerup, Egedal, Furesø, Frederikssund, Gentofte, Gladsaxe, Hørsholm og Rudersdal.
Der skal afsættes 800 mio. kroner ekstra til anlæg af tre skybrudstunneler i hovedstadsområdet. Projekteringen af de to første kan være i gang om et halvt år.
Pastor emer., tidligere provst Erling Glads far og farbror havde en virksomhed på Frederiksberg.De havde patent på at lave soltag i biler, hvad ikke var almindeligt at have på den tid, og de havde en god økonomi. Men da Anden Verdenskrig kom, og man ikke mere måtte køre i biler på grund af brændstofmangel, blev hans far arbejdsløs. Regeringen bestemte, at alle arbejdsløse skulle sendes til Tyskland for at arbejde, men det lykkedes Erling Glads far at få ansættelse hos sin egen far, der var var sadelmager i Nyrup.Erling Glad var otte år, da krigen begyndte, og han blev mærket af den på flere måder.Men han og hans bror fik lov til at komme i KFUM, som blev deres frirum fra krigshverdagen.Da Erling Glad gik i 2. g, fik han bughindebetændelse og lå i længere tid på Gentofte Sygehus. Det lykkedes ham kun at få sin studentereksamen, fordi han gik i samme klasse som sin bror, som så kunne hjælpe ham. Mens han lå på sygehuset, modnedes hans kald til at blive præst.Som færdiguddannet fra Københavns Universitet i 1960 begynde han som hjælpepræst for pastor Bliddahl ved Jesuskirken og var samtidig sekretær ved Valby KFUM. Tre år senere blev han kapellan ved Ålholm Kirke og i 1968, efter et studieophold i Tyskland i slutningen af 1950' erne, blev han præst i det nyoprettede distrikt på Karlslunde Strand i 1968. Her fik han opført en midlertidig trækirke og fik opbygget en menighed, som blev kernen i den senere Karlslunde Strandkirke.Erling Glad har som præst været meget alsidig, men det vigtigste for ham var gudstjenesten.Desuden lagde han vægt på, at ligemeget hvem han talte til, skulle de kunne forstå alt, hvad han sagde.Han var meget optaget af at forkynde for børn og unge og holde børne-og ungdomsgudstjenester med små hjemmelavede optrin, men han holdt også mange bibeltimer for spejdere og andre unge.Konfirmandundervisningen voldte kvaler i begyndelsen, men var noget, han blev meget glad for, da han begyndte at fortælle i undervisningen.Det skete, at konfirmander, der var syge, ville i skole, for de ville ikke gå glip af fortsættelsen.Han havde desuden lørdagsskole, ældremøder, foredrag, sjælesorg og husbesøg. Han siger selv, at så meget, han arbejdede, vil ingen i dag finde sig i, men det kunne nok også kun lade sig gøre, fordi han havde en hjemmegående kone.Samarbejdet med menighedsrådene, da Erling Glad blev provst, og især med provstiudvalgene, var han meget glad for. Han gik på pension som provst i 1998 og som sognepræst et lille år efter.Som pensionist havde han en lang vakance i Gudum-Fabjerg Pastorat, og han var med i " præstebanden på Thyholm", som var tre præster, der arbejdede gratis, fordi de syntes, at der var for få gudstjenester under en vakance.Han havde også vikarjobs andre steder, men en af de bedste oplevelser som præst og pensionist havde han på to sommerlejre med Aarhusspejderne.Erling Glad, der bor i Thyholm med sin hustru, Inge Palsgaard, modtog i 1989 Ridderkorset.navne@k.dk 
portræt Tidligere provst Erling Glad havde som barn et frirum i KFUM, og som pensioneret præst har to sommerlejre med Aarhusspejderne været blandt de største oplevelser. Erling Glad fylder i dag 85 år.
Mandag stod jeg på et trendseminar i Valby og gloede igennem ruden i en kvadratisk mikrobølgeovn-lignende maskine ved navn Foodini. Inde i maskinen bevægede metalliske metaldyser sig sløvt rundt og satte møjsommeligt klatter og streger på en tallerken for at opbygge en dessert. Det hedder 3d-printning af mad og bruges åbenbart allerede på restauranter i Sydeuropa. I hvert fald ifølge en dame fra Arla Food Ingredientsenhed, der havde taget maskinen med, og som mente, at 3d-printning vil blive det næste store i madverdenen.En af dyserne var utæt og dryppede væske inde i maskinen. Vi stod i et par minutter og kiggede på, men det er ikke sjovt at se nogen form for maskine printe, så i stedet faldt jeg i snak med en madanmelder, der heller ikke var imponeret over teknologien. »De sagde inde på seminariet, at det ville være sjovt for børn at printe deres mad. Men helt ærligt, børn synes, sådan noget er sjovt lige præcis én gang, så gider de det jo ikke mere«, sagde hun.Foodini-printeren er lige på trapperne og kommer angiveligt til at koste en overkommelig sum. Men det er ærligt talt en ekstremt dårlig idé, forskere i hele verden har forelsket sig i.3d-madprinteren virker lidt som din Canon-inkjetprinter derhjemme ved, at man sætter ' farvepatroner' i, men i dette tilfælde indeholder patronerne råvarer som for eksempel grøntsager, kød, dej eller mælkeprodukter. Udfordringen er bare, at fødevarerne skal kunne sprøjtes ud af metalcylindre igennem sprøjtedyser, og de skal derfor være i moset eller flydende form. Så din råvarepalet til aftensmaden består for eksempel af: 1) Mosede grøntsager, måske formet som en børnevenlig dinosaur, sådan som damen fra Arla viste det på en af sine powerpointslides.2) Mosede kartofler.3) Kylling lavet af moset kylling, formet til et eller andet på tallerkenen. Måske også en dinosaur.Moset kylling sprøjtet ud af en ståldyse kan måske få mundvandet til at løbe hos en Nasa-astronaut, der er fanget på Mars. Men det er oplagt ikke noget, nogen andre vil spise.Ifølge damen fra Arla er det også genialt, at man kan fjernbetjene maskinen fra sin smartphone, så man f. eks. kan sætte den til at printe en pizza (af flydende dej sprøjtet med tomatsovs), så den er klar, når man kommer hjem.Men man skal huske at sætte de rette dysser i maskinen om morgenen, man skal stadig drysse pepperoni og ost på med håndkraft og selv sætte sin elendige printpizza i en varm ovn. Og så tænker jeg: Frostpizzaen er opfundet, venner.Nå, men efter en rum tid var madprinteren færdig med at printe på tallerken, og her lå nu en fin sommerfugl, omridset lavet af en eller anden form for lysegrønt mælkeprodukt, dens indre af glinsende frugtsirup. Det smagte af yoghurt med syltetøj.Hvis det er det bedste, fremtiden kan byde på inden for gastronomi, så gider jeg ikke være med.lars.dahlager@pol.dk .
3d-printning af mad er ifølge branchefolk ' det næste store' - men hele konceptet er tåbeligt.
Hvad læser du lige nu? »Jeg er stadig i gang med Karl Ove Knausgårds seksbindsværk "Min Kamp". Jeg er faktisk en langsom læser, og blandt de mange manuskripter, der skal kværnes, taber bogen tit. Så det bliver lige inden sengetid, hvorfor et værk som Knausgårds trækker ud.« Hvilken bog vil du anbefale andre at læse? »Man skal helt klart tage hul på C. S. Lewis syv Narnia-bøger i rækkefølge. En fantastisk eventyrlig saga, hvor alle de mest basale og væsentlige kundskaber vendes og drejes. Næstekærlighed, humanisme, medmenneskelighed.« Hvilken kulturperson ville du gerne drikke kaffe med? »Jeg synes, det kunne være hyggeligt med en kop kaffe med William Shakespeare.For sådan lige at høre ham, hvordan han egentligt synes, vi håndterer hans stykker rundt omkring. Men jeg er nok lidt sent ude, så jeg napper en kaffe med den tyske kunstner Gerhard Richter!« Hvilken musik lytter du til i øjeblikket? »Paul Van Dyke hører jeg oftest. Men lige nu har jeg Leonard Cohens afskedsalbum "You Want It Darker" kørende. Og før det hørte jeg fantastiske danske AyOwA.« Hvad er din seneste kulturoplevelse? »"Sculptures and Objects", der var en gruppeudstilling på Galleri SPECTA i København.Den satte en masse tanker i gang om skulpturelle værkers relevans og berettigelse i en moderne kontekst.Jeg følger i det hele taget kunstneren Daniel Svarre, både hans gruppeudstillinger såvel som hans solo. Glæder mig enormt til "Engros" der er en skulpturudstilling i det nedlagte grønttorv i Valby, som åbner 19. maj.« Hvilken film glemmer du aldrig? »"Livet er Smukt" af Benigni.Men det er jo blot en af mange. "Sideways", "Das Boot", "Deerhunter" jamen man kan jo blive ved. "Everybody says I love You" af Woody Allen. Og så alle de smukke danske film!.« Hvilken tv-serie har gjort indtryk? »Serien "Stranger Things" gjorde et stort indtryk. Imponerende at noget så simpelt kan have så stor effekt.Ja, og så hev hele set-designet mig naturligvis tilbage til min barndom i Vejle.Brunt!« Hvornår har du sidst fældet en tåre i forbindelse med en kulturel oplevelse? »Jamen jeg tuder jo altid. Jeg kan reelt nærmest ikke læse børnebøger op for ungerne uden en klump i halsen." Brødrene Løvehjerte" er jo ganske enkelt umulig at komme igennem. Demensforestillingen "Med Sne" med Henning Jensen i hovedrollen gjorde et meget stærkt indtryk.«.pernille.glavind@jp.dk 

Mandag morgen står Karen ved vinduet i sit soveværelse i Valby og tænker på døden.Hun får den tanke, at hun gerne vil strøs ud i Øresund, når tiden er inde.Hun ringer til sin datter og aftaler at komme på søndag og tale om noget.Tirsdag ringer Rasmus til sin ekskone og fortæller, at han vil tage deres søn Villads på fire år med i Zoologisk Have i weekenden.Det synes hun er en god idé, og det strejfer Rasmus, at de begge ville ønske, hun også skulle med.Onsdag vinterbader Karen med sin veninde Birte ved Svanemøllen og fortæller hende om sin plan om at blive strøet i havet. De er ved at dø af grin, da Birte siger: Af vand er du kommet, og af vand skal du igen opstå.Torsdag snakker Rasmus i telefon med både sin ekskone og Villads. Villads siger, at han glæder sig til at se den nye næsehornsunge og spørger, om han må tage Hodor, som er et sovedyr, der forestiller et pindsvin, med i Zoo.Fredag forestiller Karen sig, at det blæser, og at hendes svigersøn sejler ud i sin kajak ved Bellevue med urnen, mens hendes datter og børnebørn står på stranden og fryser.Lørdag henter Rasmus sin søn. De spiser pizza og spiller Fifa, inden de går i seng.Lige inden han falder i søvn, spørger Villads, om hans far og mor kan dø. Rasmus siger, at når Villads er lige så gammel som farfar, kan det godt være, men ikke før.Søndag kommer Karen kørende i sin Polo ad Søndre Fasanvej og svinger til højre ad Roskildevej. Hun ser for sent en cykel med en far og et barn, der stopper i krydset, fordi barnet har tabt sit tøjdyr. Der lyder et bump og et skrig.kultur@pol.dk Fakta: FAKTA SyvdøgnsprognosenVejrudsigten er blevet til ordstrømme på tv. Nu har poeterne taget over. Hver uge skriver et panel af digtere på skift et alternativt bud på en syvdøgnsprognose.Panelet: Nikoline Werdelin, Morten Søndergaard og Erling Jepsen.Denne uges vejrpoet er Nikoline Werdelin (født 1960). Reumert-vindende dramatiker. Har tidligere tegnet striberne ' Café' og ' Homo Metropolis' i Politiken.
Denne uges vejrpoet Nikoline Werdelin kigger indenfor hos Karen og hos Rasmus og hans søn Villads og spår, at døden trænger sig på i ugens løb.

Udenfor citat Lundbecks to øverste chefer har holdt brandudsalg af aktien. 
Det var et voldsomt blodbad, der udspillede sig på Ålstrupvej i Valby 17. maj i år, hvor en mand blev dræbt, mens en 23-årig kvinde kæmpede desperat for sit liv og mirakuløst overlevede 84 kniv-og snitlæsioner.Der står klart, efter at anklagemyndigheden har rejst tiltale mod en nu 27-årig somalisk mand.Den mandlige nabo blev først dræbt i en stuelejlighed mellem klokken syv og otte om morgenen med ikke under 60 stik fra en kniv og en ukendt genstand. Stikkene ramte i ansigtet og brystet, og især stikkene i brystet var dødelige. Yderligere fik han cirka 100 snitlæsioner.Efterfølgende er den 27-årige tiltalt for at have forsøgt at dræbe sin daværende kæreste i en lejlighed på anden sal omkring klokken otte ved at vælte hende omkuld og sætte sig overskrævs på hende.Han stak og snittede hende med en kniv mindst 84 gange - blandt andet i ansigtet, på halsen, i nakken og på brystet, siger anklagen. Men kvinden kæmpede så meget imod og tog flere gange fat om kniven for at afværge, at drabsforsøget mislykkedes.Sagens anklager, fungerende advokaturchef Jakob Buch-Jepsen, ønsker ikke forud for retssagen at fortælle, hvad anklagemyndigheden mener er motivet til blodrusen.Nægter sig skyldigMandens forsvarer, Karoline Døssing Normann, fortæller, at han nægter sig skyldig.Politiet har tidligere fortalt, at de blev kaldt til stedet til en form for husspektakler klokken 7.54, hvor de fandt ofrene og den dengang 26-årige nu tiltalte.En akutlæge erklærede kniv-offeret for død på stedet, og han lå på en repos i opgangen dækket af et hvidt lagen, mens politiets teknikere arbejdede på stedet.Vidne alene med mistænktEkstra Bladet talte efter det dramatiske scenario med Daniel, der var tæt på den blodige affære og blev bedt om at passe på den anholdte af en betjent, der løb op og hjalp en kollega.Han var kun iført nattøj og var noget utryg ved at blive ladt alene med den anholdte, der lå blod-indsmurt med håndjern på ryggen.Pludselig tumlede den anholdte rundt og væltede med overkroppen hen over politibilens køler.- Så begyndte han at gå hen imod mig. Han råbte, han ville slå mig ihjel. Jeg var meget utryg og skyndte mig væk, fortalte Daniel.Derefter stak manden af.Han blev dog anholdt kort efter.Den somaliske mand kræves udvist for bestandigt, hvis han dømmes.Retssagen starter 27. februar næste år.linette@eb.dk Så begyndte han at gå hen imod mig. Han råbte, han ville slå mig ihjel. Jeg var meget utryg og skyndte mig væk.
27-årig somalier forsøgte også at dræbe sin kæreste, lyder tiltalen.
Det var for at sikre leverancerne til den kongelige husholdning, at Christian IV i 1620erne etablerede Ladegården som et storlandbrug vest for Sankt Jørgens Sø. Vældige arealer blev opkøbt og udlagt til kornavl eller som vidtstrakte græsmarker, og således opstod i store træk en afgrænsning af det område, som et par hundrede år senere blev Frederiksberg Kommune. Han manglede imidlertid kvalificeret arbejdskraft til at dyrke Ladegårdens jorder rationelt, og da Frederik III var blevet konge i 1648, blev driften indstillet.Men behovet for mad til hoffet var der stadig, og så opstod den tanke at overlade ladegårdsjorden til nogle af de hollandske familier, som Christian II havde hentet til landet for at opdyrke Amager, og som nu gennem mere end 100 år havde koloniseret hovedstadens spisekammer. Den 2.juni 1651 blev en ny hollænderby grundlagt på Ladegårdsmarken, da tyve familier slog sig ned på begge sider af den strækning, som i dag er Allégade.Navnet Ny Amager gav sig selv, og som tilflyttere fik hollænderne løfte om at kunne nyde de samme privilegier, som deres slægtninge i generationer havde haft i den gamle hollænderby på Amager. Det betød, at de fik overladt jorden til »evindelig ejendom for dem selv og deres efterkommere«, at de var fritaget for afgifter ud over en samlet sum på 700 rigsdaler årligt, og at de hverken skulle betale tiende til biskoppen, provsten eller degnen. De fik kort sagt lov til at indrette sig, som de ville i et selvstændigt samfund med eget retsvæsen og egne kirkelige forhold, med gamle sæder og skikke, og som øverste myndighed i den nye hollænderby valgte kolonisterne en såkaldt schout.Efter et par år fik de opført en kirke, og de fik tilladelse til at lade præsten i Rødovre holde gudstjeneste. Senere fik de deres egen præst, og alting tegnede således lyst, men problemerne lurede i horisonten. Ladegårdsjorden var langt fra så frugtbar som Amagers fede muld, og snart skulle det vise sig, at hollænderne havde lige så lidt held med at gøre driften rentabel, som Christian IV ´ s sjællandske bønder havde haft. Mange kom i økonomisk uføre og måtte derfor afstå ejendommene til københavnere med penge. Det var ganske vist forbudt, for hollænderne havde fået jorden på den betingelse, at de ikke solgte den videre, og således var situationen, da en brand i juni 1697 lagde Hollænderbyen i aske. Forholdet mellem hollænderne og naboerne i Valby og Vigerslev havde altid været spændt, og nu fremkaldte ulykken et indædt had mod de fremmede fra hovedstaden, som var trængt ind.

50 I MORGEN. Tivolis programchef for klassisk musik, Maria Frej, har til opgave både at holde traditionerne i hævd og sørge for, at ' Champagnegaloppen' er på programmet, og samtidig skal hun lokke nye publikummer til genren.Det gør hun blandt andet med kammerkoncerter, hvor publikum sidder på scenen, ved at skabe familiekoncerter, så børn også lærer at sætte pris på obo og cello og ved at tænke Tivoli-Garden ind i programmet på flere måder.MARIA FREJ er cand. phil. i musikvidenskab fra Københavns Universitet og har igennem hele sin karriere arbejdet med musik. Hun begyndte som sekretariatsmedarbejder i Statens Musikråd i 1990, siden fulgte fem år som administrativ leder af Athelas Sinfonietta Copenhagen og freelanceproducent på musikfestivaler, før hun i 2003 blev leder af basisensemblet Storstrøms Kammerensemble samt Storstrøms Symfoniorkester. Før hun kom til Tivoli i 2015, var hun i tre år musikproducent på Det Kongelige Bibliotek.DA MARIA FREJ satte sig til rette i chefstolen i Tivoli, havde hun således i en årrække indsamlet brugbar erfaring til at videreudvikle Tivolis klassiske musikprofil med nye, kreative koncertformater, hvor bigbands kan møde kammermusikere, og symfoniorkestre kan optræde med rockgrupper. Og nu sidder hun altså på den plads, der oprindelig tilhørte H. C.Lumbye, Tivoli-musikkens fader, og som siden blandt andet har været besat af Nikolaj Koppel, der som underdirektør for Kultur i Tivoli er Maria Frejs chef i dag.»I betragtning af sit tunge cv er Maria dejligt ukrukket. Hun tager fat der, hvor der er brug for det, hvad enten det drejer sig om at få flere gæster til klassiske koncerter i Tivolis Koncertsal eller pakke regnslag ud før en stor udendørskoncert.Jeg sætter stor pris på hendes ligefremme væsen og den autenticitet, Maria udstråler både professionelt og som privatperson«, siger Nikolaj Koppel om Maria Frej.HUN HAR SIDELØBENDE med sine lederjobs haft en række tillidshverv i musiklivet, og hun har også fundet tid til en en lokalpolitisk karriere og genopstiller til Københavns Borgerrepræsentation for SF ved det kommende kommunalvalg.Maria Frej, der er født og opvokset i Sønderjylland, er bosiddende i Valby sammen med jazzsaxofonisten Lars Møller og døtrene Silja og Astrid på 11 og 14, der begge spiller klaver og synger.Nu sidder hun altså på den plads, der oprindelig tilhørte H. C. Lumbye.

Jeg kører ofte forbi de brune skilte med den karakteristiske gule og hvide blomst, der viser naturelskere vej langs ruten, som er opkaldt efter dronningens yndlingsblomst, margueritten. Selv om jeg har krydset Margueritruten, har jeg sjældent betrådt de 4.217 kilometer, der omfatter naturfænomener, historiske seværdigheder, kulturarv og moderne arkitektur. Men nu skal det være.Politiken, idrætsforeninger og løbeklubber over hele landet inviterer alle med til Margueritløbet, der er støttet af TrygFonden. Margueritløbet skruer op for oplevelserne og ned for performancekulturen. Man kan løbe på Vadehavets sluser eller i de nordjyske klitplantager. Ved Vesterhavet mellem Blåvandshuk og Henne Strand går ruten forbi gamle egetræer, der næsten er tildækkede efter en sand-flugt, som giver deltagerne en fornemmelse af at løbe gennem de hærdede træers kroner. Man kan opleve Køge ås dannet af istiden eller løbe ad snoede stier ved Sillebro Ådal i Frederikssund. Der er masser af egnsfortællinger, der handler om alt fra jernalder til arkitektur, forurening, rumvæsener, konger og alfer.Lokalforeninger står klar til at vise hjemstavnen frem til Margueritløbet 24. september klokken 11.Hele familien kan være med, både de garvede motionister og dem, der måske gerne vil være med på løbebølgen, men føler sig intimideret af pulsure og tidtagning.Margueritløbet handler også om fællesskab, oplevelse og fordybelse.Jeg blev inspireret, da jeg i foråret mødte de mange frivillige Marguerit-tovholdere i Politikens Hus. I denne uge klikkede jeg så ind på Margueritløbets hjemmeside. Valget faldt på Valbyparken. Hvilken perle! Turen går gennem en lang allé, forbi naturlegepladsen, temahaverne og rosenhaven.For enden af alleen ligger Kalvebod Strand. Jeg kom forbi nogle af de mange haveforeninger, der ligger som små øer og minder om det kreative byggeri på Christiania.Denne rute slutter ved Valby Vandkulturhus, hvor man kan fornøje sig med modstrømskanal, bobleområder og rutsjebane. Efter at være beriget af Valbyparkens generøsitet satte jeg mig ind i bilen for at køre til min arbejdsplads på Rigshospitalet. Undervejs blev jeg fanget i en labyrint af trafikomlægninger på grund af halvmarathon. Mens jeg sad i bilen og stressede over, at jeg ikke havde taget cyklen den dag, tænkte jeg på, hvordan maraton appellerer til de få, mens Margueritruten favner de mange.WWW Man kan tilmelde sig løbet og læse om det og de 32 startsteder på politiken.dk/margueritloebet Spørg Bente Klarlund Pedersen. Hun er overlæge på Rigshospitalet, professor ved Københavns Universitet og leder af TrygFondens Center for Aktiv Sundhed.Indlæg bringes på nettet med angivelse af relevante kilder.Skriv til: bente. klarlund@pol.dk.bente.klarlund.pedersen@pol.dk Margueritløbet handler også om fællesskab, oplevelse og fordybelse.
I morgen skruer Margueritløbet op for oplevelserne i smukke omgivelser.
Kuben ManagementRådgiverhuset Kuben Management A/ S styrker med ansættelsen af Lars Damkjær Olesen sine kompetencer inden for projektudvikling og bygherrerådgivning til private investorer og bygherrer.Lars Damkjær Olesen er uddannet bygningskonstruktør og har 35 års erfaring fra både bygherre-og rådgiversiden.Han kommer senest fra en stilling som seniorspecialist og bygningschef hos Nykredit og har tidligere arbejdet som blandt andet facility manager hos VKR Holding og som projektleder og bygherrerådgiver hos Bascon.Klaravik NetauktionKlaravik Netauktion, der blandt andet sælger brugt entreprenørmateriel har ansat tre nye salgskonsulenter.Jacob Stuhr Hatholt er den 14. august 2017 tiltrådt som ny salgskonsulent.35-årige Jacob Stuhr Hatholt får ansvaret for at varetage virksomhedens eksisterende kunder samt opsøge nye i Nordsjælland. Han skal primært assistere kunder med salg af blandt andet brugt entreprenørmateriel via Klaravik Netauktion.Jacob Stuhr Hatholt er autodidakt og har senest været selvstændig i virksomheden Ågaarden Miniwrap.Mikael Gunnar Brok Frandsen er den 14. august 2017 tiltrådt som ny salgskonsulent hos Klaravik Netauktion. Mikael Gunnar Brok Frandsen er 24 år og hans primære arbejdsopgaver bliver blandt andet at varetage eksisterende og nye kunder på Djursland med henblik på at forestå salg af blandt andet brugt entreprenørmateriel via Klaravik Netauktion.Han blev i 2015 uddannet salgsassistent med speciale i kapitalkædedrift hos Kvickly i Grenaa, og han kommer senest fra en stilling som sælger hos Yousee i Grenaa.Thomas Kastrup Kildahl er pr.1. september 2017 tiltrådt som ny salgskonsulent hos Klaravik Netauktion.25-årige Thomas Kastrup Kildahl bliver hovedsageligt ansvarlig for oprettelsen og håndteringen af auktioner med blandt andet brugt entreprenørmateriel på Klaravik Netauktion for kunder i Storkøbenhavn.Thomas Kastrup Kildahl er uddannet automekaniker, hvor han i 2016 blev udlært hos Audi. Senest har han været beskæftiget som automekaniker hos Affectus Repair i Valby.NirasIngeniør Martin Thisted Møller er ansat hos rådgivningsvirksomheden Niras.Han blev færdig som ingeniør i elektrisk energiteknologi i august i år og arbejdede i sin studietid både som ingeniørpraktikant og studentermedhjælper hos Niras.Som færdiguddannet ingeniør skal den 25-årige Martin Thisted Møller projektere el -i og uden for bygninger -og lige nu er han involveret i Legos nye, store hovedkontor i Billund.Martin Thisted Møller er desuden uddannet elektriker og har arbejdet hos Wind El Aps i fødebyen Sabro.

December sidste år bød på alt andet end julestemning for en lille familie i Valby.Natten til 21. december blev familien med to børn overrasket af en hjemmerøver med en 20 centimeter lang køkkenkniv.- Han prikker til mig med kniven i brystkassen, så jeg kan mærke det igennem min morgenkåbe, og han truer med at stikke øjnene ud på mig, hvis jeg ikke gør, som han siger, fortalte familiefaderen i går i Retten på Frederiksberg.Her stod en ung marokkansk mand tiltalt for det grove hjemmerøveri.Han nægter sig skyldig.Det var kvinden, der først opdagede, at en ubuden gæst var trængt ind i deres hjem.Oprevet og aggressiv Hun lå og sov på sofaen i hjemmets stue, da en mand brød ind gennem deres køkkenvindue, lød det i retten.- Han fortæller, at han egentlig ikke er en røver, men at han skal have de her penge til sin mor, som er syg.Han virker oprevet og rigtig aggressiv, forklarede kvinden.Hvad der startede som et hjemmerøveri udviklede sig ifølge anklagemyndigheden til en to en halv times skrækindjagende frihedsberøvelse.Manden blev bundet fast til en stol med gaffatape og ledninger, og børnene blev låst inde på deres værelse ved hjælp af en væltet bogreol.I mellemtiden skulle kvinden med kniven for struben hjælpe røveren med at endevende hjemmet for kontanter, forklarede kvinden i retten.Flere gange skal den unge røver ifølge kvinden have tjekket hendes fastbundne mand.I retten fortalte manden, at røveren på engelsk sagde til ham: ' Jeg har venner, og vi vil komme tilbage og slå dig ihjel, hvis du går til politiet.' Klokken lidt i syv om morgenen lykkedes det dog manden at tilkalde politiet, mens hans kone var sammen med røveren ude for at hæve 4000 kroner, forklarede han.Surrealistisk oplevelse Derudover kom den tiltalte ifølge anklageskriftet af sted med blandt andet elektronik og smykker til en værdi af 15.000 kroner.- Det er en underlig og surrealistisk oplevelse, som præger en. Lige efter det havde jeg det rigtig svært ved at få det hele til at hænge sammen, sagde kvinden om hændelsen.Anklagemyndigheden kræver udvisning for bestandig, mens familiens bistandsadvokat, Helle Hald, kræver en erstatning på 10.000 kroner pr. familiemedlem.Der ventes dom i sagen fredag.Ritzau.

60 I DAG. Man er ikke forudbestemt til at male landskaber, med blå himle og bølgende kornmarker, fordi man som Bodil Nielsen kommer fra landet. Og man skildrer heller ikke gårde og rustikke idyller, fordi man er datter af en gårdejer og opvokset på en landbrugsejendom, i øvrigt ved den smukke Norsminde Fjord, syd for Aarhus.For Bodil Nielsen har med årene rendyrket et maleri, der er meget tæt på at repræsentere den største formelle og koloristiske forenkling, et maleri overhovedet kan. Der er næsten ikke andet tilbage end farvefelter - og nogle enkle mønstre, der gør, at man overhovedet lægger mærke til farvens suveræne regimente.FARVEN ER IKKE hvilken som helst farve, for den er lysende i al sin reducerede enkelhed.Den tager billedfladen i naturlig besiddelse og møder aldrig andet end sig selv. Farve ved farve ved farve, af forskellig slags og størrelse: Andet er der ikke i Bodil Nielsens billeder, og dog ville man lyve, hvis man fandt, at det ikke var mere end nok.Bodil Nielsen har fået sin uddannelse på Grafisk Skole i Aarhus, fra 1979 til 1983.Fra 1986 gik hun på Kunstakademiet i København, hvor hun tog afgang i 1993. På det tidspunkt havde hun allerede haft sin første separate udstilling i Galleri Baselisk.Siden 1989 har hun haft mange andre udstillinger, hvor hun selv var hovedperson, men det var først i 2005, at hun blev medlem af Kunstnersammenslutningerne Jylland og Decembristerne.NOGEN HAR SAGT om Bodil Nielsens arbejder, at de er udtryk for en type maleri, der giver plads i stedet for at tage plads.Bl. a. giver hun plads til beskueren og til beskuerens forestillinger, om hvor meget farven betyder, hvis fladen skal leve. Dette liv afhænger ikke af penselspor. For hun har sluppet penslen til fordel for malerrullen og skabelonen, og ved at minimere sin egen personlige tilstedeværelse i arbejdsprocessen nærmer hun sig den samme strategi, som minimalisterne brugte.For tiden er hun ved at udføre en udsmykning til Skanderborg Gymnasium, hvor hun gik som ung. I dag er det et stykke brutalistisk arkitektur, bygget af arkitekterne Friis &amp; Moltke, og Bodil Nielsen har haft stor fornøjelse af at vende tilbage til dette udgangspunkt.I 2002 blev hun tildelt Statens Kunstfonds treårige arbejdslegat, ligesom andre hæderslegater er tilgået hende. I dag er hun bosat i København i Sydhavnen og har atelier i Håndværkerbyen på Værkstedvej i Valby.Bodil Nielsen har udstillet bl. a. på Vejen Kunstmuseum, Kunsthal Aarhus, Charlottenborg i København, Rønnebæksholm i Næstved, HEART i Herning, Kastrupgårdsamlingen, Brandts i Odense, White Box i New York, MADC i Costa Rica, Tromsø Kunstforening, Opera Paese i Rom, Stenersen Museum og Kunstnernes Hus i Oslo og Boijmans van Beuningen Museum i Rotterdam.Hun har sluppet penslen til fordel for malerrullen og skabelonen.

ANDELSBYGGERI - FB Gruppen stak i foråret spaden i jorden til knap 100 andelsboliger - de første nybyggede andelsboliger i hovedstaden i et årti.Men andelsboligerne på det store byudviklingsareal Grønttorvet i Valby kan meget vel få følgeskab af flere projekter med nybyggeri af andelsboliger.- En række af vores klienter overvejer at bygge nye andelsboliger, og jeg ser for mig, at der i hele hovedstadsområdet kan blive igangsat 500-1.000 andelsboliger inden for det næste års tid.Det gælder både projektudviklere og selvgroede projekter, for eksempel en gruppe seniorer, der gerne vil etablere en helt ny andelsforening. Og det gælder både i selve København og i omegnskommuner, hvor rådhusene ser positivt på projekter med andelsboliger, siger Allan Thomsen, partner i advokatfirmaet HansenThomsen, der har andelsboliger og projektudvikling blandt sine specialer.Lav renteIfølge advokaten kommer der dog næppe nybyggede andelsboliger de steder, hvor kvadratmeterpriserne i hovedstaden er allerhøjst, for eksempel Nordhavn, Frederiksberg C, Carlsbergbyen og visse havneområder.Den lave rente og let adgang til finansiering er medvirkende til de vordende andelsbyggerier.Og så vil nogle projektudviklere ifølge Allan Thomsen " rebe sejlene" og foretrække at udnytte deres byggeretter til at opføre andelsboliger med lidt lavere kvadratmeterpriser, men med 100 procent salg - frem for at udbyde dyrere ejerlejligheder, hvor et fuldt salg kan være sværere og tage længere tid.En tilsvarende vurdering kommer fra en af landets største erhvervsmæglere.- Vi fornemmer en stigende interesse fra projektudviklere. Det er blevet lidt sværere at sælge ejerlejligheder, siger Peter Winther, adm. direktør og partner i Sadolin &amp; Albæk.Problemer med projektsalgVurderingen bliver bakket op af Curt Liliegreen, projektdirektør i Boligøkonomisk Videncenter under Realdania.- Der begynder at være problemer med projektsalget. Developerne er kommet lidt foran markedet, men skal nok få solgt lejligheder i København med den tilflytning, der er. Det kan dog tage lidt længere tid, og de skal måske give afslag i prisen. Det kan måske bane vej for nybyggeri af andelsboliger, men det er en anden kundegruppe, som for eksempel foretrækker mere fællesskab i en bebyggelse, og developerne skal tænke det grundigt igennem, siger Curt Liliegreen.Vi fornemmer en stigende interesse fra projektudviklere. Det er blevet lidt sværere at sælge ejerlejligheder Peter Albæk, adm. direktør og partner, Sadolin &amp; Albæk.
Efter flere år næsten uden nybyggeri af andelsboliger vurderer eksperter, at især hovedstaden snart får byggestart på flere hundrede andelsboliger.
Line Pries-Reinhold er godt og grundigt træt af Københavns Kommune.Natten til fredag fik hun nemlig en parkeringsafgiftfor at have parkeret ulovligt på Ejderstedgade på Vesterbro i København, tæt på sin og familiens lejlighed.Bøden var på 510 kroner, og den blev noteret sent natten til fredag.Helt præcist klokken 4.47, altså mens bassen fra den nærliggende Distortion-festival stadig dunkede løs i de københavnske gader.»Jeg parkerede med bilen delvist oppe på en cykelsti, fordi der ingen parkeringspladser var på grund af Distortion. Og det ved kommunen.Ellers ville de ikke sende parkeringsvagter ud midt om natten, og det provokerer mig, at de bevidst forsøger at ramme de beboere, der mærker konsekvenserne af det parkeringskaos, Distortion medfører,« siger Line Pries-Reinhold, der så flere biler med bøder i forruden i området.Ingen pladser overhovedet Den ulovlige parkering skyldtes Line Pries-Reinholds bopæl på Dannevirkegade ved Enghaveparken i København. Som nabo til det afspærrede område, hvor festivalen fandt sted fra torsdag til fredag, var der ingen parkeringspladser.»Vi kørte rundt i hele området, og der var ingen parkeringspladser overhovedet,« siger Line Pries-Reinhold.Manglen på parkeringspladser skyldtes blandt andet, at Københavns Politi havde opfordret beboerne i de afspærrede Distortion-områder til at fjerne deres biler, hvis de ville undgå hærværk. Det lagde naturligt nok pres på parkeringspladserne i de områder, der ligger tæt på selve Distortion-området.Og helt uden mulighed for at parkere andetsteds valgte Line Pries-Reinhold at parkere ulovligt, men uden at det var til gene for nogen.»Københavns Kommune havde ellers givet os beboere mulighed for at parkere i Valby eller Sydhavnen, men det dur ikke i min hverdag. Det ligger for langt væk,« siger hun.Penge i kommunekassenHun mener også, at kommunen må vise noget konduite i stedet for at bruge situationen til at få flere penge i kommunekassen.»Min parkering generede ikke nogen, men den var nødvendig på grund af Distortion. Københavns Kommune tillader og bidrager til Distortion og er dermed årsag til, at parkeringspladserne forsvinder, mens festivalen finder sted. Derfor krænker det min retsbevidsthed, at de efterfølgende sender parkeringsvagter ud om natten for at kradse penge ind,« siger hun.Hun tog efterfølgende kontakt til Center for Parkering i Københavns Kommune. Her blev hun mødt af en medarbejder, som intet kunne gøre ved bøden, men som sagde, at han sagtens kunne forstå hendes frustration.»Han gav mig ret i, at man godt kunne forestille sig, at der blev kalkuleret med, at folk ikke magter at klage. Og så tilføjede han, at det, der vil virke bedst, ville være at gå til medierne,« siger hun.kaak@bt.dk sris@bt.dk '' Det er næppe tilfældigt, at de går rundt midt om natten på Vesterbro, når der er Distortion. Det kan kun være fordi, de ved, at de kan hente en masse penge i afgifter Line Pries-Reinhold, bødeoffer.
P-STORTION Center for Parkering i København brugte parkeringskaos til at udskrive nattebøder til de i forvejen Distortion-ramte beboere i området.
FORBINDELSER Forfatteren, journalisten og arkitekturkommentatoren Peter Olesen har skrevet en af sine mest veloplagte bøger længe.Denne gang handler det om hovedstadens mange broer, de kendte og kun lokalkendte, og hans dybe kendskab og kærlighed til København, som flere af hans udgivelser giver udtryk for, er også her en tro følgesvend på byvandringerne.Han sammenligner frisk vores nye muligheder for at krydse vand med den lykkefølelse, man kan opleve ved Sainen i Paris, Tiberen i Rom eller Themsen i London.Og selv om København ikke er Paris, hvis romantiske stemning er svær at eftergøre, mange broer eller ej, så påpeger forfatteren korrekt, at de mange nye broer, byen har fået de seneste år, har gjort noget godt for både hovedstaden og for humøret hos indbyggere og besøgende.De nye broerInden for få er der kommet hele otte nye broer til - og flere er på vej: Bryggebroen, Cykelslangen, Teglværksbroen, Belvederebroen, Inderhavnsbroen, Trangravsbroen, Priviantbroen og Cirkelbroen.Og som Peter Olesen påpeger i Licitationens nyeste udgave af arkitekturmagasinet Arkbyg, der udkommer på fredag, er der den herlige sideeffekt ved de mange nye broer, at de er venligt og tryghedsskabende oplyst om aftenen, og oven i det er der leget med lyset ved broerne, så de også bliver en visuel oplevelse for alle, der elsker at færdes i byen. Helt modsat de gamle broer, hvor lys synes bandlyst, også på byens ældste og fineste Marmorbroen over Frederiksholms Kanal.I en rigtigt illustreret udgivelse over 184 sider har Peter Olesen og fotograf Henrik Bjerregrav energisk sat sig for et ganske ambitiøst projekt, nemlig at omtale, dokumentere og analysere de broer, der både forbinder og binder samme.På en måde, så bogen både bliver et aktuelt tidsdokument og en mere tidløs hyldest til bygningsværkerne, hvoraf flere både er designperler (Cirkelbroen, Cykelslangen) og ingeniørmæssige mesterværker, som Inderhavnsbroen med den besværlige fødsel, samt Proviantbroen.Fremmer cyklismenBroer evner desuden flere steder at adskille biler og bløde trafikanter. En udvikling, vi kun kan ønske hjerteligt velkommen: " Da vi i 2006 fik Bryggebroen mellem Islands Brygge og Kalvebod Brygge, var det pludselig mange gange lettere at komme fra Vesterbro og Valby til Islands Brygge og Amager. Man skulle ikke længere helt inden om byen for at krydse vandet. En vidunderlig udvikling.Og sådan er det gået mange steder siden. Pludselig er København forbundet langt bedre mellem bydelene, som man for eksempel ser det i Paris", skriver Peter Olesen.Bogen er fyldt med personlige betragtninger og oplysninger til eftertanke." Mange besøgende fra byer der ønsker at udvikle cyklismen som i København, har besøgt Cykelslangen og har været meget begejstrede.Faktisk besøger en delegation fra USA og Canada hvert år København for at høre, hvordan vi lykkes med at fremme cyklismen", skriver forfatteren, der med sin nyeste guidebog til hovedstadens perler samtidigt opfordrer til at sætte tempoet ned og nyde synet af ikke kun broerne, men den by og det vand, som udsigten midt ude på broerne nu giver.Selv om København er en storby, er der ikke altid grund til at skynde sig.
En ny bog hylder Københavns broer og de forbindelser, som de knytter. På få år har hovedstaden fået otte nye broer, og flere er på vej.
FLSmidth-balance åbner for udbytte Siden 2013 har FLSmidth reduceret nettogælden, og balancen er nu på et stærkt niveau. 

I et nyhedsfattigt marked så de danske investorer tirsdag ud til at foretrække salgsknappen.Det fik blandt andet Novo Nordisk at føle, mens TDC derimod tog et kursspring.Samlet gik det danske eliteindeks, C20 Cap, tilbage med 0,5 pct. til indeks 1061,22. Dermed blev det tredje dag i streg med fald til indekset, som senest steg torsdag i den forgangne uge, hvor C20 Cap lukkede i 1077,75.I resten af Europa var der også primært sur stemning i tirsdagens handel. Særligt var det sundhedsaktierne, som tyngede det fælleseuropæiske Stoxx 600-indeks.Det hang formentlig sammen med, at den amerikanske præsident, Donald Trump, på Twitter skrev, at han arbejder på et nyt system, hvor »der vil være konkurrence« i lægemiddelindustrien med faldende priser til det amerikanske folk til følge.Herhjemme kunne »tweetet« også aflæses på kursen i Novo Nordisk, som faldt med 1,4 pct. til 235 kr. på trods af manglen på selskabsnyheder fra medicinalvirksomheden.Bedre gik det TDC, som steg med 1,1 pct. til 36,96 kr. I dette tilfælde var der heller ingen nyheder fra telekoncernen.Men til gengæld kunne stigningen hænge sammen med, at aktien mandag faldt 1,4 pct.-Den indhenter bare noget af det, den måske tabte lidt for meget af i går. Det er nok i det lys, at aktien ligger bedre end det generelle marked i dag, vurderer Mads Zink, der er chefhandler i Danske Bank.I bunden af eliteindekset lå desuden også smykkeselskabet Pandora med et kursfald på 1,4 pct. til 818 kr. Heller ikke her var der nyheder fra selskabet.Anderledes var nyhedsstrømmen uden for det fine selskab, idet der blandt sidepapirerne var nyt fremme fra ingeniørkoncernen FLSmidth.Selskabet fik en ordre på design, indkøb og leverance af udstyr til udvidelsen af en cementfabrik i Egypten, og ifølge Valby-virksomheden har ordren en værdi på mellem 200 og 400 mio. kr. FLSmidth steg 0,9 pct. til 345,20 kr.Også entreprenørvirksomheden Per Aarsleff offentliggjorde en ordre.I dette tilfælde var handlen indgået med Banedanmark, og bestillingen havde en værdi på 113 mio. kr. Aarsleff-aktien sluttede 0,3 pct. lavere til 163,50 kr.Et af tirsdagens to danske regnskaber kom fra fodboldklubben Brøndby IF, der præsterede et underskud i 2016 og venter endnu et tab i 2017. Aktien dalede 0,8 pct. til 0,61 kr.Ved dansk børslukning havde biotekselskabet Onxeo endnu ikke offentliggjort sit regnskab for 2016, men op til dette var aktien steget med 4,9 pct. til 19,40 kr.
AKTIER.
Henry Lukas FLSmidth Projektleder Henry lukas, projektleder hos ingeniørvirksomheden flSmidth, kan torsdag fejre sit 40-års jubilæum hos virksomheden. Han blev ansat hos FLsmidth-gruppen 1. februar 1978, hos Nea lindberg, senere ABB lindberg. 

»VIL DU FLYTTE alle statskundskabere til Langeland eller hvad?«. Det spørgsmål fik jeg, da jeg for nogle uger siden besøgte de nye statskundskabsstuderende, der var på introtur i en spejderhytte på en nordfynsk mark langt fra Københavns Universitet og de studerendes våde drømme om en plads i centraladministrationen.Jeg havde fortalt om, hvorfor jeg som 25-årig stiller op til Folketinget, kæmper for arbejdspladser i provinsen og har bosat mig på Langeland. Spørgsmålet kom fra en knægt med en dialekt, der afslørede, at han var vokset op inden for de københavnske volde, langt fra Crazy Daisy-diskoteker og oplandsgymnasier.Forinden havde jeg fortalt om nogle af de udfordringer, Udkantsdanmark oplever.Hvordan afstanden mellem land og by bliver større: unge, der må flytte til de store byer for at uddanne sig, arbejdspladser forsvinder, læger gider ikke arbejde der, og sygehuse lukker.Spørgsmålet fra den studerende er ikke nyt. Som ung akademiker, der frivilligt har valgt at bo på Langeland for at repræsentere mit lokalområde, har jeg hørt det mange gange. Mange steder møder jeg måben, når jeg siger, at jeg har det godt på Langeland. Andre steder er måben erstattet af københavnernes tendens til at tro og mene, at alt, der foregår i Danmark, sker med afsæt i hovedstaden - så følger resten af Danmark trop. De fleste københavnere har en holdning til udkanten.Man kan kun gisne om, hvor den holdning kommer fra. Måske programmer som ' På røven i Nakskov'? Eller en bondegårdsudflugt, hvor de på passende afstand har set, hvordan køerne er kommet på græs? Jeg er sikker på, at vi kan blive enige om, at vores samfund skal være et, hvor alle har mulighed for at bo, arbejde og leve præcist der, hvor de vil. Derfor må vi acceptere, at mennesker er forskellige.Og lige så forskellige vi som mennesker er, lige så forskellige er vores hverdage og verdenssyn. Derfor nytter det ikke noget, at vores fælles samfund udelukkende er lig det, der sker i København.Derfor: Tving alle københavnere på forlænget weekend i provinsen! Så kan de møde den virkelighed, som resten af danskerne lever i. Lad dem se de fantastiske lokalsamfund, hvor sammenholdet er stærkt som stål, hvor der skabes tusindvis af arbejdspladser, og hvor folk lever et trygt og godt liv.Så mit svar til de unge studerende er derfor: Nej, jeg vil ikke flytte alle til Langeland, men jeg kunne godt tænke mig at tvinge jer alle sammen ud af København for en stund. Det er nødvendigt, hvis vi ønsker et Danmark, der hænger sammen - også vest for Valby Bakke.Mange steder møder jeg måben, når jeg siger, at jeg har det godt på Langeland.
UDFLYTNING Det nytter ikke noget, at københavnere tror, at alt godt i Danmark kommer fra hovedstaden.
Hvis man ikke har været i Zoologisk Have på Valby Bakke i årevis, kan man ikke lade være med at imponeres over forholdene.. 
Street food, økologi og mobile kaffebarer skal være en del af totaloplevelsen for gæster i Zoologisk Have . 
På nettet kaldte en 34-årig mand sig for ' CamoDog', når han chattede med mindreårige piger, som han gerne ville have sex med.Men pigerne på 13 og 14 år var fiktive profiler opfundet af Ekstra Bladet og TV3 til tv-dokumentaren ' Børnelokkerne på nettet'.I går blev ' CamoDog' ved Retten på Frederiksberg fundet skyldig i forsøg på at få samleje og andet seksuelt forhold med mindreårige piger og for blufærdighedskrænkelse.Men dommen over ' Camo-Dog' blev udsat, fordi Kriminalforsorgen mener, at han først bør underkastes en mentalundersøgelse, der skal klarlægge hans mentale tilstand.Den 34-årige erkendte i retten, at han havde chattet med de fiktive piger, men han vidste ikke, at de var mindreårige, forklarede han.Anklager Jack Hurup dokumenterede hans chat i retten, men han fik ikke lov til at afspille de videoer, som Ekstra Bladet og TV3 havde optaget af den 34-årige, da han blev konfronteret med sine pædofile lyster.Efter udsendelsen blev den 34-årige anholdt og hans lejlighed ransaget, efter at politiet havde fået Ekstra Bladet og TV3' s dokumentation.Afsløret to gangeTv-holdet afslørede faktisk den 34-årige to gange.Første gang dukkede han op i en lejlighed i Valby i København, da han troede, at han skulle have sex med en mindreårig pige.I stedet ventede tv-holdet på ham. Han lovede, at nu ville han holde sig fra mindreårige, men nogle uger senere begyndte han igen at chatte med en anden falsk profil, som folkene bag tvprogrammet ' Jagten' havde oprettet.Igen blev den 34-årige konfronteret af tv-holdet, og igen lovede han at holde sig fra mindreårige piger.Den 34-årige blev i går kendt skyldig efter anklageskriftet.Efter at den ene falske pro-fil havde skrevet til ham, at hun var 13 år gammel, svarede den 34-årige: ' Kunne stadig godt kneppe dig, søde'.Ekstra Bladets journalister oprettede de to falske profiler, hvor navnene var fiktive, mens billederne var barndomsbilleder af to kvindelige journalister på redaktionen.Journalisterne forholdt sig passive på chat-siderne og anmodede ikke om venskaber.Flere gange afviste de også at mødes med mændene.js@eb.dk .Kriminalforsorgen mener, at han først bør underkastes en mentalundersøgelse.
34-årig mand chattede med to piger på 13 og 14 år. Men profilerne var falske.
Efter et helt voksenliv i DR valgte nyhedschef Naja Nielsen i august at takke af. 
PROFIL. 
Den svenske ejendomsaktør Niam har stået for årets hidtil største ejendomstransaktion ved at købe den store portefølje HD Ejendomme med base i Odense. HD-navnet bruges fortsat på trods af Niams overtagelse af værdierne, der er opgjort til 4,2 mia. kr. 

60 ÅRBrian Thomsen, direktør, civilingeniør, Holstebro. I 1977 blev Brian Thomsen student ved Thisted Gymnasium og tog derefter på Danmarks Tekniske Universitet.Siden er han uddannet merkonom på Holstebro Handelsskole og har taget ingeniørernes lederuddannelse ved Horsens Ingeniørskole.Sideløbende arbejdede han bl. a. som laboratorie-og udviklingschef ved Cardia (1985-87), senere som produktmanager ved MD Foods Ingredients i to år, og i 1999 blev han direktør ved Dansk Dambrugerforening frem til 2004, hvor han blev direktør hos Dansk Akvakultur.Fritiden bruger han og hustruen på deres tre børn og det første barnebarn. Thomsen er desuden glad for fitness og løb.50 ÅRGitte Maya Elsing, ordførende formand, Charlottenlund. Gitte Maya Elsings karriere begyndte i "British AirwaysWorld Cargo",hvor hun blev landechef for Danmark og Island. Fra fragt gik hun i 2001 over til teknologi og blev direktør i "Thrane &amp; Thrane" med ansvar for salg af kommunikationsudstyr til luftfartsindustrien. I 2008 blev hun så direktør for forretningsudvikling i firmaet "Bruhn NewTech". Her var hun til 2011, hvor hun blev ansat ved "RS Components" som adm.direktør for selskaberne i Skandinavien. En stilling, hun besad til 2015. Siden 2014 har hun været ordførende formand for "Kvinder I Bestyrelser", og fremover ønsker hun at bruge sine erfaringer i bestyrelsesarbejde. Fritiden bruger hun med sine to børn og på oplevelsesrejser.Morten Nielsen, kroejer, kok, Aalborg. I 1989 blev Morten Nielsen uddannet kok, og blot syv år senere fik han titlen som årets kok. I 1997 åbnede han restauranten Mortens Kro i Aalborg, hvor han siden har været restaurantchef. Som den eneste restaurant siden 2007 har den opnået seks gafler af Nordjyskes madanmeldere.Før han åbnede sin egen restaurant, var han ansat som køkkenchef i syv år på Rold Stor Kro. Han har desuden medvirket i flere tvprogrammer som bl.a. studievært i programmet "Røg i Køkkenet" på DR. Mortens Kro er nu nomineret til Årets restaurant 2017 i den Danske spiseguide. Privat danner Morten Nielsen par med den norske Natasha Ally Hammer.40 ÅRSusan Arac, byrådsmedlem, læge, Valby. Under sin medicinuddannelse på Aarhus Universitet blev Susan Arac ved kommunalvalget i 2005 valgt ind i Aarhus Byråd for Socialdemokratiet. Det gjorde hun med tredjeflest personlige stemmer i hele byrådet.Hun blev efterfølgende formand for Socialudvalget samt Sundhed- og Omsorgsudvalget. Sideløbende med sit politiske arbejde var hun ansat ved Aalborg Sygehus.I 2009 valgte Susan Arac dog lægegerningen frem for politikken, da hun fik tilbudt et job på Moorfields Eye Hospital i London. Fra 2011 og frem til 2013 arbejdede hun ved Region Midt. I dag er hun ansat ved Rigshospitalet som øjenlæge og specialist i øjensygdomme.

Bjarke Ingels Group (BIG) står bag Lego House, der er opført i hjertet af Billund, hvor byens rådhus tidligere lå. 
HVEM Finn Nørkjær, partner i Bjarke Ingels Group (BIG). 
Hvordan skal vi redde planeten? Skal vi vente på, at USA og Kina tager sig sammen, eller kan vi alle, hver især, gøre vores, for at den globale opvarmning ikke løber løbsk? Og betyder det så, at vi må nøjes med et forbrug på linje med de mindre udviklede lande? Nej, heldigvis ikke, lyder svaret på det sidste spørgsmål. I hvert fald ikke, hvis det står til forfatter, blogger og haveentusiast Wenne Sigsgaard, der lige har udgivet bogen »Det grønne køb«, der vejleder læseren til en mere bæredygtig og klimavenlig livsstil. Men det betyder ikke, at man på nogen måde skal bruge færre penge.»Bare rolig! Du kan forbruge for nøjagtig det samme beløb som før og udstråle lige så høj status som altid,« skriver Sigsgaard og bruger sit eget køb af lejlighed i Københavns Indre By som eksempel.»Det nye mantra er, at man skal købe mindre, men af højere kvalitet. Jeg er for eksempel gået fra en kæmpe murermestervilla i Valby til en lettere og mere elegant bolig på kun 102 kvadratmeter, der til gengæld ligger et stenkast fra Rådhuspladsen. Man behøver nemlig slet ikke så meget, og når jeg får lavet et køkken i FSC-mærket kirsebærtræ, ved folk alligevel godt, at det har været superdyrt, samtidig med at jeg følger de nyeste trends. På den måde sætter jeg slet ikke mit image på spil!« Også hvad angår møbler, skal man holde sig til få, men langtidsholdbare genstande.»Hvorfor proppe sit hjem med bras fra IKEA, når man kan nøjes med en smuk og enkel hjørnesofa designet af Jamie Hayon og en klassiker som det sorte Vitra Noguchi-sofabord fra 1944? Dem behøver man ikke skifte ud hvert andet år og sparer derfor miljøet for en masse CO2,« skriver Sigsgaard, der bruger samme princip, når hun køber dagligvarer.»Jeg køber kun små, lækre hapser, f.eks. økologisk mortadella og prosciutto fra Torvehallerne, eller en bakke friske hindbær fra Rokkedyssegaard. Hvis jeg rigtig skal synde, snupper jeg en paté fra Magasins Mad &amp; Vin.« For Sigsgaard er de konkrete mærker eller butikker dog ikke så vigtige; hun vil bare gerne gøre det nemt for folk at leve bæredygtigt uden at give køb på den daglige luksus.»Når læserne ser, hvordan jeg gør, håber jeg, at de tænker: Pyha, så kan jeg alligevel godt redde Jorden og samtidig have det lidt lækkert.«.
Det nye mantra om at købe mindre, men af højere kvalitet, forhindrer dig ikke i at forbruge for nøjagtig det samme beløb som før, lover den klimavenlige guide.
Før der er taget så meget som et spadestik til pensionsselskabernes nye seniorbofællesskaber, er interessen stor. PKA Pension har ifølge ejendomschef Nikolaj Stampe fået en storm af henvendelser fra medlemmer, der godt kunne tænke sig at prøve den nye boligform af. En af dem er den 64-årige Else Sanogo.»Jeg har i mange år talt med nogle venner om at lave et oldekolle, men nu er flere af dem døde. Derfor ser jeg efter andre muligheder for at leve sammen med andre,« fortæller Else Sanogo.Det er hun langtfra ene om. Der er ifølge Realdania p. t. 250-300 seniorbofællesskaber i Danmark, hvert af dem har i gennemsnit 28 på venteliste. Undersøgelser viser, at op mod 80.000 danskere gerne vil flytte i seniorbofællesskab inden for de næste fem år. Men der er kun 6.992 boliger.Adgang til det socialeElse Sanogo er uddannet sygeplejerske.Hun har arbejdet tre år i Frankrig og 11 i Mali, før hun og hendes tre børn vendte tilbage til Danmark - nærmere betegnet til 10 års ansættelse på intensivafdelingen på Skejby.Siden har hun videreuddannet sig og er nu konsulent inden for sundhedsinformatik.Hun bor alene i dag og siger, at hun forestiller sig bofællesskabet som et sted, hvor der er let adgang til at dyrke det sociale og til at organisere aktiviteter, som ellers kan blive sværere at overskue med de skavanker, alderen efterhånden giver.»Der skal dog også være plads til af og til at trække mig tilbage og være alene eller hygge mig med mine egne venner og mine børn og børnebørn. Jeg er af en generation, hvor alle flyttede i kollektiv. Men selv om jeg overvejede det, var der for lidt plads til at være privat.For mig er det afgørende, at fællesskabet er frivilligt,« siger Else Sanogo.Et lille køkkenPKA's ejendomschef, Nikolaj Stampe, forklarer, at der f. eks. er et lille køkken i alle boliger foruden det store fælleskøkken.»Man skal ikke være tvunget til at spise sammen med andre hver dag. Fællesskabet skal ske på den enkeltes egne præmisser,« siger Nikolaj Stampe.PKA's første seniorbofællesskab bliver bygget i København på Grøntorvet i Valby og ventes færdigt i 2019. På Grønttorvet udvikler PKA og FB Gruppen en helt ny bydel med en blanding af unge og gamle og af eje-, leje-og andelsboliger.lene.andersen@finans.dk 
 64-årige Else Sanogos planer om et oldekolle brast. Nu drømmer hun om at flytte i pensionskassens bofællesskab.
FLSmidth kan se lys for enden af tunnelen, og det fik aktien til at toppe C20 Cap onsdag. 
DANSKE AKTIER SAS tog mavelanding efter underskud. 
75 I DAG. Før hun begynder at tegne, klippe og sætte nålen i stoffet, skal hun være fuldkommen sikker på, hvad det er for en karakter, der skal klædes på. Det er selveste grundreglen i arbejdet med kostumer, og hvis nogen ved, hvad det drejer sig om, må det være Lotte Dandanell.Hendes karriere inden for kostumer begyndte i midten af 1960' erne, og man finder næppe den dansker, der ikke kan beskrive hendes originale og festligt karikerede påklædning af de folkekære typer i Olsen-banden, fra Kjeld med kasketten og den fedtede fløjlsjakke til Benny med de gule sokker og stumpede bukser, foruden Egon Olsen himself med bowler og nålestribet habit samt skønne Yvonne med de store hatte og sommerblomstrede kjoler.Også DR's enormt populære serie ' Huset på Christianshavn' bærer præg af Lotte Dandanells fremragende blik for visuelle virkemidler. Gennem rundt regnet 80 afsnit har hun demonstreret, hvordan man med forholdsvis få, men velvalgte stykker tøj kan afgøre folks sociale position og tilhørsforhold, eksempelvis flyttemand med striktrøje, dyrehandler med islandsk sweater, hjemmegående husmor med hovedtørklæde og så videre hele vejen i årene 1970-77.Lise-Lotte Dandanell, som der står på dåbsattesten, voksede op i Havnsø og tog til Paris som au pair. Siden blev hun uddannet på Kunsthåndværkerskolen og trak umiddelbart herefter det store lod i lotteriet, idet hun blev ansat på Nordisk Film i Valby med ansvar for 3.000 kostumer og ikke mindst et samarbejde med instruktøren Erik Balling og manuskriptforfatteren Henning Bahs. Hermed var en kostumekarriere med film som ' Slå først, Frede' og ' Slap af, Frede' kridtet op, og lige siden har Lotte Dandanell været på banen med kostumer til omkring 50 spille-film plus dem til tv-serier, kortfilm, reklamer og teater. Uden for meget opremsning skal nævnes hendes arbejde med filmene ' Tænk på et tal', ' Hændeligt uheld', ' De nøgne træer', ' Peter von Scholten' og naturligvis ' Hamsun' med Ghita Nørby og Max von Sydow. For den film inkasserede hun en Robert for bedste kostumer.Lotte Dandanell fremstiller også stofkollager og billedtæpper af alle mulige stumper og stykker fra skuffer og skabe hjemme på Frederiksberg, hvor hun har boet i årevis. Desuden har hun udgivet bøger med kreative opskrifter og haft indtil flere udstillinger, blandt andet med sine såkaldte stramajjakker, kreeret af gamle dekorative pudestykker syet på stramaj. Indimellem rejser hun også rundt og holder foredrag om tilblivelsen af de forskellige kostumer. Den fortælling vil mange gerne høre.

 40 I MORGEN. Da Claus Jensen var purung, var han med til at spille Nykøbing Falster Alliancen - en overbygning på traditionsklubberne B 1901 og B 1921 - op i 2. division i fodbold.Senere blev klubnavnet ændret til Lolland-Falster Alliancen og for nogle få år siden til Nykøbing FC.Og Claus Jensen er vendt tilbage til byen, hvor han blev født og voksede op, for at rykke op igen.Den tidligere landsholdsspiller, der bor med sin familie i Valby - og har sommerhus på Falster - er formand, sportslig ansvarlig leder og medejer af klubben sammen med bl. a. stjernekokken Claus Meyer.Målet er at få Nykøbing-holdet op i Superligaen senest i 2020 og at få hele Lolland-Falster til at bakke projektet op.Ambitionen er at skabe en stærk talentudvikling med egne spillere, løbende få udbygget faciliteterne og optimere betingelserne for spillerne og opbygge et hold, der ligesom i ' de gode, gamle B 1901-dage' kan konkurrere med landets bedste klubber.Det sker ikke på kort tid, men kræver tålmodighed og hårdt arbejde, ved Claus Jensen, der lægger mange kræfter og timer i sit nye job. Og han har hjertet med.Han har måttet skubbe musikinteressen lidt til side, men spiller stadig guitar og klaver sammen med vennerne.Da han første gang skiftede klub som ungsenior, valgte han Næstved, inden han blev superligaspiller i Lyngby. Den teknisk dygtige og kreative offensivspiller havde visioner i sit spil, et veludviklet blik for medspillernes placeringer og et godt skud. Han var smart og tænkte hurtigt med bolden for fødderne. Og hans altid gode humør og positive tilgang til tingene, de mange smil og optimismen var godt for kammeratskabet og sammenholdet.Det var logisk, at han skulle til udlandet.Og han gjorde det godt i forskellige klubber i England, Bolton Wanderers, Charlton og Fulham. Han var en fin chanceskaber og markerede sig så stærkt i Premier League, at Chelsea-stjernen Frank Lampard i 2005 havde Claus Jensen på sit udvalgte hold fra den bedste fodboldrække.Karrieren sluttede efter langvarige skadesproblemer i 2007.Claus Jensen kom på både U19-og U21-landsholdet og spillede 47 A-landskampe under Morten Olsen. Han scorede otte mål og var med i den stærke trup i årene omkring Danmarks VM-deltagelse i Japan og Sydkorea i 2002 og EM-slutrunden i Portugal i 2004.SØREN OLSEN.

Torsdag Mandag vil en mand, der normalt sover i den nordlige ende af Vestre Kirkegård, få et tip af en mand, der normalt sover bag Meny i Valby. Der er en cykelkælder i Eriksgade, hvor der ikke plejer at komme nogen i helligdagene.Tirsdag vil en dame sidde i bus 1A og læse, at 20.000 børn er i fare for at fryse til døde i Syrien. Hun vil sende 150 kroner til Røde Kors fra sin mobil og derefter gå i Magasin og købe gaver for 3.289,-kroner til sine børn og børnebørn i Bagsværd.Onsdag vil en ung mor klippe sit pandehår og lave åndedrætsøvelser, fordi hun skal holde jul med sin eksmand for første gang siden skilsmissen. Da børnene er puttet, tager hun et karbad, for hun er fuldkommen udmattet af at løbe syv kilometer.Torsdag vil en ung far få et sugemærke på halsen af den sødeste kollega, han nogensinde har haft. Han vil fortælle sin kone, at han er gået over til rullekrave for at få en tidlig Beatle/Steve Jobs-agtig stil.Fredag vil en anden far dele en video på Facebook, der viser en døende havskildpadde viklet ind i plastik. Bagefter vil han køre i Toy's'us, der giver 25 procent på Lynet McQueen.Lørdag vil en mand i halvtredserne købe et syrenfarvet silkenegligé, der vejer 34 gram, til sin kone, der vejer omkring 82 kilo. Han vil svede stærkt på vej ud af butikken og have på fornemmelsen, at det enten er for stort eller for småt, og at hun vil blive ked af begge dele.Søndag er det juleaften. Manden, der normalt sover i den nordlige ende af Vestre Kirkegård, vil finde en hyggelig krog i cykelkælderen i Eriksgade, hvor eftervarmen fra en pizzaovn i nabokælderen sidder i væggen.kultur@pol.dk Fakta: FAKTA SyvdøgnsprognosenVejrudsigten er blevet til ordstrømme på tv. Nu har poeterne taget over. Hver uge skriver et panel af digtere på skift et alternativt bud på en syvdøgnsprognose.Panelet: Line Knutzon, Nikoline Werdelin, Morten Søndergaard og Erling Jepsen.Ugens vejrpoet: Nikoline Werdelin (født 1960). Reumertvindende dramatiker. Har tegnet striberne ' Café' og ' Homo Metropolis' i Politiken.
Næste uge står i næstekærlighedens og gaveindkøbenes tegn. Både til nødlidende og velbjærgede, spår ugens vejrprofet, Nikoline Werdelin.
Vold. Københavns Politi anholdt onsdag 13 personer, der alle er mistænkt for en række gaderøverier og voldelige overfald begået i Indre By.Med undtagelse af en enkelt på 18 år er alle mistænkte mellem 12 og 15 år gamle - 10 af dem er under 15 år.Flere af dem blev derfor afhentet på deres skoler for at blive kørt til afhøring, oplyser Københavns Politi i en pressemeddelelse.To er blevet varetægtsfængslet. Der er tale om den 18-årige og en person på 15 år.Ifølge Københavns Politi er der tale om en række røverier og overfald begået fra august i år og frem til nu. Her har den store gruppe unge udsat andre unge for vold og trusler og frarøvet dem deres værdigenstande.Flere af de unge har tilstået røverierne, mens andre nægter sig skyldige eller har nægtet at udtale sig. De mistænkte kommer alle fra Valby-egnen, hvor nogle af dem stadig bor. En del af dem går også i skole i området.Politikommissær Bjarke Dalsgaard Madsen fra Københavns Politi understreger, at der ikke er tale om hærdede kriminelle, ligesom ingen af de mistænkte har banderelation.Han siger dog, at politiet ved tidligere lejligheder er stødt på flere af de unge i forbindelse med andre kriminelle forhold.»Det er vores oplevelse, at det her er en gruppering, der finder sammen og laver det her, fordi de synes, det er sjovt.Så det er mere processen ved røverierne, end det er udbyttet, der har drevet dem«, siger Bjarke Dalsgaard Madsen.På spørgsmålet om, om det er drengestreger, der er kørt for langt ud, svarer politikommissæren: »Jeg vil nok være tilbageholdende med at kalde det drengestreger, når der er tale om kriminelle forhold. Men det kan man måske godt sige«, siger han.Bjarke Dalsgaard Madsen fortæller, at de havde en lignende sag i sommer, hvor en række unge ligeledes blev anholdt for forbrydelser af samme karakter.»Men derfor er dette stadig en usædvanlig sag. Det er ikke hver dag, vi anholder så mange unge på en gang for så grove forhold«, siger han.Københavns Politi har dog i en periode kunnet registrere, at der har været en markant nedgang i antallet af røverier, der involverer unge personer. Ifølge politiet skyldes det, at indsatsen imod de unge kriminelle er blevet fulgt op af flere kriminalpræventive tiltag og en kommunalt forankret indsats.Da anholdelsen af de unge er blevet gennemført i samarbejde med socialrepræsentanter fra de mistænkte røveres tre hjemkommuner, håber København Politi på en lignende effekt i denne sag.emil.arenholt@pol.dk 

Det begynder med kunsten. Jeppe Krogsgaard Christensens femte roman, »April 2026«, udspiller sig i en fremtid, hvor al kunst er blevet digitaliseret, og internettet har »dannet en rationel bevidsthed« og siden »fundet kunsten unyttig og for pladskrævende«. Af egen vilje har nettet derfor fjernet bøger, plader, film, malerier og så videre.Det lyder umiddelbart vidtløftigt, grænsende til det prætentiøse, en roman om kunst, men anslaget er gennemført medrivende og underfundigt og tonen båret af samme sproglige spændstighed og elegance, der kendetegner forfatterens seneste værker.Pointen er ikke til at misforstå: Vi har brug for kunst, også selv om den ikke er direkte målbar eller lever op til samme krav om brugbarhed som eksempelvis VVS-faget og de reklamefinansierede TV-kanaler. Eller som en ung mand udtrykker det i bogen: »Den skal ikke noget, men den kan meget.« Af samme grund søger, stjæler og savner flere af romanens figurer den kunst, der er så pokkers svær at få greb om, både konkret og i overført betydning. Mest markant Le, der med sine medsammensvorne i Liberation Front stormer museer for at give værkerne tilbage til folket, og Nicholas, der stjæler paperbacks hos gamle mennesker og i øde sommerhuse.Bøgerne sælger Nicholas på det sorte marked, der findes i de to store glashaller på Israels Plads, hvor der engang var »et spansk inspireret marked med al mulig fin mad, grøntsager, frugt, fisk og kød, men efter et par konkurser fik det lov at forfalde så tilpas længe, at pladsen blev tilholdssted for hjemløse og kriminelle «.Trods titlen er »April 2026« stærkt forankret i dagens Danmark. Ikke blot i sin begavede kritik af et samfund, der groft sagt sluger alt, der findes på internettet, og har det med at kløjes i kunsten. Men også hvad navne og steder angår. Jennifer besøger sin mor på Valby Langgade, Joachim slentrer over Langebro, partiet Fri Alliances partiordfører, hvis sigte er at effektivisere og optimere kulturen, er »tidligere europamester i crossfit«, og den japanske forfatter Hiroki, der er på besøg hos sin danske oversætter, Hanne, minder i påfaldende grad om Haruki Murakami.Hvorfor Hanne er nervøs ved Hirokis besøg - og udfaldet af dette - skal ikke røbes her.Trods sit alvorlige emne dirrer Jeppe Krogsgaard Christensens dystopiske kollektivroman konstant af elementær spænding, der holder læseren fanget helt frem til slutningen, da der pludselig opstår fejl på flere af verdens vigtigste digitale netværkssystemer.Hvad nu? På det tidligere Avedøreværket, der nu hedder Dong Preserva, aner den driftsansvarlige nattevagt, Daniel, foreløbig ikke uråd. Men læserne er ikke i tvivl: Kunsten er kun begyndelsen.Tonny Vorm er forfatter, oversætter og litteraturanmelder på Information.kultur@berlingske.dk 

Myndighederne har strammet reglerne for vandscootere, efter at to kvinder blev slået ihjel i Københavns Havn 6. maj.Men initiativerne er på ingen måde nok, mener flere roklubber.Erhvervsminister Brian Mikkelsen (K) offentliggjorde forleden en række nye initiativer vedrørende vandscootere, efter at to kvindelige amerikanske udvekslingsstuderende blev dræbt tidligere på måneden af netop en vandscooter ved Islands Brygge i København.Vandscooteren med en 24-årig fører ved styret sejlede i høj fart 6. maj ind i en langsomt sejlende udlejningsbåd med flere personer om bord - heriblandt de to kvinder.Den 24-årige fører er sigtet for dobbelt uagtsomt manddrab, for hensynsløst at have udsat andre for livsfare og for at have undladt at hjælpe personer i nød.Kameraer og politiMen de nye initiativer fra erhvervsministeren, der skal forhindre nye lignende dødsulykker, er slet ikke nok, mener Ida Holst, medlem af Amager Ro-og Kajakklub, Islands Brygge.»Man burde sætte kameraer op langs havnen, ligesom på de danske motorveje.Ligeledes bør politiet være mere til stede på vandet, og man bør undersøge mulighederne for at have et fast havnepoliti, som kan rykke ud, når vejret er godt, hvor vandscooterne typisk er i vandet,« siger Ida Holst.Det er lovligt flere steder i Danmark at sejle på vandscooter, men det er dog ulovligt i Københavns Havn.Bange for vandscootere »Mange fra min roklub har tit anmeldt vandscootere.Så siger politiet: ' Tak for din anmeldelse, men vi kan desværre ikke komme på vandet i dag'. Det vil sige, at politiet ved, at der foregår noget ulovligt i havnen, men de kommer ikke, fordi der ikke er ressourcer til det. Det er helt galt. Det er et spørgsmål om liv og død,« siger Ida Holst, der er holdt op med at ro, fordi hun er bange for vandscooterne.Også talsmanden for Bådklubben Valby Troels Brücker mener, at de nye initiativer er utilstrækkelige.»Hvis man ringer som almindelig borger og siger, at der er vandscootere i havnen, eller at speedbåde sejler for stærkt, så skal man igennem en længere omstillingsprocedure, og så er vandscooterne stukket af. Ellers får man en besked om, at der desværre ikke er en båd på vandet, så man ikke kan gøre noget,« siger han og fortsætter: »De kommer farende forbi os med op til 130 km/ t. Vi er rædselsslagne. Vi har været bange i årevis. Det her er ikke hysteri. Man skal have et elektronisk varslingssystem, der kan genkende scooterne, samt mere politi på havnen,« siger Troels Brücker.jenh@bt.dk Fakta: NYE INITIATIVERPr. 1. januar 2018 indfører Søfartsstyrelsen et vandscooterkørekort med særlige kvalifikationskrav, så man ved en praktisk prøve skal bevise, at man er i stand til at sejle en vandscooter på forsvarlig vis.I indeværende sejlersæson gennemføres en informationskampagne med særlig fokus på vandscootere og speedbåde.Sammen med forsikringsbranchen drøftes mulighederne for obligatorisk ansvarsforsikring for vandscootere, som gør det let at placere ansvar og kræve erstatning.Sammen med Justitsministeriet undersøges mulighederne for konfiskation af vandscootere, når der er sejlet uforsvarligt.Kilde: Erhvervsministeriet.
DØDSULYKKE Ny initiativer, der skal forhindre ulovlig sejlads og ulykker, er langtfra tilstrækkelige, mener brugere af Københavns Havn. Synligt politi er løsningen, mener de.
Det første, jeg læser om morgenen: 
Danske Banks cheføkonom Las Olsen læser for få bøger, men lytter i stedet til nørdede økonompodcast og P6 Beat . 
Løftet. DR 2. Kan ses på dr.dk D okumentarfjernsyn nyder i disse år en popularitet, de færreste nok havde forudset. Fiktionen og dens affejbare opfundne verden har altid været publikums yndling, mens dokumentariske bestræbelser har lidt en ofte krank skæbne på grund af deres ofte politiske implikationer og ideologiserende Men den ny medievirkeligheds mulighed for streaming og en ny generation af dokumentarister, som har indset, at de også er i underholdningsbranchen og ikke skal hverve proselytter for en bestemt sag, har gjort diverse virkelighedsformatear trendy.Unge ser doku'er om fødevareproduktion og tunge forfatningsretslige emner.De lytter til Ted Talks om internettets debatkultur og Facebooks algoritmer, og de sidder og vånder sig over det amerikanske retssystem, som måske fængsler uskyldige og lader seriemordere gå fri - sådan som henholdsvis ' The Making of a Murderer' og ' The Jinx' lader antyde.Det er skønno, ligesom det er fedt med podcast i ørerne, når man cykler til Valby eller hjem fra Bispebjerg. Og der er flere muligheder, end der er varianter af Ben og Jerrys iscreme.DR 2 tog i sidste uge hul på den tyske produktion ' Løftet', og det er en speget sag, der handler om kærlighed og kriminalitet.Med en solid dosis ryggesløs ungdom og narko. Sådan som vi kan lide det.Den handler om diplomatsønnen Jens Söring, der i sin tid var studerende på det amerikanske University of Virginia, og mens han læste der, traf han rigmandsdatteren Elizabeth Haysom.De blev kærester, og i 1990 blev Söring så buret inde for at have myrdet kærestens forældre en aften i 1985, og hun spærres også inde for meddelagtighed i udåden.Men hvordan var det lige, det var? Og hvem gjorde egentlig hvad? Det er nemlig ikke helt klart. Og serien undersøger, hvad der rent faktisk skete på mordaftenen, og hvorfor det nu var, at Jens Söring til at begynde med sagde, at han var den skyldige. Dokumentaren kommer godt omkring i sin genopsøgelse af sagsforløbet, og det er et kig ind i nogle sammenhænge, hvor passionen har taget fornuftens plads, og hvor privilegerede mennesker regner med, at det sgu nok går alt sammen - nærmest som var de Poul og Fritz fra ' Rytteriet'.EN PÅ ALLE måder morderligt spændende moderne tv-dokumentar, der uden biljagter og nævekampe skaber sin egen spænding. I sidste uge kom første afsnit rigtig godt fra land, og det bliver ærligt talt spændende, nærmest åndeløst, om takterne kan holdes i aftenens andet af i alt tre. Vi hepper, håber og hopper med på dokumentarbølgen. Den er nemlig virkelig interessant.henrik.palle@pol.dk Det er en speget sag, der handler om kærlighed og kriminalitet.

Claus Nørgaard pegede mod sin gamle klub, Brøndby, da han i vinter skulle pege på en afløser for Simon Kroon.Christian ' Greko' Jakobsen blev fisket væk fra reservebænken på Vestegnen.Den beslutning fik et trestjernet tak, da Sønderjyske sænkede Brøndbys reservespækkede pokalfinalister med 3-0 takket være tre scoringer fra Christian ' Greko' Jakobsen i søndagens sene kamp - de to sidste scoringer sat ind inden for kampens sidste fem minutter.Et kæmpe-paradoks for Sønderjyskes målhelt, der på torsdag sætter sig blandt Brøndby-tilhængerne for at heppe de blå-gule frem til triumf i pokalfinalen.- Jeg skal sidde sammen med en ven, der har købt billetterne.Han er kæmpe Brøndby-fan, og jeg håber da, at de kan vinde  Det tror jeg også, de gør, sagde Sønderjyske-spilleren, der ikke var urolig for, at hans målshow ville ødelægge Brøndbys optakt til den store kamp.- Mon ikke de hurtigt kommer videre, sagde ' Greko'.Ingen smækkede døre Han var i efteråret en del af Brøndbys pokal-eventyr.Faktisk var det Christian Jakobsen, der startede marchen mod finalen, da han gjorde det til 1-0 i Valby mod Frem.Det betyder faktisk, at Christian ' Greko' Jakobsen kan se frem til at modtage en medalje efter pokalfinalen, hvis Brøndby vinder.- Der er ingen smækkede døre i forhold til Brøndby, men det er da rart, at jeg i den her kamp får lov til at bevise, at klubben gjorde det rigtige ved at satse på mig, sagde Sønderjyskes matchvinder, der sørgede for, at Sønderjyske fik det korrekte udbytte af en kamp, hvor Brøndby stillede med et hold, der hørte til i reserveligaen.Havde angriber Mikael Uhre bare haft en anelse skarphed i støvlerne, så var de blå-gule sendt hjem med en røvfuld.Men Mikael Uhre brændte kæmpe-chancer på stribe.Og selv om han bestemt skal roses for at komme frem til så mange afslutninger, hvilket viser flair for pladsen helt i front, så var hans afslutninger så ringe, at det til sidst blev helt flovt at overvære for hjemmepublikummet.- Jeg synes, vi gør det godt i dag, og heldigvis begyndte chancerne på et tidspunkt at falde til mig i stedet, smilede Sønderjyskes målhelt skævt.ege@eb.dk Mon ikke de hurtigt kommer videre.
HOLDKAMMERATER: Christian ' Greko' Jakobsen blev målhelt i SønderjyskE-sejren over et reservespækket mandskab fra Vestegnen.
LUKSUS Omkring 1. maj indledes arbejdet med at skabe det første hotel i Carlsberg Byen på de gamle bryggeriarealer på grænsen mellem Valby, Vesterbro og Frederiksberg.Hotel Ottilia - opkaldt efter brygger Carl Jacobsens hustru - bliver placeret på den centrale Bryggernes Plads i det såkaldte Maltmagasin og den fredede nabobygning, Lagerkælder 3.- I Brøchner driver vi boutique-hoteller, hver med deres unikke design og unikke beliggenhed, og Carlsberg Byen byder virkelig på unikke og historiske omgivelser.Vi har længe arbejdet på at finde en beliggenhed her, og nu får vi et hotel i et område med formentlig Danmarks mest spændende industrihistorie, siger Søren Brøchner-Mortensen, ejer og anden generation i Brøchner Hotels, til Licitationen - Byggeriets Dagblad.Den familieejede Brøchner-kæde driver allerede fire såkaldte boutique-hoteller i København med hver sit særlige design: Hotel SP34, Hotel Astoria, Hotel Danmark og Avenue Hotel Copenhagen med i alt 367 værelser.På det kommende hotel i Carlsberg Byen bliver kun tale om nybyggeri af en tagterrasse, ellers handler projektet om at omdanne Lagerkælderen, der har rummet store øltanke, og Maltmagasinet med høje siloer til et firstjernet hotel med 156 værelser. Der kommer også to barer, restaurant og faciliteter til 200 møde-og konferencegæster.Hovedentreprisen er lagt i hænderne på Hoffmann, mens Wissenberg er rådgivende ingeniører. Stregerne er sat af Arkitema Architects.Faglige forudsætningerMed en baggrund som tømrer har Søren Brøchner-Mortensen gode faglige forudsætninger for at følge byggearbejdet, som skal være færdigt omkring årsskiftet 2018/ 2019.- Vi er utroligt glade for, at Brøchner Hotels ser de samme perspektiver i de fredede bygninger, som vi selv gør. Hotellet vil spille ideelt sammen med det erhvervsliv, der allerede blomstrer i Carlsberg Byen, udtaler Jens Nyhus, adm. direktør i Carlsberg Byen, som fuldt udbygget får omtrent 10.000 arbejdspladser samt 3.100 boliger med 7.000-8.000 beboere.Brøchner Hotels står for driften og lejer bygningerne, foreløbig af Carlsberg Byen. Planen er at sælge hele komplekset inklusive flere butikker til en ekstern investor. Søren Brøchner-Mortensen er også åben for at drive det andet hotel, som står på Carlsberg Byens ønskeseddel.- Intet er afgjort endnu, men der bliver formentlig tale om et trestjernet mainstream-hotel med en anden målgruppe end Hotel Ottilia. Det bliver et nybyggeri med omkring 200 værelser, men det er op til Carlsberg Byen at finde arealer som led i den videre udvikling af bydelen, siger Søren Brøchner-Mortensen.Læs også side 16: Har projekter for 120 mio. kroner.Nu får vi et hotel i et område med formentlig Danmarks mest spændende industrihistorie Søren Brøchner-Mortensen, ejer og anden generation i Brøchner Hotels, om det kommende hotel i Carlsberg Byen.Hotel OttiliaIndrettes i tidligere maltlager og øllager i Carlsberg Byen156 firstjernede værelser, barer/ restaurant og konferencefaciliteterHoteldel: 9.000 kvm, butikker, restaurant og wellness: 3.500 kvmTotalentreprenør: HoffmannRådgivende ingeniører: WissenbergTegnet af Arkitema ArchitectsForventet åbning: Januar 2019Får måske følgeskab af lidt større trestjernet hotel.
Brøchner skal drive kommende, firstjernet hotel i historiske bygninger i Carlsberg Byen, som måske får yderligere et hotel.
21 timer og 1 minut. 
Udenfor citat Lundbeck er havnet i et ledelsesmæssigt limbo, der kan få aktien til at droppe uden de rette signaler fra topchefen. 
Danmark. Fra denne uge skal de første københavnere begynde at sortere deres køkkenaffald fra, inden de dumper deres skraldeposer i en container.I stedet for at sende det grønne affald til forbrænding vil det fremover blive indsamlet separat og omsat til biogas, der kan bruges til at lave varme, elektricitet og brændstof og gødning til landjorden.I september sidste år besluttede et politisk flertal i Teknik-og Miljøudvalget, at alle københavnere skal sortere affald, og i denne uge er kommunen begyndt at rulle planen ud.De første beboere i lejligheder har således fået en grøn køkkenkurv og dertilhørende biologisk nedbrydelige poser, de kan smide madrester, kaffegrums og æggeskaller i, leveret på deres dørmåtte. I gårdene bliver der opstillet brune beholdere til affaldet, som kommunen forventer at indkassere en hel del af.Ifølge Københavns Kommune producerer en gennemsnitlig københavnsk husstand 3,5 kg organisk affald om ugen. Det svarer til omkring 40 procent af den samlede mængde, vi smider ud, og det blev i 2016 til 57.000 tons bioaffald i alt.Fra august og tre måneder frem vil affaldssorteringen indtage bydel for bydel med start på Amager. Herefter går turen til Vesterbro, Nørrebro, Østerbro, Brønshøj, Vanløse, Valby, Bispebjerg og til slut indre by i uge 41.På det tidspunkt skulle alle kommunens i alt 280.000 lejligheder gerne være godt i gang med sorteringen, og undervejs får alle besked om initiativet i deres e-boks.Allerede i 2014 fik de i alt 20.000 villaer og rækkehuse tilbudt en frivillig beholder til bioaffald, så omkring hver tredje husejer har allerede er begyndt at få nye vaner. Resten får leveret deres startpakker med køkkenkurv, poser og beholder i november og december - medmindre de selv beder om at blive undtaget. Københavns Kommune har et mål om, at 45 procent af husholdningsaffaldet skal sorteres fra og genanvendes i 2018.Derfor skiftede politikerne sidste år taktik i forsøget på at opnå målet. Oprindeligt var planen en teknologisk løsning, der uden borgernes hjælp kunne sortere mad fra metal, men nu håber politikerne på beboernes gode vilje.Ifølge en undersøgelse, som kommunen har lavet, har 78 procent af københavnerne tilkendegivet, at de gerne vil sortere og genanvende affald, hvis de fik muligheden for det.»Som enkeltperson kan det nogle gange være svært at se, hvad man kan gøre for at rykke på den store klimadagsorden, men her er der en helt konkret indsats, som kommer til at gøre en stor forskel«, siger teknik-og miljøborgmester Morten Kabell (EL) i en pressemeddelelse.cecilie.lund@pol.dk 

MARIA LARSSONS EVIGE ØJEBLIKMaria (Maria Heiskanen) er gift med Sigfrid (Mikael Persbrandt), som hun frygter lige så meget, som hun elsker ham. Da hun finder et kamera, begynder hun at tage billeder i sin dagligdag, oplært af fotohandleren Sebastian (Jesper Christensen).Det er rammen i svenske Jan Troells fintmærkende film fra 2008, der foregår i arbejderklassen i det Malmö, instruktøren selv voksede op i. Jan Troell har i et interview i Politiken sagt, at hans bedste filmscener er fra denne film: »De tre-fire scener i ' Maria Larssons evige øjeblik', hvor Jesper Christensen og Maria Heiskanen er alene sammen, har det, jeg altid søger efter. De bittesmå midler i samspillet. Det, de har, er nærhed og intensitet. De har intensitet uden at være intense«. DR K kl. 21.30.VILLADS FRA VALBYAnne Sofie Hammers populære børnebøger om fantasifulde Villads er forlæg for instruktøren Frederik Meldal Nørgaards familiefilm fra 2015. Fortællingen fra et roligt villakvarter er ikke spor for farlig for børn eller andre mennesker, som måske vil nyde at opleve lille Villads komme til at bryde de voksnes regler igen og igen. Anmelderne var ikke udelt begejstrede.Men Luca Reichard Ben Coker er altså rigtig god og sød i rollen som Villads.DR 1 kl. 20.STORMDrengen Freddie bortfører et misrøgtet og elskeligt pjusket gadekryds af en hund, kalder den Storm og oplever det fantastiske, at Storm er så god til at løbe hurtigt, at den kan konkurrere mod toptrænede greyhounds på væddeløbsbanen.Giacomo Campeotto har instrueret den lille, varme, danske spillefilm fra 2009 for børn fra femårsalderen.TV 2 kl. 12.35.DESUDEN..Nat og dag, år efter år er det til stede. Altid.Usvigelig trofast og dog så temperamentsfuldt og umuligt at styre. Ikke mærkeligt, at der førhen blev skrevet talrige digte og sange om det. Vejret. Og alligevel må jeg undre mig over, hvor meget vejrprognoserne fylder før og efter nyhedsudsendelserne.I takt med at det bliver stadig nemmere at slå en nøjagtig forudsigelse for de kommende timers vejr op på små telefoncomputere, bliver vejrudsigterne i fjernsynet tilsyneladende længere og længere. Garneret med farvestrålende digitale land-og verdenskort og entusiastiske vejrværters fagter er tv-programmer om vejr i nær fremtid og vejrrekorder i en fjernere fremtid blevet shows i sig selv. Og de bliver set. ' Vores vejr' på DR 1 er et af de mest sete tv-programmer i Danmark overhovedet. Måske håber vi bare, at vejret bliver bedre, jo længere værterne snakker om det? dorte. hygum@pol.dk Vores påskevejr. DR 1 kl. 21.15.

30 I DAG. Europa er blevet arbejdsplads for mangen en dansk professionel fodboldspiller. Således også denne glade dreng fra Vigerslev, der efter sine tidlige ungdomsår i de lokale klubber Hellas, Rikken, K. B. og Frem har tjent penge på at spille fodbold i Danmark, Italien, Spanien, Norge, Frankrig, Polen og nu Grækenland.Nicki Bille Nielsen kom til Frem som 11-årig, og fik debut på Valby-klubbens 1.divisionshold som 17-årig i 2005, da Ebbe Skovdahl var træner. Efter 38 kampe og 4 mål skrev den hurtige angriber et år senere kontrakt med den italienske Serie Aklub Reggiana, hvor han scorede i sin debut i en pokalkamp i Chievo, hvilket foranledigede en begejstret tilskuer til at løbe ind på banen og flå trøjen af den unge målscorer. Opholdet i Italien var dog præget af udlejninger til lavere rangerede klubber med dårlig økonomi.Da Nicki Bille Nielsen i august 2008 vendte hjem til Danmark, var det med 8 spilledages karantæne for at have lagt hånd på en dommer i en ungdomskamp for Lucchese. Ikke desto mindre fik han en kontrakt i FC Nordsjælland, hvor han efter en første sæson med 10 kampe primært som indskifter fik sit danske gennembrud i sæsonen 2009/10. Ud over 8 mål i 32 superligakampe var Nicki Bille Nielsen med til at vinde den danske pokalfinale, og i 2011 gik turen så atter ud i Europa.I Spanien spillede Nicki Bille Nielsen i tre år for Villarreal med udlejninger til Elche og Raya Vallecano, inden han i 2013 skrev kontrakt med norske Rosenborg.Nicki Bille Nielsen spillede på alle ungdomslandsholdene og scorede blandt andet 8 mål i sine 17 kampe på U21-holdet, men hans scoringer i Rosenborg udløste den første udtagelse til A-landsholdet, hvor Nicki Bille Nielsen spillede 3 kampe i efteråret 2013, og i den tredje scorede sit første mål, da han som indskifter mod Malta gjorde det til resultatet 6-0.Efter et turbulent år i Rosenborg, hvor medierne var glade for den tatoverede dansker med en forkærlighed for armbåndsure, gik turen til Evian i Frankrig, hjem til et halvt år i Esbjerg og så i januar 2016 til Lech Poznan i Polen, hvor Nicki Bille Nielsen scorede i sin debut, men også blev ramt af et par skader; den ene betød mere end et halvt år pause.Nicki Bille Nielsens eventyr fik tilføjet endnu et kapitel, da han i det netop overståede transfervindue underskrev en kontrakt, der sender ham til det sjette land uden for Danmark. I det kommende halvandet år skal han spille for Panionios i Grækenland.

60 I MORGEN. Kun selveste TV-Avisen og Søren Ryges haveudsendelser har overlevet længere på Danmarks Radio TV end det program, som gjorde Jakob Stegelmann allermest kendt. Siden 1989 har skiftende generationer af store børn set frem til hans anmeldelser i ' Troldspejlet' af de nyeste tegne-film, computerspil, tegneserier og al den anden kultur, som ellers var svære at finde i de store medier. Og til Stegelmanns kompetente tilbageblik på hele genrer og serier, så det var til at forstå, hvor Batman kom fra.Varemærket har hele vejen været den overmåde venlige, men aldrig ironiske tilgang, som sætter programbestyreren i stand til at tale om selv den obskure science fiction-fadæse med en guldgravers seriøsitet i ' Planet X'. Et program, som i dag er forsvundet fra tv-fladen, men lever videre i bedste velgående som nørdet podcast.Stegelmanns filminteresse, som allerede i gymnasiet fik ham til at grundlægge tidsskriftet Filmsamleren, skulle efter et droppet studie i filmvidenskab lede ham til DR. Her kom han i monopolets dage til at administrere programmet ' Så er der tegnefilm' fra 1980, som til DR-ledelsens overraskelse blev en succes, der trak seere i hobetal til Snurre Snup og Toms evigt fejlslagne jagt på Jerry.Få år efter stod han som leder og medinitiativtager bag produktionen af filmudgaven af tegneren Peter Madsens udødelige ' Valhalla', Stegelmanns personlige favorittegneserie.FORKÆRLIGHEDEN FOR det oversete og eller barnlige kunne måske anspore til en accept af et liv i det halvskjulte. For Jakob Stegelmann har den derimod ført til en stædig kamp for sine hjertegenrers berettigelse, som da han i 2013 skosede avisernes kultursektioner for at være reaktionære i deres kultursyn og behandle computerspil ganske stedmoderligt. Hårdt mod hårdt satte han også, da DR i 2004 overvejede at flytte hele B&amp;U væk fra hovedstaden.I så fald ville han forlade forretningen og tage ' Troldspejlet', som han ejer rettighederne til, med sig. DR producerer stadig børnefjernsyn i hovedstaden i dag, mens Jakob Stegelmann selv har flyttet ' Troldspejlet' til en kælder i Valby, hvor det er mindre omstændigt at lave programmet, synes han. Han har fået en stribe hæderbevisninger for sit arbejde med især børnekultur og stået bag en række udgivelser om blandet andet film, tegneserier og computerspil.Siden 1989 har skiftende generationer af store børn set frem til hans anmeldelser i ' Troldspejlet'.

60 I MORGEN. Karen-Inger Bast har i 10 år været direktør og dermed øverste chef i Patienterstatningen, der afgør, om patienter, som mener, at de har taget skade af en behandling i sundhedsvæsnet, skal have erstatning eller ej.Det danske patienterstatningssystem fremhæves ofte som velfungerende og gunstigt for patienterne, fordi de ikke skal bevise, at de har taget skade af den behandling, de har fået i sundhedsvæsnet.Det er Patienterstatningen selv, der skal opklare sagerne, og patienten skal have erstatning, hvis det blot findes overvejende sandsynligt, at vedkommende ikke havde fået skaden, hvis lægen eller sundhedspersonalet havde levet op til det, der betegnes som bedste specialiststandard.Sådan har det været siden 1992, og det er efterhånden en ganske stor butik, Karen- Inger Bast bestyrer.I de første år efter etableringen modtog Patienterstatningen kun et par hundrede anmeldelser om året.I dag er antallet steget til mere end 11.000, og til at håndtere de mange sager har man ansat 150 medarbejdere, de fleste af dem jurister, på kontorerne ved Kalvebod Brygge i København og Skulkenborg i Odense.Karen-Inger Bast er jurist og uddannet på Aarhus Universitet og kom til Patienterstatningen - som dengang hed Patientforsikringen - netop som sager fra kræftpatienter, der havde ventet for længe på undersøgelse og behandling, løb ind i stort antal. Der blev givet erstatninger, også store erstatninger, til patienter og efterladte efter patienter, der var blevet uhelbredeligt syge af ventetiden, men det var en stor og langvarig sag, som også førte til, at nogle sager måtte behandles flere gange.Ansættelsen som direktør i Patienterstatningen var lidt af et karriereskift for Karen-Inger Bast, der kom fra et job som vicestatsadvokat hos Statsadvokaten for København og før da hos Rigsadvokaten.Karen-Inger Bast er født i Assens på Fyn.Efter at have uddannet sig til jurist i Aarhus i 1981 var hun ansat som politifuldmægtig hos politimesteren i Glostrup, og siden da har hun været omkring Det Danske Advokatsamfund og været dommerfuldmægtig i Højesteret, før turen via Rigsadvokaten og Statsadvokaten gik til Patienterstatningen.Karen-Inger Bast er mor til en datter på 20 år og gift med Per Laurents, der også er jurist og arbejder som chefkonsulent i Dansk Industri. Familien bor i en gammel murermestervilla i Valby.HANSDRACHMANN.Det er efterhånden en ganske stor butik, Karen-Inger Bast bestyrer.

På hjørnet af Falkoner Allé og Lampevej blev der i årene 1885-86 opført en bygning, som tiltrak sig opmærksomhed.Med sine trappegavle lignede den en renæssanceborg, men det var ikke på grund af den gotiske arkitektur, folk på Frederiksberg fulgte byggeriet med interesse.Det var fordi, kommunen langt om længe nu ville få et rigtigt rådhus.Kommunalbestyrelsen holdt sit første møde på Lampevej i oktober 1886, og da kunne ingen vide, at et rovmord tre år senere ville klæbe til navnet i en sådan grad, at det kom som en befrielse, da Lampevej i 1906 blev til Howitzvej og Finsensvej.Men den begivenhed lå altså ude i fremtiden, da den festlige indvielse af byens første rådhus fandt sted - 28 år efter, at kommunen havde fået selvstændig status.Før 1858 havde Hvidovre sogn i mere end 100 år været anneks til Frederiksberg Kirke, og det betød, at sognepræsten i kirken ved Runddelen var vigtigste øvrighedsperson i begge sogne. Ud over at passe menigheden i området ved Pile Allé og Allégade skulle han betjene bønderne i Hvidovre med kirkelige handlinger, og ydermere var han ansvarlig for fattigvæsenet og skolevæsenet i begge sogne. Det fik navnlig betydning, da det i begyndelsen af 1800tallet blev bestemt, at hvert sogn skulle hjælpe sine egne værdigt trængende gamle og syge. En sognekommission bestående af præsten og politimesteren og en håndfuld velstående gårdejere fra Valby og Hvidovre fik ansvaret for fattigvæsenet, og fire gange årligt mødtes kommissionen i præsteboligen i Pile Allé. Her besluttede man, hvem af de fattige som skulle hjælpes med penge, tøj eller mad, og man fastsatte beløbet, som skulle betales i fattigskat af de faste beboere på stedet og - ikke mindst - af de københavnere, som havde lysthus på Frederiksberg.I 1834 købte sognekommissionen ejendommen Allégade 14, som man indrettede til fattiggård og arbejdsanstalt med værksteder, sygestue, køkken, vaskerum og arrest, og hvor øvrigheden for Frederiksberg og Hvidovre nu fik mødelokale indtil det kommunale fællesskabs ophør i 1858.Herefter oplevede Frederiksberg en voldsom befolkningstilvækst, og det blev allerede i 1864 nødvendig at opføre et nyt og større fattighus - en anstalt for arbejdssky elementer, og her blev der foruden celler til sindssyge og lokaler for hjemløse indrettet et mødelokale for kommunalbestyrelsen.Men det var en dårlig løsning, og med få års mellemrum måtte kommunestyret flere gange skifte adresse. Et rådhus turde ingen tænke på, men så alligevel I huset på hjørnet af Pile Allé og Runddelen var der i 1870erne både brandstation og politistation, selv om pladsen var trang. Brandmændene klagede, og det var, da de fik deres egen brandstation på Lampevej, man slog to fluer med ét smæk. Ved siden af var der plads til et rådhus.

HAVEKULTUR I forbindelse med Golden Days Festival København 850 forleden genåbnede J. C. Jacobsens Have ved Carlsberg Akademi.Haven er i løbet af sommeren blevet renoveret med det formål at bringe den nærmere sin oprindelige stand.Carlsbergfondet har forestået nyanlæggelsen og landskabsarkitekt Kristine Jensen og hendes medarbejdere har gennem længere tid arbejdet på det tålmodighedskrævende grønne byprojekt.- Carlsberg-haven er en fantastisk drømmeopgave. Vi har haft tid til at studere arkiverne og har fundet den oprindelige havearkitektur frem. Der var fredningsbestemmelser, der skulle følges, men der var ikke krav om at vi skulle genskabe haven fuldstændigt.Så vi forholder os til botanikken, og er tro mod det, brygger Jacobsen selv designede og lod plante, siger hun til Licitationen.I årene 1847-1867 anlagde brygger J. C. Jacobsen en have i forlængelse af sin bolig, det nuværende Carlsberg Akademi i Valby.Her tilbragte han gode stunder med kunstnere og videnskabsfolk som Louis Pasteur, G. Forchhammer og H. C. Andersen.Haven var oprindeligt privat, men har siden 2008 været åben for offentligheden.Over årene er den imidlertid vokset fra sit oprindelige botaniske udgangspunkt. Derfor er den hen over sommeren 2017 blevet renoveret tilbage til nærmest original stand.Ned til mindste detalje- Haven har siden anlæggelsen i midten af 1800-tallet været en af Carlsbergs juveler.Bryggeren stod selv for at anlægge den ned i mindste detalje, så den er et smukt sindbillede på den omhyggelighed, der prægede hans tilgang til alt, hvad han foretog sig, siger bestyrelsesformand for Carlsbergfondet Flemming Besenbacher i en pressemeddelelse i forbindelse med åbningen.- Med renoveringen har vi ønsket at bringe haven nærmere sin oprindelige stand og hermed give københavnerne et åndehul, hvor man kan studere en række af de eksotiske planter og træer, som J. C. Jacobsen selv bragte til Danmark fra sine rejser, tilføjer han.Restaureringen har indebåret en delvis genskabelse af havens botaniske identitet samtidig med, at havens nuværende bevaringsværdige træer bevares. Tre anlæg, Stenhøjen, Stenbedet og Spejlbassinet vil også blive rekonstrueret ud fra de oprindelige tegninger fra Bryggerens hånd.Læs mere om Carlsberghaven og interview med landskabsarkitekt Kristine Jensen i magasinet Arkbyg, der udkommer fredag 22. september 2017.Havens historieOprindeligt blev J. C. Jacobsens have skabt til privat brug og siden til beboerne i Æresboligen, blandt andre fysikeren Niels Bohr, der boede i Æresboligen fra 1931 til sin død i 1962.Den botanikinteresserede brygger fik oprindelig indkøbt og hentede selv 116 planter fra hele verden, hvoraf mange af dem nu rekonstrueres.I forlængelse af restaureringen er haven blevet til et offentligt byrum med ny støjafskærmning mod syd og nye tilgængelighedsforhold mod nord. I nord etableres endvidere et regnvandsbassin til nedsivning efter skybrud og stisystemer og afgrænsninger gøres tidssvarende.I Carlsbergs Arkiv findes flere beskrivelser og haveskitser fra Bryggerens egen hånd, der demonstrerer hans store interesse for botanikken og de særlige steder og partier, der blev dyrket con amore.Kilder: carlsbergfondet.dk og Kristine Jensens Tegnestue.
Kristine Jensens tegnestue har genskabt den botaniske identitet i J. C. Jacobsens Have ved Carlsberg Akademi.
40 I MORGEN. I 2015 gav hun den som en godt bedugget Tove Ditlevsen i forestillingen ' ToveToveTove!'. En forestilling, hun opførte på Det Kongelige Teater sammen med resten af kunstnerkollektivet Sort Samvittighed.Og det var nok ikke helt tilfældigt, at det netop var denne side af Tove Ditlevsen, Rikke Bilde gav sig i kast med. Skæve roller har nemlig altid ligget godt til skuespilleren.Rikke Bilde blev født i 1977 og voksede op i et parcelhuskvarter i Vejle.Og selvom hun som barn drømte om at blive buschauffør, har der nok altid gemt sig en lille skuespiller i Rikke Bildes mave.Den kom frem, når hun underholdt familien med sjove indslag ved middagsbordet.Selv blev hun klar over, at hun måtte droppe buschaufførdrømmen til fordel for skuespillet, da hun var omkring 10 år gammel.Og paradoksalt nok gik det op for hende, da hun sad i bussen på vej ind til centrum, hvor hun opdigtede en karakter.Hun var en fin dame. Ikke sig selv. Da vidste hun, at det var skuespiller, hun ville være.RIKKE BILDE var en drengepige. En sjov drengepige. For det var ikke kun ved middagsbordet, hun underholdt med gak og gøgl - det var også i skolen, hvor hun ofte var den sjove i forsamlingen. Og det har hun taget med over i sine roller, som ofte har været af den skæve slags. Eksempelvis har hun spillet udviklingshæmmet i stykket ' Spasser hund kanin' og en meget komisk gammel kone i stykket ' Den allersidste dans'.»Der er en komisk nerve i meget af det, jeg laver. Jeg vokset op med, at det er godt at smile ad tingene - også det hårde. I min familie kunne vi både grine og græde sammen«, sagde Rikke Bilde i et portræt i Politiken.RIKKE BILDE blev ikke som de fleste andre børn sendt i institution, da hun var lille. I stedet blev hun passet derhjemme, hvor hun ofte slap for huslige pligter, fordi hendes mor mente, at hun skulle have lov at være Barn med stort B i stedet for at bruge tid med opvaskebørsten.Skuespilleren blev færdig på Odense Teaters elevskole i 2005 og har siden da bl. a.været tilknyttet teatret Mungo Park, hvor hun modtog en Reumert i 2007 for sine roller i ' Den allersidste dans' - hun havde to. Senest har hun medvirket i forestillingen ' Er der nogen' på Teater Får302.Rikke Bilde skal om kort tid medvirke i indspilningen af Hella Joofs næste film.»Derefter venter mere spændende teater«, siger fødselaren.Rikke Bilde bor i Valby med sin kæreste og deres to børn på henholdsvis 8 og 3 år.Jeg er vokset op med, at det er godt at smile af tingene Rikke Bilde, skuespiller.

I et nyhedsfattigt marked så de danske investorer tirsdag ud til at foretrække salgsknappen. Det fik bl. a.Novo Nordisk at føle, mens TDC derimod tog et kursspring.Samlet gik det danske eliteindeks, C20 Cap, tilbage med 0,5 pct. til indeks 1.061,22. Dermed blev det tredje dag i træk med fald til indekset, som senest steg torsdag i den forgangne uge, hvor C20 Cap lukkede i 1.077,75.I resten af Europa var der også primært sur stemning i tirsdagens handel. Særligt var det sundhedsaktierne, som tyngede det fælleseuropæiske Stoxx 600-indeks.Det hang formentlig sammen med, at den amerikanske præsident, Donald Trump, på Twitter skrev, at han arbejder på et nyt system, hvor »der vil være konkurrence« i lægemiddelindustrien med faldende priser til det amerikanske folk til følge.Herhjemme kunne tweetet også aflæses på kursen i Novo Nordisk, som faldt med 1,4 pct. til 235 kr. på trods af manglen på selskabsnyheder fra medicinalvirksomheden.Bedre gik det TDC, som steg med 1,1 pct. til 36,96 kr. I dette tilfælde var der heller ingen nyheder fra telekoncernen.Men til gengæld kunne stigningen hænge sammen med, at aktien mandag faldt 1,4 pct.»Den indhenter bare noget af det, den måske tabte lidt for meget af i går. Det er nok i det lys, at aktien ligger bedre end det generelle marked i dag,« vurderer Mads Zink, der er chefhandler i Danske Bank.I bunden af eliteindekset lå desuden også smykkeselskabet Pandora med et kursfald på 1,4 pct. til 818 kr. Heller ikke her var der nyheder fra selskabet.FLS gik imod strømmen Anderledes var nyhedsstrømmen uden for det fine selskab, idet der blandt sidepapirerne var nyt fremme fra ingeniørkoncernen FLSmidth.Selskabet fik en ordre på design, indkøb og leverance af udstyr til udvidelsen af en cementfabrik i Egypten, og ifølge Valby-virksomheden har ordren en værdi på mellem 200 og 400 mio. kr. FLSmidth steg 0,9 pct. til 345,20 kr.Også entreprenørvirksomheden Per Aarsleff offentliggjorde en ordre.I dette tilfælde var handlen indgået med Banedanmark, og bestillingen havde en værdi på 113 mio. kr. Aarsleff-aktien sluttede 0,3 pct. lavere til 163,50 kr.Et af tirsdagens to danske regnskaber kom fra fodboldklubben Brøndby IF, der præsterede et underskud i 2016 og venter endnu et tab i 2017. Aktien dalede 0,8 pct. til 0,61 kr.Ved dansk børslukning havde biotekselskabet Onxeo endnu ikke offentliggjort sit regnskab for 2016, men op til dette var aktien steget med 4,9 pct. til 19,40 kr./ ritzau/ Finans.Det hang formentlig sammen med, at den amerikanske præsident, Donald Trump, på Twitter skrev, at han arbejder på et nyt system, hvor »der vil være konkurrence«.

FREDAG 11. AUGUSTOrgel i Indre By Den franske organist Christophe Deslignes spiller værker af blandt andre tyske Conrad Paumann, Guillaume de Machault, Ensemble Convivencia.Desuden musik af Christophe Deslignes selv.Fri entré.Kl. 12.00. Trinitatis Kirke, Købmagergade 52A, Kbh. K.WWW trinitatiskirke.dkHelligaandsorgelDer er også orgelmusik på programmet i Helligaandskirken, hvor den næste koncert i rækken i kirkens internationale orgelfestival finder sted.Svenske Ursala Gram spiller i eftermiddag værker af Johann Sebastian Bach, Bernardo Pasquini, Leo? Janác ek med flere.Fri entré.Kl. 16.30. Helligaandskirken, Niels Hemmingsens Gade 5, Kbh. K.WWW helligaandskirken.dk.LØRDAG 12. AUGUSTBach i Vor Frue IVor Frue Kirke er det en græsk organist, der kommer på besøg. Lørdag giver Ourania Gassiou nemlig sommerkoncert.Ourania Gassiou spiller værker af Johann Sebastian Bach, Joseph Bonnet, Maurice Bonnet og Pierre Cochereau.Fri entré.Kl. 12. Vor Frue Kirke, Nørregade 8, Kbh. K.WWW domkirken.dk.SØNDAG 13. AUGUSTEskær Trioen i Glyptoteket Den klassiske musik får også lov at fylde på Glyptoteket, når Eskær Trioen bestående af violinist Julie Eskær, cellist Emilie Eskær og pianist Charlotte Tanning giver koncert på museet.Trioen kaster sig over Clara Schumanns Klavertrio i g-mol, op. 17 og Johannes Brahms' Klavertrio i C-dur, op. 87. Koncerten er den næste i Glyptotekets i alt syv sommerkoncerter.Entré: 125 kr.Kl. 12. Ny Carlsberg Glyptotek, Dantes Plads 7, Kbh. V.WWW glyptoteket.dk Koncert i Tivoli I Tivoli kan man høre musik af Johann Sebastian Bach, Franz Schubert, Frédéric Chopin, Robert Schumann og Béla Bartók, når den franske pianist Pierre-Laurent Aimard gæster havens koncertsal og giver koncert.Pierre-Laurent Aimard har tidligere spillet med blandt andre Berliner Filharmonikerne og Concertgebouw-orkestret, men til koncerten i Tivoli optræder han som solist.Entré: 175-345 kr.Kl. 15. Tivolis Koncertsal, Vesterbrogade 3, Kbh. V.WWW tivoli.dk Søndagssoundtrack Det Kongelige Operakors mezzosopran Aileen Itani og Nathanaels Kirkes organist Flemming Friis giver en times koncert søndag med værker af Wolfgang Amadeus Mozart, Henry Purcell og Charles Gounod.Fri entré.Kl. 16. Nathanaels Kirke, Holmbladsgade 19, Kbh. S.WWW amagerbrokirkerne.dk.MANDAG 14. AUGUSTSommerkoncert i Valby Alle mandage i august afholder Jesuskirken sommerkoncerter.Denne mandag kan man opleve den hollandske organist Ben van Oosten, der kaster sig over værker af blandt andre Charles-Marie Widor, Léon Boëlmann og Louis Vierne.Fri entré.Kl. 20. Jesuskirken, Skovbogårds Allé 11, Valby.WWW jesuskirken.dk.TIRSDAG 15. AUGUSTFribo synger for Tirsdag fejrer Tivoli sin 174-års fødselsdag med en fødselsdagskoncert, der byder på musik med Tivoli Copenhagen Phil, som under ledelse af dirigent Christoffer Rubin og med sopran Louise Fribo i front spiller musik af komponist H. C. Lumbye.Foruden den klassiske musik er der i løbet af aftenen også anden underholdning og fællessang.Entré: 175-345 kr.Kl. 19.30. Tivolis Koncertsal, Vesterbrogade 3, Kbh. V.WWW tivoli.dk.ONSDAG 16. AUGUSTMere orgel! Der er orgelkoncerter for alle pengene i den kommende uge.Også Vor Frelsers Kirke har en af slagsen på programmet. Svend Ole Kombak, der til daglig er organist i Thisted Kirke, er på besøg i København, og her giver han koncert med værker af Johann Sebastian Bach, Cèsar Franck, Alexandre Guilmant og Percy Whitlock.Fri entré.Kl. 20. Vor Frelsers Kirke, Sankt Annægade 29, Kbh. K.WWW vorfrelserskirke.dk Lyden af Holbergs rejser I Garnisonskirken giver symfoniorkestret Concerto Copenhagen koncert under titlen ' Globetrotteren Holberg' og under Lars Ulrik Mortensens ledelse.I fokus er Ludvig Holbergs mange rejser, den musik, han selv spillede, samt musik fra hans samtid, blandt andet Johann Adolph Scheibes Sinfonia i B-Dur, Henry Purcells ' Dance of the Green Men' fra ' The Fairy Queen' og Antonio Vivaldis Koncert i emol.Undervejs fortæller Poul Høxbro om Ludvig Holbergs liv og hans forhold til musikken.Entré: 200 kr.Kl. 20. Garnisonskirken, Sankt Annæ Plads 4, Kbh. K.WWW coco.dk Ensemble Sibirius på Nørrebro Kvintetten Ensemble Sirius besøger KoncertKirken som led i dem nordiske turné, som de påbegyndte i starten af august på Åland.De fem kvinder, Kristina Thede Johansen, Sofie Brems Sørensen, Agnes Holmberg Lundevall, Frieda Funk og Ninna Morsing, turnerer med projektet ' Rejsen gennem den nordiske natur', og undervejs byder de på ny klassisk musik af blandt andre Arnannguaq Gerstrøm, Isac Broman og Mette Nielsen.Fri entré.Kl. 20. KoncertKirken, Blågårds Plads 6A, Kbh. N.WWW ensemblesirius.dk.TORSDAG 17. AUGUSTSommerkursister på scenen Deltagerne i Det Kongelige Danske Musikkonservatoriums sommerkursus for organister og accordeonister skal fremvise frugten af en uges undervisning hos accordeonunderviserne Geir Draugsvoll og Hanzhi Wang og orgelunderviserne Bine Bryndorf og Hans Davidsson.Eftermiddagens program offentliggøres på dagen.Fri entré.Kl. 17. Garnisonskirken, Sankt Annæ Plads 4, Kbh. K.WWW dkdm.dk Lydsporet fra ' Amadeus' Musikken fra Milos Formans oscarvindende film ' Amadeus' bliver behandlet af DR SymfoniOrkestret og DR KoncertKoret, når de giver koncert torsdag i DR Koncerthuset.Dirigent er Dirk Brossé, Soo-Jin Hong er koncertmester, mens Per Salo sidder ved klaveret, når musikken af Wolfgang Amadeus Mozart skal lyde ud i salen.Entré: 110-525 kr.Kl. 19. Koncerthuset, Emil Holms Kanal 20, Kbh. S.WWW dr.dk/koncerthuset Gratis orgelkoncert Birgitte Ebert sætter sig ved orglet i Grundtvigs Kirke og giver koncert med musik af Johann Sebastian Bach, Rued Langgaard, Felix Mendelssohn med flere. Koncerten er en del af kirkens række af gratis sommerorgelkoncerter.Fri entré.Kl. 19.30. Grundtvigs Kirke, På Bjerget 14B, Kbh. NV.WWW grundtvigskirke.dk Blokfløjten møder orglet Blokfløjtenist Louise Hjorth Hansen og organist Katrine Immerkjær, der tilsammen udgør DUI1702, giver koncert i Holmens Kirkes Store Kapelsal.Fri entré.Kl. 20.30. Holmens Kirke, Holmens Kanal 21, kbh. K.WWW holmenskirke.dk.malene.jensen@pol.dk 

Det kan være helt slut med at parkere gratis i Københavns Kommune.I hvert fald hvis det står til Morten Kabell (EL), teknik-og miljøborgmester i Københavns Kommune, der vil udvide betalingszonen markant.Så sent som 1. marts 2017 trådte en række nye betalingszoner ellers i kraft, og det er derfor ikke længere gratis at parkere på ydre Østerbro, ydre Nørrebro og i dele af Valby. Men det er ikke nok, mener borgmesteren.Derfor foreslår han nu, at det fremover skal koste penge at parkere i hele kommunen og dermed også områder som Vanløse, Brønshøj og det ydre Amager. Det skal få flere pendlere og besøgende til at droppe bilen og hoppe på cyklen eller bruge den kollektive transport.»Vi oplever, at der stadigvæk er rigtigt mange, der pendler ind til byen og parkerer gratis der, hvor københavnerne gerne ville have parkeret deres bil. Det vil give god mening at gøre hele Københavns Kommune til en betalingszone,« siger Morten Kabell og uddyber: »Det er ikke sikkert, at det giver mening alle steder, men som udgangspunkt mener jeg, at der skal være betalingszoner helt ud til kommunegrænsen.« Udmeldingen kommer samme dag som Teknik-og Miljøudvalget i Københavns Kommune skal drøfte den årlige Parkeringsredegørelse, der er en del af grundlaget for de politiske forhandlinger på området.Gode erfaringer med gul zoneHvis forslaget bliver til virkelighed, vil det i praksis betyde, at beboere i de berørte områder fremover skal købe en beboerlicens, der koster mellem 100 og 1.150 kr. årligt afhængig af bilens energiklasse. Personer, der ikke bor i zonerne, skal derimod betale per time.Det er endnu ikke fastlagt, hvad det helt præcis skal koste at parkere i eventuelle nye betalingszoner, men takster, der svarer til dem i den gule zone, nævnes som en mulighed. Her koster det mellem to og ni kroner i timen at parkere. Den gule betalingszone blev bl. a. oprettet, fordi kommunen har oplevet, at pendlere har parkeret gratis i områderne og optaget pladser fra beboerne, og fordi man gerne vil have flere til at bruge den kollektive trafik.Ifølge Morten Kabell er erfaringerne indtil videre gode.»Beboerne i zonerne på ydre Østerbro og Valby er begejstrede, fordi de har oplevet, at det pludselig er muligt at få en parkeringsplads.De, der bor uden for zonen, har derimod oplevet, at problemet er rykket ud til dem. Det er et spørgsmål om at reagere på deres ønske,« siger borgmesteren.Rykker du så ikke bare problemet videre ud til nabokommunerne? »Det er jo deres biler, der pendler ind. Samtidig kunne det jo være en anledning for dem til at samarbejde med København om at lave noget fornuftigt på det her område. Vi vil gerne samarbejde med omegnskommunerne om at lave parkeringsanlæg ved f. eks. stationer for at få flere over i den offentlige transport,« siger Morten Kabell.Han vil undersøge, om Københavns Kommune kan støtte projekterne økonomisk.Stadig p-problemer aften og natDet møder skarp kritik fra Jakob Næsager (K), medlem af Teknik-og Miljøudvalget, at borgmesteren vil udvide betalingszonen endnu mere.»Han forsøger at fjerne fokus fra det reelle problem - nemlig at rigtig mange københavnere ikke har et sted at parkere deres bil. Når man indfører betalingsparkering for pendlerne, giver det ikke flere parkeringspladser om aftenen og om natten, hvor københavnerne har behov det,« siger Jakob Næsager.Han henviser til den nye Parkeringsredegørelse, hvor det fremgår, at der alene i det seneste år er kommet omkring 4.500 nye privatejede biler i København. Samtidig konkluderes det i rapporten, at antallet af kommunale parkeringspladser er stort set uændret i forhold til sidste år.»Dybest set handler det om, at borgmesteren vil have bilerne ud af København. Jeg har ikke noget mål om at få flere biler, men jeg vil lade det være op til københavnerne selv at bestemme, om de skal køre bil eller ej. Når borgerne vælger at købe en bil for at få familieliv og arbejdsliv til at hænge sammen, så må vi som borgernes repræsentanter skaffe de parkeringspladser, de efterspørger,« siger Jakob Næsager.Befolkningstallet er steget støt i København de senere år og samtidig er antallet af privatejede biler også steget. Siden 2010 er der kommet 16.000 flere privatejede biler og omkring 4.500 kom alene til sidste år, lyder det i redegørelsen.Ifølge Morten Kabell er tallene et udtryk for, at der er for mange biler i København.»Hvis vi skal løse byens pladsproblemer, bliver man uanset ideologi nødt til at satse på de mest effektive transportformer som cykling og den kollektive trafik. Det vil også skabe bedre plads til de mennesker, der rent faktisk har brug for bilen i dagligdagen, som f. eks. erhvervslivet, folk med handicap og folk med job, hvor det er helt umuligt at bruge kollektiv trafik. Det er jo den nødvendige biltrafik. For alle andre, hvor det måske handler mest om dovenskab, må man gøre som alle andre storbyer og fokusere på kollektiv trafik og cykling.Vi har simpelthen ikke plads.« Så du vil tvinge folk til ikke at have en bil? »Nej, jeg vil prøve at påvirke folk i den rigtige retning. Der er parkeringen en del af det.« Er det en politisk opgave at bestemme, hvorvidt folk skal have bil eller ej? »Ja, det er det naturligvis. Det er kommunens ansvar, at byen hænger sammen. Det gør den ikke, hvis byen går i stå, fordi så mange har bil. Det er det, der kan ske i fremtiden, hvis vi ikke gør noget.«.hejs@berlingske.dk Dybest set handler det om, at borgmesteren vil have bilerne ud af København.Jakob Næsager, medlem af Teknik-og Miljøudvalget i Københavns Kommune (K).4.500 nye privatejede biler blev føjet til københavnernes samlede bilpark alene i 2016.
En række nye betalingsområder for parkering i København er netop blevet indført, men teknik-og miljøborgmester Morten Kabell (EL) vil nu gå endnu længere. Borgmesteren »forsøger at fjerne fokus fra det reelle problem«, lyder kritikken.
S ovs og kartofler. En mand, der køber forkerte ting med hjem fra supermarkedet. Den slags er blevet hverdag for Anni, der som bordsalt-dater giver mænd en at falde i søvn foran fjernsynet med.Det er fredag aften. 45-årige Anni Michelsen fra Valby dækker bord, mens kartoflerne koger på komfuret. Om lidt kommer Søren. Han er en af de tre mænd, som Anni har mødt via bordsaltdaters.dk.Måske har han asier med. Det bad hun ham nemlig huske. Men somme tider glemmer han det eller køber noget forkert.Efter et år som bordsalt-dater har Anni fået et helt nyt liv. Det er en tiltrængt forandring, fortæller hun, der var ved at køre sur i en hæsblæsende karriere som selvstændig konsulent i IT-branchen.»Det var en veninde, der fortalte mig om bordsaltdaters. dk, og selvom jeg var skeptisk, valgte jeg at give det en chance.Det har jeg ikke fortrudt. Nu slipper jeg for at spise på dyre restauranter med mine forretningsforbindelser på deres regning, men kan i stedet invitere mine dates hjem på bøf med bløde løg, sovs og kartofler, som jeg selv har lavet iført mit nussede forklæde fra 1983,« fortæller hun begejstret.»Hej skat, så er jeg her!« Døren går op, og 44-årige Søren Andersen, der arbejder som lagerekspedient, træder ind. Han giver Anni et hurtigt klem og sætter sig direkte hen til bordet.Hun irettesætter ham, for han kunne godt lige tage at vaske hænder, før han sætter sig til bords, og i øvrigt er maden ikke færdig. »Jeg forsøger at lyde lidt sur, for så virker illusionen om et kuldsejlet ægteskab bedst,« fortæller Anni.Lidt senere sidder Søren og Anni over for hinanden, mens de spiser den mad, Anni har lavet.»Kartoflerne er sgu lidt udkogte,« mumler Søren.Anni rækker ham smørret og siger, at så må han mose dem.»Det er bedst, når maden er lidt mislykket. Så er der noget at tale om,« forklarer hun.Efter middagen sætter Søren og Anni sig ind i stuen, hvor Anni har lagt en plaid og et par tøfler frem til Søren. Hun tænder fjernsynet og sætter sig i lænestolen med sit strikketøj. Søren lægger sig på sofaen, og kort tid efter snorker han højt.Anni smiler stort. Hun er begejstret for sit nye liv: »Nu er jeg en almindelig sur kone, der forsømmer sit udseende og bliver ignoreret og taget for givet af manden. I virkeligheden er det nok det, de fleste kvinder drømmer om.«.

EJENDOMME Københavns Politis tidligere Station 2 i Store Kongensgade bliver i fremtiden hjem for studerende.Ejendomsudvikleren Gefion Group har købt ejendommen Store Kongensgade 100 på 3.300 kvm med den tidligere station, som lukkede i 2001, og har planer om at ombygge den til 78 studieboliger samt etablere en 700 kvm stor butik i stueetagen.Sælger er Ejendomsselskabet Norden, og med i købet er også ejendommen Store Kongensgade 106 på 1.650 kvm, der udvikles til 17 lejligheder på mellem 60 og 80 kvm samt detailhandel i stueetagen.De to ejendomme har en samlet projektværdi på 275 mio. kroner.- Der er et godt marked for studieboliger i København.Lige nu venter 15.000 unge på en studiebolig. Studieboliger er kendetegnet ved en stabil udlejning og et let stigende huslejeniveau, En fremtidig investor kan derfor regne med et godt, langsigtet afkast, siger Gefion Groups udviklingsdirektør, Henrik Nissen, i en pressemeddelelse.Sælger videre Gefion Group har gennem de senere år opkøbt en lang række erhvervsejendomme i København og konverteret dem til boliger.Herefter sælger Gefion Group de færdigudviklede bygninger videre til investorer.Gefion Group regner således med et afkast til en eller to institutionelle investorer på godt fire procent om året på de to ejendomme i Store Kongensgade.- Det er to spændende ejendomme med en fantastisk central beliggenhed og et godt potentiale for udvikling, siger Henrik Nissen, der peger på, at ejendommen, som husede Station 2 i godt 30 år, har en god størrelse og grundplan, der giver ombygning til ungdomsboliger optimale vilkår.Endelig er nummer 106 en 150 år gammel herskabsejendom, som dog trænger til en opdatering til moderne standard.Portefølje på fire mia. kroner Gefion Group arbejder i øjeblikket med udviklingen af 140.000 kvm med 2.700 boliger plus erhverv.Desuden har ejendomsudvikleren yderligere 50.000 kvm med 1.000 boliger i pipelinen, så den samlede projektportefølje ryger op på godt fire mia. kroner.Der er et godt marked for studieboliger i København. Lige nu venter 15.000 unge på en studiebolig Henrik Nissen, udviklingsdirektør, Gefion Group.Tredje studieboligprojektSt. Kongensgade 100 er Gefion Groups tredje studieboligprojekt på en halvt år.Omkring årsskiftet udviklede Gefion Group 228 ungdomsboliger med en projektværdi på 250 mio. kroner i Valby ved Gl. Køge Landevej og solgte projektet til en investor.I maj var det 171 studieboliger i Søborg med en projektværdi på 210 mio. kroner.
Gefion Group har købt to ejendomme i Store Kongensgade i København til en samlet projektværdi på 275 mio. kroner.
Erik Sørensen: Vores græsplæne er ikke noget særligt - fuld af mos, kløver og blomster, men acceptabel.For fire dage siden opdagede vi for første gang disse huller, og i morges var der da rigtig mange. De er ikke særlig store eller dybe, bærer præg af at være gravet af et dyr med kløer, ganske kraftige, at dømme efter hvor langt bagud det løsrevne mos er slynget. Det må ske om natten, for vi har aldrig observeret dyret.Vi har skoven som nabo. Har du set noget lignende?? Bolette Sandford Pedersen: Jeg følger altid med i dine hyggelige udsendelser og klummer og nyder selv min have i Valby ved København, selv om den af og til går sine egne veje, som nu med disse mor og barnhekseringe (der er ovenikøbet en baby på vej i maven på morringen).Kan man egentlig gøre noget, skulle man nu blive træt af formationerne? ! Søren Ryge Petersen: Det var to spørgsmål om det emne, der uden tvivl fylder mest hos danske haveejere: græsplænen.Hekseringene har vi haft mange gange før, og jeg kan kun svare, at man kan forsøge at slå svampene ihjel ved at vande med Atamon! Jeg er ikke sikker på, at det virker hver gang, men jeg er sikker på, at jeg aldrig ville gøre det.Jeg har p. t. den fineste heksering i min græsplæne, og jeg kører omhyggeligt uden om den med plæneklipperen, fordi jeg synes, den er så fin. En heksering kan aldrig ødelægge en græsplæne.Erik Sørensens spørgsmål er i en anden kategori. Huller i græsset! Dem er der mange af, og vi har haft både ræv, grævling, hvepsevåge (store huller), mus, rotter og mosegrise på tapetet.Her er jeg temmelig sikker på, at vi skal til fugleriget. At en eller flere krager eller råger har fundet ud af, at græsplænen er fyldt med larver af stankelben og/eller gåsebiller.Så hopper de rundt og borer deres kraftige næb ned i græsset for at finde og æde larverne, og så ser det hele lidt rodet ud bagefter.Tag en rive og jævn det hele til. Om en uge er græsset grønt igen, og du har fået fjernet larverne på smukkeste, økologiske vis.Hvis du desuden står tidligt op en morgen og kigger ud, kan du måske få ' synderne' at se. Af gode grunde vælger de at spise morgenmad, inden de bliver forstyrret af farlige mennesker.

Thomas Høyer Andersen fra HHM A/S er projektchef på byggefelt 16 i det nye bykvarter, Carlsberg Byen. 
Metoden sikrer stabilt flow, optimal udnyttelse af byggepladsen og kvalitetssikkert byggeri. 
' 3 ting' er noget så sjældent som et krimi-kammerspil.Og alene den originale tilgang er al ære værd. Begrænsningens kunst kan være en nødvendighed, når man arbejder med et lille dansk filmbudget. Og når man stort set kun benytter én indendørs lokation filmen igennem, har man allerede sparet en hel.Det virker dog ikke, som om det kun er et økonomisk spørgsmål her, men også et aktivt tilvalg.Hovsa-løsningNår man arbejder med så enkelt et setup, der ret beset lige så godt kunne udspille sig på en teaterscene, stiller det ret store krav til historiens bæredygtig For det virker faktisk et ret langt stykke hen ad vejen, men skæmmes desværre af en noget utroværdig og abrupt slutning, der mest af alt ligner en hovsa-løsning.Manden bag er den debuterende instruktør Jens Dahl, der tidligere har været medforfatter på den første ' Pusher'-film samt tv-serier som ' Sommer', ' Lulu &amp; Leon' samt ' Norskov'.De to altdominerende hovedroller spilles af de også internationalt berømmede Nikolaj Coster-Waldau og Birgitte Hjort Sørensen.Førstnævnte har tilmed også tilført kapital til projektet som medproducent.Serbisk mafia99 procent af handlingen udspiller sig på et hotelværelse, hvor vi møder sprængstof-eksperten Mikael (Coster-Waldau), der sammen med den serbiske mafia har været med til at røve 60 millioner kroner fra en værdicentral i Taastrup.Inden han indvilliger i at skrive under på at deltage i et vidnebeskyttelsesprogram og udlevere de andre medvirkende - ikke mindst hvem der dræbte en politimand undervejs - forlanger han dog tre ting: At komme til at tale med en kvinde ved navn Camilla, en kasse med diverse effekter fra et opbevaringslager samt en omgang butter-chicken fra et pizzeria i Valby.Camilla (Hjort Sørensen) viser sig at være Mikaels ekskæreste, som han forlod uden et ord for ni år siden og ikke har set i mellemtiden.' 3 ting' opruller nu langsomt omstændighederne omkring røveriet samt Mikael og Camillas indbyrdes relation eller mangel på samme, hvor han skal forsøge at overbevise både den ledende politikvinde (den altid herligt tvetydige Lærke Winther) samt Camilla om, at han både er villig og i stand til at forandre sig grundlæggende.AntiklimaksOm det lykkes, skal ikke røbes her, men det psykologiske spil oser af klaustrofobi og frustrationer, og hvad ' 3 ting' umiddelbart mangler i ydre spænding, kompenserer den så rigeligt for på de indre linjer. Hvilket ikke mindst skyldes fremragende skuespil hele vejen rundt.Så lang og så godt. Desværre skæmmes helhedsindtrykket, som allerede nævnt af en noget antiklimatisk slutning, der desværre bevirker, at man forlader biografen med en noget flad fornemmelse. Øv. Men de første 85 minutter er gode.Rigtig gode.hq@eb.dk .
Nikolaj Coster-Waldau og Birgitte Hjort Sørensen spiller tæt sammen i ' 3 ting', der kombinerer overbevisende krimi og kammerspil, men skæmmes af flad slutning.
I et nyhedsfattigt marked så de danske investorer tirsdag ud til at foretrække salgsknappen. 
DANSKE AKTIER FLSmidth belønnet for ny kontrakt i Egypten. 
Det går den rigtige vej med sygefraværet i Københavns Kommune, men Københavns sygefraværsrapport for 2016 vidner også om, at der fortsat er et stykke vej at nå flere steder.Mens gennemsnitsmedarbejderen i kommunen var syg i 12 dage i 2016, havde sosu-personalet et sygefravær på godt 16 dage. Det er 12 procent højere end pædagogernes og hele 35 procent højere end lærernes.Det står især slemt til i byens hjemmepleje og på plejehjemmene.Det gennemsnitlige sygefravær i kommunens 38 plejecentre, der har knap 2.600 ansatte, og 24 hjemmeplejecentre med 1.864 årsværk er henholdsvis 14,4 og 15,7 dages sygdom per ansat, viser en ny analyse, som den liberale tænketank Cepos har lavet på baggrund af Årsrapport for 2016 om sygefravær fra Københavns Kommune.Undersøgelsen viser også, at der markant forskel fra bydel til bydel, hvor de ældre på Nørrebro og Bispebjerg må leve med mere sygdom blandt plejepersonalet i forhold til for eksempel de ældre i Valby og på Vesterbro. Og den viser, at der er markant forskel fra arbejdsplads til arbejdsplads.De ansatte på Plejecenteret Langgadehus i Valby oplevede 29,6 såkaldte fraværsdagsværk a 7,4 timer per medarbejder hos de 57 fuldtidsansatte i 2016.Inden for hjemmeplejen ligger Dagsyge plejen Center Midt øverst på listen med 37 fraværsdagsværk per ansat for de 18 ansatte. Sygefraværet har her ligget stabilt i tre år.Bonusordning mulig vejDet høje sygefravær går ud over de ældre, fortæller Mia Amalie Holstein, der er velfærdspolitisk chef hos den liberale tænketank Cepos.Hun vurderer, at potentialet i København for at nedbringe sygefraværet er stort, og at der vil være gevinster for både de ældre på grund af færre vikarer, medarbejderne og kommunens økonomi.Mia Amalie Holstein har gennem mange år arbejdet og analyseret sygefravær, bl. a. har hun interviewet en lang række medarbejdere og ledere på plejehjem også i København om sygefravær.»Uklar ledelse, dårlig medarbejderkultur og et usundt arbejdsmiljø er de primære årsager til højt sygefravær.Sygefravær hænger uløseligt sammen med ledelse. Lederen skal give medarbejderen medansvar, være fleksibel, og så skal han reagere på et højt sygefravær,« siger hun.Et andet værktøj, man også i København bør overveje, er bonusordninger, mener Mia Amalie Holstein.»Den kunne falde ud til lederen, men den kunne også falde ud til medarbejderne. Nogle steder har man gjort forsøg med at lade medarbejderne dele i porten med institutionen, så hvis man evner at reducere sygefraværet, hvormed man sparer nogle penge for eksempel på færre vikarer, bliver det også til gavn for alle ansatte,« siger hun.Cecilia Lonning Skovgaard er spidskandidat for Venstre ved det kommende kommunalvalg. Hun er ' trist' over udviklingen. »Hvad skyldes det så? Man skal i hvert fald også kigge på, at det er en medarbejdergruppe, der kommer ind med relativt lidt bagage og for nogles vedkommende med korte sosu-uddannelser og dermed måske også med manglende robusthed og modenhed for, hvad det vil sige at være på arbejdsmarkedet. Altså, hvor syg er man, når man går på arbejde,« siger hun og fortsætter: »Man må ind at se på de plejehjem, der har halvanden måneds sygdom per medarbejder. Enten har de været utroligt uheldige, eller også er der nogle ledelsesmæssige krav og forventninger, der ikke bliver kommunikeret tydeligt nok, og så skal man måske kigge på at få en anden ledelse ind. Så må man jo tage lederen fra det bedste plejehjem og se, hvad lederen kunne få ud af det der,« siger hun.En negativ spiralIfølge blandt andre sosu'ernes fagforening FOA er det ikke et spørgsmål om ikke-robuste medarbejdere.»Over de sidste fem-ti år har man skullet reducere i budgetterne, og så har der kun været et sted at spare, og det er på medarbejdere, og det er sket, mens opgaverne er blevet langt mere omstændelige, da borgere oftere sendes hjem fra hospitalerne for hurtigt,« siger Charlotte Von Mehren, faglig sekretær i FOAs social-og sundhedsafdeling. »Det bliver en negativ spiral. Og det slider på bevægeapparatet og giver også arbejdsrelateret stress.Hvis ikke lederne begynder at forstå,? Cecilia Lonning Skovgaard (V), mener at fravær kan være et ledelsesproblem, men hun siger også at sosu'erne kan have manglende robusthed og modenhed for, hvad det vil sige at være på arbejdsmarkedet.at de har et ansvar i forhold til et ordentligt fysisk og psykisk arbejdsmiljø, vil kurven stige og stige,« advarer hun. Og Cecilia Lonning Skovgaards kommentar om robusthed gør hende en smule rasende, som hun siger.»Det er ikke medarbejderne, der skal være robuste, men det er arbejdspladsen, der skal være robust.Det er kommunen som arbejdsgiver, der skal være et robust sted at være, så man kan rumme de her medarbejdere,« siger hun.pbu@berlingske.dk Fakta: FAKTASygefravær i Køb enhavn: Akademikerne er mindst syge, og sosu'erne er mest syge.Generelt faldt sygefraværet med 0,2 dage fra 12,2 i 2015 til 12,0 i 2016. Kommunen, der historisk set har haftet højt sygefravær, har nedbragt sygefraværet med 26 pct. siden 2007. 2016-måltallet blev dog ikke nået, idet sygefraværet lå 1,0 dag højere end tilsigtet.Faldet kan alene ' forklares i et fald i det lange sygefravær'. Der er fortsat stor forskel på faggrupperne.På plussiden er lærerne, hvis sygefravær faldt 1,1 dage i 2016 til nu 11,8 dage, og akademikerne, der har uændret men markant lavest sygefravær af alle faggrupper med 6,2 dage.På minussiden er sygefraværet for sosu-personalet (ekskl. eleverne), der steg med 0,5 dag i 2016 og fortsætter en svagt stigende tendens. Også sygeplejerskernes sygefravær steg med 1,2 dage og ligger nu på 13,8.Kilde: Årsrapport om sygefravær 2016 fra Københavns Kommune.
SYGEFRAVÆR Det går den rigtige vej med sygefraværet, men de ansatte på plejecentrene og i hjemmeplejen er oftest syge, selv om der er markantforskel fra arbejdsplads til arbejdsplads.
Få dage efter at to aktivister 18. marts 2003 angreb statsminister Anders Fogh Rasmussen med rød maling, blev Frank Martinsen kontaktet af Politiets Efterretningstjeneste (PET). De havde et tilbud til ham. Den garvede politibetjent skulle indgå i livvagternes A-kæde, og de næste seks år var han personlig livvagt for Anders Fogh Rasmussen.»Jeg var med ham overalt, også i Det Hvide Hus«, siger Frank Martinsen, der har mødt alverdens statsoverhoveder og tre gange hilst på USA's daværende præsident, Bill Clinton.Politiken møder den nu 55-årige Frank Martinsen på Veteranhjem København, hvor han er på besøg. Han har nøje udvalgt sin plads i tv-stuen, så han kan se døren og har adgang til vinduerne - diagnosen hedder belastningsrelateret ptsd, posttraumatisk stresssyndrom.»Jeg er altid i alarmberedskab - kampberedt - og det koster bare«, siger han.Af samme grund er Frank Martinsen ' funktionelt hjemløs'. Han har en lejlighed - på Frederiksberg - men bor der ikke.»Jeg har det fint i lejligheden, når jeg lukker mig inde i den. Men jeg skal jo stadig ud og handle, hvor der er mange mennesker«, siger han og fortæller, at hans store udfordring er menneskemængder, som han ikke har kontrol over: »Hvis jeg kører i bus, og der kommer en børnehave ind, så står jeg af med det samme.Det kan jeg bare ikke. Den der råben og skrigen... Argh!... så kører det bare op«. I stedet bor han lige nu på et forsorgshjem for veteraner - SUF Veteran. Det ligger ude på landet på Fyn og består af et hovedhus med små hytter omkring.»Det giver mig ro. Der kan jeg trække mig tilbage«, siger han.Det er godt tre år siden, at Frank Martinsen blev ' reddet', som han siger. En ansat fra Forsvarets Veterancenter støvede ham op på et herberg i Valby, hvor han boede sammen med somaliere og grønlændere.»Når jeg kom op på herberget, gik jeg direkte ind på mit værelse og låste døren.Så satte jeg mig i hjørnet og holdt øje med døren og vinduet«. Før det flyttede han i halvandet år fra herberg til herberg, kom altid i klammeri med de andre og røg hurtigt ud igen.Fra narkopatrulje til livvagtDet var årtier under konstant pres, der udløste hans ptsd. Frank Martinsen indledte sin karriere i forsvaret. Derfra gik han til politiet og arbejdede i rockerpatruljen og narkoafdelingen. Næste stop var Politiets Aktionsstyrke - politiets svar på Jæger-og Frømandskorpset. Her blev han chef for en indsatsstyrke.»Vi blev tilkaldt, når det almindelige politi ikke kunne klare opgaven. Det var alt fra indtrængning i bygninger, hvor du ikke vidste, om de ventede med våben eller sprængstoffer, til at blive indsat med helikopter, hvor du firer dig 30 meter ned ad et reb på et hustag eller et skib«, fortæller han: »Jeg var konstant under et enormt pres«. Og der var hele tiden bud efter ham. Da politiet 1. marts 2007 ryddede Ungdomshuset, blev han udlånt fra PET's korps af livvagter til Politiets Aktionsstyrke for at deltage i planlægningen og udførelsen af overraskelsesangrebet fra luft og land.Efter årene som personlig livvagt for Anders Fogh Rasmussen fik han job i et britisk sikkerhedsfirma. Og det var her, at det ramlede for ham. Nærmere bestemt under en aktion i Jerusalem, hvor han skulle være livvagt for en gruppe EU-ledere, som skulle besøge Gaza.»Det kørte ligesom op der. Mit hoved kunne bare ikke mere«, siger han: »Jeg havde konstant ondt i hovedet, kunne ikke sove, kunne ikke koncentrere mig. Det var en kæmpe belastning«. Han kvittede jobbet, kiggede dybt i flasken for at håndtere den posttraumatiske stresstilstand og mistede overblikket. Til sidst røg lejligheden, og nomadelivet fra herberg til herberg begyndte.»Jeg kunne ikke finde ro nogen steder«, siger han.Siden han blev samlet op på herberget i Valby, har han fået hjælp og støtte fra Forsvarets Veterancenter. Og han har fået det bedre. Blandt andet har han sammen med en journalist skrevet bogen ' Livvagt', som han tager ud og holder foredrag om.Da Politiken møder ham, er han lige blevet tilkendt et ressourceforløb, som skal sluse ham ind på arbejdsmarkedet.»Hvis de vil slå mig ihjel, så skal de bare sende mig ud i en børnehave«, siger han og griner.Han skal holde juleaften hos sin ældste datter. Der kommer en del gæster, men de har aftalt, at hvis det bliver for meget, giver han lige et signal, og så smutter han tilbage til de rolige omgivelser på Fyn.»Men det er jo ikke meningen, at jeg skal blive på veteranhjemmet. Jeg skal tilbage til min lejlighed, så jeg regner med, at i april eller maj, så er jeg tilbage igen«.claus.paaske@pol.dk Fakta: JULEKALENDER Hjemløs julFor de fleste mennesker er hjemmet en selvfølgelig tryghed. Men ikke for alle.Mange i verden oplever i perioder at stå uden tag over hovedet, bo på herberg, på sofaer hos familie og venner. Andre lever på gaden som hjemløse meget af tiden, selv om de har egen bolig.Alene i Danmark er der 6.600 hjemløse ifølge den seneste optælling fra Det Nationale Forsknings-og Analysecenter, 75 pct. er mænd, og tallet stiger hvert år.Hver dag siden 1. december har Politikens journalister i ind-og udland interviewet et menneske, der af forskellige grunde lever uden fast base.Fejl og Fakta: 28.12.2017Som livvagt for Anders Fogh Rasmussen hilste Frank Martinsen tre gange på »USA's daværende præsident, Bill Clinton«, stod der her på siden søndag 24.12. 
Vi mente USA's forhenværende præsident. 
Den daværende var George W. Bush.
24. DECEMBER Efter årtiers konstant pres ipolitiets specialstyrke og som livvagt gik Frank Martinsen ned med flaget og endte på gaden.
Folkekirken er nu Danmarks største udbyder af sorggrupper. 190 grupper er lige nu i gang over hele landet, viser en ny opgørelse fra Folkekirkens It, som Københavns Stift offentliggør. Det er en stigning på 52 procent siden 2013.Tilbuddet er for alle, er gratis og varetages af en præst, der har tavshedspligt.»Det gav mig ro at deltage. Jeg føler, at det har hjulpet mig. Sorg er noget, man skal have ud af kroppen. Det skal ikke være et tabu. Det har været rart at være med i sorggrupperne, fordi man møder accept og fortrolighed. Når vi mødtes, begyndte vi med at tænde lys for de efterladte. Og det var med til at skabe tryghed, at præsten læste op fra en bog om sorg«, fortæller 73-årige Gert Iversen, der har været med i to sorgforløb i Timotheuskirken i Valby, efter sønnen døde af cancer.Den store interesse for sorggrupper har fået Københavns Stift til at lave et netværk, som på længere sigt skal brede sig til hele landet, så præsterne kan udveksle erfaringer og muligheder for efteruddannelse inden for arbejde med sorggrupper.»Det gør en utrolig stor forskel, når man sætter et menneske i et rum med plads til at kunne tale om alt det, der trykker, når man har mistet en elsket. Sorggrupper kan være med til at mindske følelsen af ensomhed og meningsløshed, som mange efterladte oplever, og kan medvirke til at skabe livsmod og nye muligheder.Det handler om at skabe et trygt og fortroligt rum, hvor man kan indgå i et fællesskab og spejle sig i hinanden og hinandens sorg«, fortæller sognepræst Stine Ravnborg Nissen, der er koordinator for det nye sorgnetværk og sognepræst i Timotheuskirken i Valby.Hun har siden 2013 selv stået i spidsen for otte sorggruppeforløb med en kollega, og Stine Ravnborg Nissen understreger, at det bestemt ikke handler om at missionere.»Alle er velkomne i sorggrupperne, også selv om man ikke er medlem af folkekirken.Man behøver ikke at opfatte sig selv som særlig religiøs eller være en af de faste kirkegængere for at være med. Faktisk er der mange af deltagerne, der kun sjældent kommer i kirken«.Mød andre i sorgDe sørgende mødes i grupper på 5-10 deltagere i den lokale kirke, og oftest er de enkelte sammen med andre, der er i samme situation, for eksempel har mistet et barn eller en ægtefælle. Et forløb varer typisk 6-12 måneder og er gratis.Ifølge sorgforsker og ph. d. Mai-Britt Guldin fra Institut for Folkesundhed under Aarhus Universitet er der flere årsager til, at folkekirken er blevet den største aktør i forhold til sorggrupper.»Vi ser en del kommuner og sygehuse, der har oprettet sorggrupper, men det er ikke sat i system, og det er heller ikke særligt udbredt. Derfor er bolden i høj grad landet hos folkekirken«, siger hun og forklarer videre.»En anden forklaring kan hænge sammen med, at folkekirkens sorggrupper henvender sig til alle, mens patientforeningernes sorggrupper jo henvender sig til mennesker i forbindelse med en bestemt lidelse eller sygdom«. En anden stor udbyder af sorggrupper er Kræftens Bekæmpelse. Her mærker man generelt en mindre efterspørgsel på sorggrupper. Laila Walther, afdelingschef for patientstøtte, siger: »Vi oplever, at færre søger sorggrupper; til gengæld ønsker mange at komme med i en specifik gruppe. De vil gerne være sammen med nogen, der sidder i præcis samme situation som dem selv. For eksempel andre kvinder med brystkræft«. Kræftens Bekæmpelse har sorggrupper for børn og unge, der ofte er placeret på Derudover har de grupper i deres rådgivninger ude i landet for uhelbredeligt syge, pårørende eller efterladte.»Vi synes, det er godt, at der er kommet flere forskellige steder at gå hen med tilbud fra kirkerne, Røde Kors og andre. Kirkerne har også den fordel, at de ligger tæt på folk, så man kan dele sin sorg med sine naboer og sit daglige netværk«, siger Laila Walther fra Kræftens Bekæmpelse, der ikke oplever det som en konkurrencesituation.»Vi bruger bare vores kræfter og vores frivillige på andre tilbud. Vi skal være der, hvor folk synes, det giver mening, og vi indretter os efter efterspørgsel, for eksempel hvis der pludselig opstår behov for en teenagegruppe, så laver vi det«. Laila Walther frygter heller ikke, at kirken kan bruge en svær situation til at snige et budskab om kristendom ind i sorgarbejdet.For de tanker opstår alligevel.»Generelt bliver man mere og mere religiøs, når man bliver kritisk syg og nærmer sig livets slutning. Så det er oplagt, at sorgarbejde er knyttet til kirken. Det kan vi godt forstå. Som en forsker har sagt: Der er ingen i et flystyrt, der er ateister«.Sorgen er central 2. sektion, forsiden.per.munch@pol.dk Man behøver ikke at opfatte sig selv som særlig religiøs eller være en af de faste kirkegængere for at være med.Stine Ravnborg Nissen Sognepræst.Fakta: FAKTA HER FINDER DU HJÆLPFind nærmeste kirke med en sorggruppe på kortet her. Tilbuddet er gratis, og der kræves ikke medlemskab af folkekirken.WWW sorg. folkekirken.dk Særlige tilbud til børn og unge kan findes hos Kræftens Bekæmpelse WWW cancer.dk/omsorg Den store guide, der samler tilbud fra kirker, kommuner og foreninger over hele landet, findes på Videncenter for rehabilitering og palliation WWW pavi.dk/sorgstoetteforside.
SORGARBEJDE På fire år er antallet af sorggrupper, hvor samværet styres af en sognepræst, mere end fordoblet. Kræftens Bekæmpelse hilser konkurrencen fra kirken velkommen.
" Jeg drømmer om at være turist".Ordene stammer fra en flygtning, som føler sig som alt andet end turist i Europa.Det er en af de mange drømme, som er projekteret op på muren af koncertsalen Royal Festival Hall i London. Det er den danske digter og kunstner Morten Søndergaard, der har stået i spidsen for at indsamle drømmene fra 650 flygtninge rundt om i Europa.Drømmene går fra det helt dagligdags som at være i stand til at køre en bil til drømmen om at vende hjem til Afghanistan og ikke mindst drømmen om fred.Titusinder af mennesker passerer drømmene hver dag på vej til og fra Waterloo Station, som er den mest travle af Londons store stationer.For Morten Søndergaard er det interessant at sidde på sidelinjen og følge folks reaktioner." Det er meget anderledes i forhold til at udgive en digtsamling, som jo forsvinder ud i intet. Det er interessant at sidde her og se folks reaktioner, at de stopper op og tager telefonen frem for at tage billeder," siger Morten Søndergaard.Der er ingen introduktion til værket, som lyser op på tre sider af Royal Festival Hall, og som træder frem i takt med, at mørket falder på, og ordene lyser op." Du kan følge med i deres (de forbipasserendes, red.) afkodning, for der står jo ikke flygtningedrømme nogen steder.Så det er op til dem selv at finde ud, hvem der siger noget. Og hvem der vil sælge noget her, for vi bliver hele tiden mødt af nogle, der vil sælge. Og så er her noget andet, end man forventer. Det spændende ved det her projekt er, at det er et kæmpestort kollektivt digt," siger Morten Søndergaard, som har fået hjælp af de to britiske digtere Jasmine Cooray og Kayo Chingony til at indsamle de mange bidrag.Værket er en meget større udgave eller spejlbillede af drømmegavlen i Valby i København, hvor Morten Søndergaard samlede drømme fra beboerne i en boligblok.Oprindeligt ville Southbank Centre, som er det kulturelle kompleks omkring Royal Festival Hall, have ham til at samle drømme fra beboerne i et stor belastet socialt boligbyggeri i Londonbydelen Brixton. Men det gav ikke mening for Morten Søndergaard, for de folk boede jo ikke i Royal Festival Hall, hvor drømmene bliver vist. Han fik i stedet tanken om at indsamle drømme fra de mange flygtninge, som er kommet til Europa de seneste år.Han så selv de mange syriske flygtninge i Paris, hvor han bor en del af året." De hedder ' sans papiers' - altså folk uden papirer. Og så tænkte jeg, at jeg har jo papir. Det er mit materiale, og jeg kunne give dem en stemme, og den idé gik Southbank Centre med på." De to britiske digtere talte med flygtninge i Storbritannien, og han har selv mødt flygtninge i resten af Europa, men primært i flygtningelejre i Grækenland." Men først skulle vi finde ud af, hvad flygtningene selv sagde til det, og derefter også flygtningeorganisationerne, som jo bliver overrendt med kunstnere og medier, som vil lave noget med flygtninge. Og det var en grænseoverskridende oplevelse for mig. For jeg ved, hvad jeg gør i bøgerne og med ordene. Her er du ude i et helt andet felt, hvor der er alle mulige andre meninger, problemer og ikke mindst dagsordener," fortæller Morten Søndergaard, som også er optaget af, hvad det betyder, når ord ikke er på papir." Her ligger også en materialeafsøgning.Jeg fandt ud af, at der var en fantastisk kemi mellem ord og lys. Og det, at det ikke er mine egne ord, har jeg det jo kun godt med.Det er som at kigge ind gennem vinduerne hos folk," siger Morten Søndergaard, som netop finder det fascinerede at kigge ind gennem vinduer og døre.Her er vinduet så åbnet på klem til drømmene hos folk, der er på flugt." Men de har også drømme, som ligner dem, beboerne i boligblokken i Valby har. Og de ligner også drømme, som racisterne og folk, der hader flygtninge, har. De her mennesker er på flugt. De vil passe på deres nærmeste. Men det vil folk, som ikke er på flugt, også. De er også bange, og der er ikke nogen større drivkraftend frygt, og du vinder også en afstemning som Brexit med frygt," siger Morten Søndergaard.Drømmevæggen er en del af den nordiske festival Nordic Matters på Southbank Centre i London. Den finder sted samtidig med London Litterature Festival, der slutter den 1. november, hvor også forfatterne Christina Hesselholdt, Kim Leine, Thomas Rydahl, Kim Fupz Aakeson samt Dorthe Nors optræder eller har optrådt.kultur@k.dk Fakta: Morten SøndergaardFødt i 1964.Han er uddannet fra Forfatterskolen og debuterede i 1992 med digtsamlingen " Sahara i mine hænder". Siden har han skrevet flere digt-og prosasamlinger.Han fejrer i år 25-årsjubilæum som forfatter, og det markerer Gyldendal med " Fra i dag - Samlede digte fra 1992 til 2017".Han modtager Statens Kunstråds livslange ydelse og bor og arbejder som kunstner og forfatter i henholdsvis Paris og byen Pietrasanta i italienske Toscana.
Morten Søndergaard leverer en drømmevæg på Royal Festival Hall i London. Han og andre danske forfattere optræder under byens litteraturfestival.
Brug og smid væk«. Spørger man danske kurdere to døgn, efter at det kurdiske selvstyre i Irak tabte spillet om Kirkuk, er det en oplevelse af svigt og dobbeltspil, der bedst dækker den dramatiske udvikling i kampen mod Islamisk Stat.Hverken i Dansk-Kurdisk Kulturcenter i Valby ved København eller blandt tre midaldrende kurdiske mænd i en kolonihave bag kirken i Tingbjerg i udkanten af det københavnske Nordvest kvarter fylder glæde og stolthed over de syrisk-kurdiske styrkers befrielsen af Raqqa.Her handler det om det kurdiske folks lidelseshistorie, som de nu ser genopført især i det nordlige Irak. Dagen efter at kurdiske styrker opgav Kirkuk næsten uden kamp, trak de sig også ud af en række byer ved grænsen til Iran og af Sinjar-området Det var ved Sinjar, at Islamisk Stats krigere gennemførte nogle af de mest umenneskelige ugerninger mod det religiøse yazidi-mindretal. Og det var de kurdiske styrkers generobring af området - sammen med det forbitrede slag om Kobane ved den syrisk-tyrkiske grænse, der fik verdens øjne op for kurdernes militære kapacitet.Støttet af danske og amerikanske kampfly har de relativt veldisciplinerede og veltrænede kurdere været hovedårsagen til Islamisk Stats nederlag i Irak og en afgørende brik i sejren over IS i Syrien.Båret frem af militær selvtillid og en helt usædvanlig imødekommende verdensopinion håbede kurderne på en selvstændig internationalt anerkendt stat - i første omgang i irakiske Kurdistan - som belønning for indsatsen.Yilmaz Yildez, 44 år, cand. mag. og tolkVi forsvarede hele verden - også Danmark - mod IS, hele verden beundrede de kurdiske soldater.I havde brug for kurderne, men nu gentager historien sig, og vi bliver svigtet«, forklarer Yilmaz over en kop te i aftenskumringen i kolonihaven i Tingbjerg. Efter hans mening er der sket et forræderi internt mellem kurderne, efter at en gruppering efter aftale med Iran trak sig frivilligt tilbage fra Kirkuk.»Samtidig er vi igen blevet ladt i stikken af USA, måske handler det om olien ved Kirkuk«. Men hvad vil det ende med? »Det bliver svært med et uafhængigt Kurdistan.Vi var nok blevet for stærke, men vi skal aldrig give op. Irak, Syrien, Tyrkiet og Irak er interesserede i en opsplitning af Kurdistan for at svække os«. Hvis Bagdads soldater og shiamilitserne fortsætter mod Erbil (hovedstaden i det selvstyrende irakisk Kurdistan, red.), bliver der krig, men måske kan det stadig løses ved forhandlingsbordet«.Saime Bilen, 45 år, pædagogI Valby nogle kilometer syd for kolonihaven i Tingbjerg er stemningen på kogepunktet. I Dansk-Kurdisk Kulturcenter bliver der ikke lagt skjul på sympatien for den tyrkisk-kurdiske PKK-bevægelse, der står på Vestens terrorlister, og hvis leder, Abdullah Öcalan, har siddet fængslet i Tyrkiet i årevis. Vesten har tålt PKK som skjult medspiller i kampen mod IS.Saime Bilen, der er formand for centeret, er hæs. Siden søndag har hun sammen med andre medlemmer forsøgt at råbe danskerne, Folketinget og Udenrigsministeriet op, siger hun.»Vi er gale, vrede og sure. Raqqa blev befriet, men Kirkuk er besat. Hvem er det, der har kæmpet mod IS? Det er kurderne. Nu har det irakiske regime fået serveret Kirkuk på et sølvfad«, siger hun.»Men vi kan ikke smides ud«, siger Saime Bilen.Hun er også rystet og rasende over, at ingen medier skriver om, at PKK's leder, Abdullah Öcalan, er isoleret og tilsyneladende alvorligt syg i fængslet i Tyrkiet.Fatih Baran, 39 år, skolelærerSkolelæreren læner sig lidt tilbage i sofaen og forsøger stille at forklare udviklingen, som han kalder »et meget, meget indviklet spil«. »Verden opdagede, at der var brug for kurderne i Irak og Syrien, og nu har vi befriet områderne fra IS, men vi kan ikke glæde os over befrielsen af Raqqa«. »Vi har fået masser af ros, vi er gode. Men når de kan se, at vi er stærke, så trækker de tæppet væk under os«. Han ved ikke, hvad der er foregået uden for mediernes søgelys, eller hvilke aftaler der er indgået mellem USA og regeringen i Bagdad.»Men jeg er ikke overrasket, det er sket før.Faktisk skete det allerede efter 1. Verdenskrig, hvor kurderne også blev svigtet«. Skolelæreren sukker: »Gad vide, hvad der nu vil ske - vil Tyrkiet besætte det nordlige Syrien«, spørger han sig selv.Latife Guzel, 26 år, studerer på RUCMed baggrund i studierne i politik og internationale studier starter Latife Guzel med et kritisk blik på, om det kurdiske selvstyres forsøg på at skabe en selvstændig stat i det nordlige Irak skal ses som oprigtigt.»Det handler mest om, at styret i Erbil vil skaffe sig støtte og opbakning i befolkningen for at aflede opmærksomheden fra de politiske, økonomiske og sociale problemer«, siger hun. Med udgangspunkt i PKK's holdninger peger hun på en løsning for kurderne med et slags statsløst demokrati bygget op i kantonner som i Schweiz. Efter Latifes mening skal de kurdiske styrker i SDF ikke trække sig tilbage fra Raqqa.»Vi ved godt, at Nato og USA ikke hjalp kurderne for deres egen skyld. Vi er blevet svigtet før, og det kan ske igen«.jacob.svendsen@pol.dk .
Midt i glæden over befrielsen af Raqqa fra Islamisk Stat oplever kurderne, at verden vender dem ryggen.
Det går den rigtige vej med sygefraværet i Københavns Kommune, men Københavns sygefraværsrapport for 2016 vidner også om, at der forsat er et stykke vej at nå flere steder.Mens gennemsnitsmedarbejderen i kommunen var syg i 12 dage i 2016, havde SOSUpersonalet et sygefravær på godt 16 dage. Det er 12 procent højere end pædagogernes og hele 35 procent højere end lærernes.Det står især slemt til i byens hjemmepleje og på plejehjemmene. Det gennemsnitlige sygefravær i kommunens 38 plejecentre, der har knap 2.600 ansatte, og 24 hjemmeplejecentre med 1.864 årsværk, er henholdsvis 14,4 og 15,7 dages sygdom per ansat, viser en ny analyse, som den liberale tænketank CEPOS har lavet på baggrund af Årsrapport for 2016 om sygefravær fra Københavns Kommune.Undersøgelsen viser også, at der er markant forskel fra bydel til bydel, hvor de ældre på Nørrebro og Bispebjerg må leve med mere sygdom blandt plejepersonalet i forhold til for eksempel de ældre i Valby og på Vesterbro. Og den viser, at der er markant forskel fra arbejdsplads til arbejdsplads.De ansatte på Plejecenteret Langgadehus i Valby oplevede 29,6 såkaldte fraværsdagsværk af 7,4 timer per medarbejder hos de 57 fuldtidsansatte i 2016.Inden for hjemmeplejen ligger Dagsygeplejen Center Midt øverst på listen med 37 fraværsdagsværk per ansat for de 18 ansatte.Sygefraværet har her ligget stabilt i tre år.Bonusordning en mulig vej fremDet høje sygefravær går ud over de ældre, fortæller Mia Amalie Holstein, der er velfærdspolitisk chef hos den liberale tænketank CEPOS.Hun vurderer, at potentialet i København for at nedbringe sygefraværet er stort, og at der vil være gevinster for både de ældre på grund af færre vikarer, medarbejderne og kommunen økonomi.Mia Amalie Holstein har gennem mange år arbejdet og analyseret sygefravær, bl. a. har hun interviewet en lang række medarbejdere og ledere på plejehjem også i København om sygefravær.»Uklar ledelse, dårlig medarbejderkultur og et usundt arbejdsmiljø er de primære årsager til højt sygefravær. Sygefravær hænger uløseligt sammen med ledelse. Lederen skal give medarbejderen medansvar, være fleksibel, og så skal han reagere på et højt vedvarende sygefravær,« siger hun.Et andet værktøj, man også i København bør overveje, er bonusordninger, mener Mia Amalie Holstein.»Den kunne falde ud til lederen, men den kunne også falde ud til medarbejderne. Nogle steder har man gjort forsøg med at lade medarbejderne dele i porten med institutionen, så hvis man evner at reducere sygefraværet, hvormed man sparer nogle penge for eksempel på færre vikarer, bliver det også til gavn for alle ansatte,« siger hun.Venstre: Man bør kigge på ledelsen Cecilia Lonning Skovgaard er spidskandidat for Venstre ved det kommende kommunalvalg.Hun er »trist« over udviklingen.»Hvad skyldes det så? Man skal i hvert fald også kigge på, at det er en medarbejdergruppe, der kommer ind med relativt lidt bagage og for nogles vedkommende med korte SOSUuddannelser og dermed måske også med manglende robusthed og modenhed for, hvad det vil sige at være på arbejdsmarkedet. Altså, hvor syg er man, når man går på arbejde?« siger hun og fortsætter: »Man må ind og se på de plejehjem, der har halvanden måneds sygdom per medarbejder.Enten har de været utroligt uheldige, eller også er der nogle ledelsesmæssige krav og forventninger, der ikke bliver kommunikeret tydeligt nok, og så skal man måske kigge på at få en anden ledelse ind. Så må man jo tage lederen fra det bedste plejehjem og se, hvad lederen kunne få ud af det der,« siger hun.En negativ spiralIfølge blandt andre SOSUernes fagforening FOA er det ikke et spørgsmål om ikke-robuste medarbejdere.»Over de sidste fem-ti år har man skullet reducere i budgetterne, og så har der kun været et sted at spare, og det er på medarbejdere, og det er sket, mens opgaverne er blevet langt mere omstændige, da borgere oftere sendes hjem fra hospitalerne for hurtigt. Det gør arbejdet mere krævende for de færre ansatte der skal løbe endnu stærkere, siger Charlotte Von Mehren, faglig sekretær i FOAs social-og sundhedsafdeling og ansvarlig for Københavns kommune.»Det bliver en negativ spiral. Og det slider på bevægeapparatet og giver også arbejdsrelateret stress. Hvis ikke lederne begynder at forstå, at de har et ansvar i forhold til et ordentligt fysisk og psykisk arbejdsmiljø, vil kurven stige og stige,« advarer hun og understreger, at det godt kan handle om dårlig ledelse på den enkelte institution også, men at det er besparelserne, der er hovedårsagen.Og Cecilia Lonning Skovgaards kommentar om robusthed gør hende en smule rasende, som hun siger.»Det er ikke medarbejderne, der skal være robuste, men det er arbejdspladsen, der skal være robust. Det er kommunen som arbejdsgiver, der skal være et robust sted at være, så man kan rumme de her medarbejdere,« siger hun.pbu@berlingske.dk per ansat hos Dagsygeplejen i Center Midt i København i 2016.37 fraværsdagsværk.FAKTASygefravær i KøbenhavnAkademikerne er mindst syge, og SOSUerne er mest syge.Generelt faldt sygefraværet med 0,2 dage fra 12,2 i 2015 til 12,0 i 2016.Kommunen, der historisk set har haft et højt sygefravær, har nedbragt sygefraværet med 26 pct. siden 2007. 2016-måltallet blev dog ikke nået, idet sygefraværet lå 1,0 dag højere end tilsigtet.Faldet kan alene »forklares i et fald i det lange sygefravær«. Der er fortsat stor forskel på faggrupperne.På plussiden er lærerne, hvis sygefravær faldt 1,1 dage i 2016 til nu 11,8 dage. Og akademikerne, der har uændret, men markant lavest sygefravær af alle faggrupper med 6,2 dage.På minussiden er sygefraværet for SOSU-personalet (ekskl. eleverne), der steg med 0,5 dag i 2016 og fortsætter en svagt stigende tendens. Også sygeplejerskernes sygefravær steg med 1,2 dage og ligger nu på 13,8.Kilde: Årsrapport om sygefravær 2016 fra Københavns Kommune.
Det går den rigtige vej med sygefraværet i København, men især de med plejebehov må stadig trækkes med, at de ansatte på plejecentrene og i hjemmeplejen ofte er syge. Ifølge Venstre bør man kigge direkte på ledelsen.
100 ÅRIngeborg Hansen, Valby. Ingeborg Hansen er født under Første Verdenskrig.Hun kom ud at tjene som 14-årig, og hun har siden arbejdet forskellige steder under sit arbejdsliv - f. eks. på Pension Store Triangel under ejeren Hansen.Hun har en god hukommelse, og hun er god til at argumentere. Ingeborg Hansen har det meste af sit liv boet i Valby, men har brugt mange somre på at besøge familien i Jylland. Af fritidsinteresser kan nævnes havearbejde, for selvom den 100-årige aldrig selv har haft en have, han hun altid nydt at slide i andres. Fejringen af Ingeborg Hansen bliver holdt på Hotel Hvide Hus i Aalborg på dagen.80 ÅRKurt Jørgensen, fhv. institutleder, dr. scient., Holte. Kurt Jørgensen er uddannet cand. mag. i human fysiologi og idræt på Københavns Universitet (KU), som han efterfølgende overbyggede med en dr. scient. I 1964 blev han ansat som forsker ved Polioforeningens Arbejdsfysiologiske Laboratorium, og det banede vej for ansættelsen som lektor i arbejdsfysiologi på KU fra 1973-97 og senere som institutleder på Institut for Idræt fra 2002-07. Kurt Jørgensen har vejledt en række ph. d.- studerendeog har skrevet talrige forskningsartikler om ryggens struktur og funktioner.Siden 2008 har han siddet i en emeritusposition på KU.75 ÅRMichael Harrebek, fhv. arkitekt, Aarhus. Michael Harrebek tog både en tømreruddannelse og en bygnings-og konstruktøreksamen, inden han blev færdig på Arkitektskolen i Aarhus i 1970. Herefter var han med til at stifte Arkitektgruppen i Aarhus (i dag Arkitema), hvor han både fungerede som en læremester for de yngre arkitekter, men også som en sparringspartner for gruppens kollegaer og kunder. Michael Harrebek har desuden deltaget i en række forsknings-og udviklingsprojekter. I dag nyder han tilværelsen som pensionist, men kigger stadig forbi tegnestuen i Frederiksgade i Aarhus. Han er gift med Marianne og har tre voksne børn.70 ÅRClaus Andreasen, fhv. rektor, fhv. museumsinspektør, cand. mag., Ørting. Som nyuddannet arkæolog blev Claus Andreasen ansat som leder af Grønlands Landsmuseum i 1978. Her fik han til opgave at gennemføre overgangen fra en lille, selvejende institution til et grønlandsk nationalmuseum.De planlagte to års ophold i Nuuk blev til 31 »fascinerende« år fordelt med 21 år på museet og 10 år som lektor, prorektor og rektor på Ilisimatusarfik (Grønlands Universitet).Claus Andreasens navn knytter sig i særdeleshed til den store offentlige interesse for den gamle Thulekultur, og han har tillige et omfattende forfatterskab bag sig.Niels Erik Sørensen, fhv.administrerende direktør, konsulent. Niels Erik Sørensen er født og opvokset i Skjern ved Tarm. Fra 1970-1976 var han konsulent på det daværende dagblad Vestkysten, og fra 1976-2005 var han på Esbjerg Ugeavis.Han startede som salgschef, men blev i 1983 administrerende direktør. Det måtte han dog stoppe med på grund af en kræftsygdom.Fra 2006 og frem til i dag har han været konsulent for strubeløse personer i Region Syddanmark. Niels Erik Sørensen er gift med Lene, har sønnen Henrik og tre børnebørn. Han bruger sin fritid på golf, bridge, rejser og gåturen med airedaleterrieren Shanne.60 ÅRJohn Lange, direktør, Holte.John Lange er uddannet HD i afsætningsøkonomi fra Handelshøjskolen i København.Han startede sin karriere som indkøbsassistent i Irma, hvor han blev ansat i 1977. Her blev han senere underdirektør, salgs-og marketingsdirektør og fra 1995-1998 var han administrerende direktør i virksomheden.Fra 1998-2005 var han salgs-og marketingdirektør hos Brio AB, inden han fik sit nuværende job som administrerende direktør i Spejder Sport A/ S. John Lange er gift med arkitekt Anne Mette Brygmann, og de har to voksne drenge. I fritiden sejler han, står på ski og går lange ture.50 ÅRSøren Lorenzen, redaktionschef og fotograf, København.Søren Lorenzen er redaktionschef på Berlingske, hvor han har det overordnede ansvar for den visuelle redaktion, der håndterer foto, video og infografik.Søren Lorenzen var i praktik som fotojournalist på Jyllands-Posten fra 1988-1991, hvor han efter endt praktiktid blev ansat som fotograf fra 1991-2002. Han vandt på avisen adskillige priser - bl. a. Årets Pressefotograf i 1994. I 2002 skiftede han til Berlingske, hvor han siden 2003 har været en del af avisens redaktionsledelse.Søren Lorenzen er gift og har to børn, og i fritiden dyrker han motionscykling og guitarspil.Lillian Munk Rösing, lektor, kritiker, København S. Lilian Munk Rösing er ph. d. og lektor i litteraturvidenskab ved Københavns Universitet, og så er hun desuden kritiker ved dagbladet Politiken.Hun har ud over en lang række forsknings-og formidlingsartikler publiceret fire bøger, som inden for hvert deres emne kombinerer litteratur-og kulturkritik med psykoanalyse. I 1994 fik hun Københavns Universitets guldmedalje for afhandlingen "Den tidlige tyske romantik og den moderne roman", og hun fik desuden Formidlingsprisen fra Københavns Universitet i 2016.Rikke Weissfeld, skuespiller, sognepræst, Helsingør.Rikke Weissfeld er født i Aarhus, men delvist opvokset i Luxembourg. Hun er uddannet skuespiller med mange roller bag sig, og hun har bl. a. optrådt på film, tv, Det Kongelige Teater og en række andre københavnske scener. Udover skuespilleriet er hun uddannet i teologi fra Københavns Universitet, og så har hun også været aktiv i politik. Hun stillede op for Liberal Alliance ved kommunalvalget i Helsingør i 2009 og var desuden folketingskandidat i 2011. Fra 2012 har hun været sognepræst i Sundby og Nathanaels Kirker i København.


Boligpriserne i de store studiebyer er kravlet højt op de senere år, så indebærer de næste måneder en tur ud på boligmarkedet for at finde et attraktivt forældrekøb, skal tungen holdes lige i munden. 
Da en sno pludselig snor sig over stien og ind i det knæhøje enggræs slår Niko Grünfelds pointe sig selv fast: Amager Fælleds natur er enestående.I området lever plante-og dyrearter, som man ikke støder på i andre områder i København.»Her er en biodiversitet, som er helt særlig og ikke noget, man bare lige finder i Frederiksberg Have eller Søndermarken. Vi kan altid bygge boliger og finde nye løsninger til at placere folk begavet rundt omkring, men det her... Hvis vi én gang lægger beton, er det slut,« siger Niko Grünfeld.Den 42-årige københavnske spidskandidat for den nye elev i kommunalt regi, Alternativet, har valgt at invitere Berlingske med ud til den politiske kampplads Amager Fælled, hvor seks procent af området står til at skulle bebygges, medmindre Socialdemokratiet vender på en tallerken, eller Alternativet, Enhedslisten, SF og de Radikale kan mønstre et flertal uden Frank Jensens socialdemokrater.»På verdensplan er vi truede, når det kommer til biodiversitet, mangfoldighed og vild natur, og derfor synes jeg, at det er rigtigt ærgerligt, at man vil ødelægge den natur, som ligger lige i Københavns baghave. Vi kan jo se derind,« siger Niko Grünfeld og nikker i retning mod byen, som rager op i horisonten.Han oplever, at der er en bevægelse i gang, hvor klimadagsordenen rykker ind på alle niveauer hos de traditionelt røde københavnere, og at der er kommet en øget bevidsthed om at ville efterlade kloden i en forsvarlig stand til børn, børnebørn og dem, som kommer efter.For Niko Grünfeld at se skal København tage førertrøjen og blive verdens mest bæredygtige by og en inspirationskilde for andre: »I 2050 er vi 11 milliarder mennesker på kloden, og de fleste strømmer til storbyerne. Derfor er der et kæmpe forandringspotentiale, men hvis vi ikke træffer de rigtige beslutninger nu, ser vi måske konsekvenserne om ti, 15, 20 år. Vi skal leve effektivt, producere begavet, stoppe rovdriften på naturen og få byttet vores benzinbiler ud med elbiler,« siger Niko Grünfeld.Vil lytte mere til københavnerneForuden at ville bevare Amager Fælled for naturens skyld, handler det for Niko Grünfeld også om at lytte til københavnerne og vise, at det nytter at engagere sig i lokaldemokratiet.Det synes han, at Borgerrepræsentationen gør for lidt i dag.»Over 40.000 har skrevet under på bevarelsen af Amager Fælled. De ønsker at omgøre den beslutning, som blev truffet for mere end 20 år siden, og jeg synes, at det er en oplagt mulighed for at lytte til københavnerne. Men det er, som om man er meget stålsat inde på Rådhuspladsen,« siger Niko Grünfeld, som mener, at den manglende lydhørhed bidrager til politikerleden herhjemme.Han vil i stedet slå dørene til rådhuset op og forsøge at engagere endnu flere københavnere i deres by, også i tiden mellem kommunalvalg.»Jeg tror ikke, at det er bevidst fra hverken medarbejdere eller politikere, men der er nogle strukturer, som gør, at kommunen bliver lukket land. Der vil jeg i stedet invitere folk ind, så det ikke kun er rådhuset, som er den besluttende kraft. Jeg fornemmer en længsel efter at engagere sig, men mange har måske opgivet, fordi det føles omstændeligt,« siger Niko Grünfeld.Han tør godt love, at han med en borgmesterpost kommer til at eksperimentere med borgerinddragelse og mere medbestemmelse til byens borgere. Blandt andet i form af det, han kalder et københavnermandat: »Så kunne man helt konkret spørge 5.000 tilfældigt udvalgte københavnere, om de vil bevare Amager Fælled og bygge et andet sted, eller om kommunen skal fastholde beslutningen.Dybest set handler det om at lytte mere til de mennesker, som er i København,« siger Niko Grünfeld, men fastslår, at det ikke betyder, at han vil indkalde til små folketingsvalg hele tiden.»Vi vil ikke høre københavnerne ad hver gang, for vi er også valgt til at træffe nogle beslutninger.Men jeg tænker, at det er en måde, hvorpå vi kan inspirere og løfte folk, så de ikke kun er aktive på valgdagen hvert fjerde år,« siger Niko Grünfeld.Han leger også med en idé om at uddelegere flere beslutninger til de københavnske lokalområder og mener især, at den øvelse er oplagt på kulturområdet.»Hvis man for eksempel forærede en million kroner til hver bydel fra Valby til Nørrebro og sagde: Find ud af, hvordan de penge skal bruges, men efter nogle principper om, at lokalsamfundet skal vinde mest muligt, involvere flest muligt og være bæredygtigt,« siger Niko Grünfeld.Han mener, at det er en spændende måde at få københavnerne til at involvere sig i byens politiske liv: »Det handler om at turde slippe kontrollen, men holde fast i nogle værdier.«.perd@berlingske.dk Fakta: BLÅ BOG Niko Grünfeld42 år Bosat i Valby med sin kæreste og deres tre sønner.Har studeret økonomi, ledelse og organisationsteori (HD) på Handelshøjskolen i Aarhus.Arbejder som ledelseskonsulent, konfliktmægler og coach, politisk udviklingskonsulent for Alternativet og som chefredaktør på Altivisten.SPIDSKANDIDATENS KØBENHAVNNiko Grünfeld, der er spidskandidat for Alternativet ved efterårets kommunalvalg i København, vil bevare Amager Fælled som den grønne oase i hovedstaden, den er i dag.Til efteråret er der kommunalvalg, og i København kæmper ni spidskandidater om at få mest mulig indflydelse i Danmarks hovedstad. Men hvor skal byen egentlig hen - og på bekostning af hvad? I en ny serie har de ni kandidater mødt Berlingske på en valgfri lokation, som taler ind i deres vision for fremtidens København.Første interview med Cecilia Lonning-Skovgaard (V) blev bragt 31. juli.I den kommende tid interviewer vi disse øvrige spidskandidater: Alex Vanopslagh (Liberal Alliance) Ninna Hedeager Olsen (Enhedslisten) Anna Mee Allerslev (de Radikale) Frank Jensen (Socialdemokratiet) Jakob Næsager (de Konservative) Sisse Marie Welling (Socialistisk Folkeparti) Carl Christian Ebbessen (Dansk Folkeparti).
Amager Fælled skal bevares for naturens skyld, men også for lokaldemokratiet og 40.000 borgeres skyld, mener Alternativets spidskandidat i hovedstaden, Niko Grünfeld. Han vil sikre københavnernes medbestemmelse i form af et københavnermandat.
Oscar Schultz var en stresset mand i efteråret 1915. Den 31-årige tidligere kornet i den danske hær var blevet sendt til Siam, vore dages Thailand, som øverste lokale repræsentant for cementproducenten F. L. Smidth &amp; Co. Her havde han ansvaret for etableringen af Siam Cement Co.' s første fabrik i en lille flække nord for Bangkok. Det var hårdt, frustrerende arbejde.»Med Cementen gaar det langsomt fremad, mange smaa Vanskeligheder og Ærgrelser saa Humøret er meget op og ned,« skrev han til sin mor hjemme i Danmark den 24. september.»Den ene Dag kan alt synes at være i skiønneste Orden og den næste har man hundrede Klager og andre Vanskeligheder paa Halsen.« Schultz' genvordigheder står - blandt meget andet - at læse i disputatsen »When China awakens... Dansk multinational virksomhed i Asien før Anden Verdenskrig«, der netop har indbragt erhvervshistorikeren Morten Pedersen en doktorgrad ved Syddansk Universitet. Her beskriver han, på grundlag af 15.000 siders erhvervskorrespondance, hvordan F. L. Smidth fra sit hovedsæde i Valby fik nærmest verdenshistorisk betydning ved at stå for en stor del af den cement, der blev brugt til at bygge det moderne Asien.Det skete især gennem et netværk af udsendinge, som beskæftigede sig med, hvad vi i dag kalder for teknologioverførsel, ikke bare til Siam (nu Thailand), men også til Kina, Japan og Indien. Teknologioverførsel skal her forstås meget bredt. Det drejede sig naturligvis om roterovne, møller og siloer. Men det gik også ud på at videregive knowhow om, hvordan den nye teknologi skulle bruges.F. L. Smidths folk blev i den sammenhæng forvandlet til bærere af kulturel snarere end økonomisk kapital.Siam Cement-fabrikken nord for Bangkok er et godt eksempel på, hvordan det foregik.Aftalen var klassisk F. L. Smidth: De siamesiske partnere, herunder det formuende kongehus med Rama VI i spidsen, sørgede for finansieringen. Til gengæld leverede den danske virksomhed maskinerne og stillede med et hold sagkyndige, ledet af Oscar Schultz som direktør for den siamesiske fabrik.De skulle montere maskinerne, sætte produktionen i gang og instruere de lokale i driften - alt sammen i dramatisk eksotiske omgivelser, præget af fugtig varme og nærgående myg. Det var et job med store krav til de udsendte danskere, som ofte var af sted mange år ad gangen, fortæller Morten Pedersen, der til daglig er afdelingsleder ved Nordjyllands Historiske Museum i Aalborg.»De skulle have en stor teknisk ekspertise, og så skulle de have en ekstremt god fingerspidsfornemmelse og kunne håndtere kulturelle forskelle. Det var en meget speciel situation, hvor man var ansat af kunderne og stadig også arbejdede for modervirksomheden i Valby. Man skulle kunne balancere interesserne, og det skulle man kunne gøre i en kontekst, som man måske ikke helt forstod, på tværs af nogle sprogforskelle, som man måske havde vanskeligt ved at overkomme,« siger han.En mand som Oscar Schultz havde brug for alle sine medbragte talenter og færdigheder.Forholdet til de cirka 100 arbejdere på fabrikken var et kapitel for sig. Halvdelen var siamesere og den anden halvdel fra landets store kinesiske mindretal. »Arbejdsforholdene er jo ikke saa lette her i Østen,« skrev han.»Navnlig er Kineserne meget vanskelige at have med at gøre, stædige og dovne og vil ikke lystre andre end deres kinesiske Formænd.« Oveni var der en række voldelige sammenstød mellem de kinesiske og siamesiske arbejdere, der havde en så negativ virkning på arbejdet på fabrikken, at Schultz var nødt til at ansætte en vagt til at holde de to grupper adskilt. Selv gik han rundt med en kæp og var ikke bange for at bruge den på sine ansatte.The Tiger, kaldte de ham.SCHULTZ havde også travlt i den helt anden ende af den sociale rangstige. Kong Rama VI kontrollerede en tredjedel af aktierne i Siam Cement, og Schultz forsøgte forgæves at få ham til at besøge fabrikken. I stedet sendte kongen sin bror, prins Prajadhipok, hvilket var en blandet fornøjelse, som Schultz bagefter antydede: »Han er meget intelligent, og interesserer sig levende for et hvert Fremskridt i hans Land, men er ikke meget europæervenlig.« Det var alt andet lige dårligt nyt for F. L.Smidth, for prinsen var udset til at blive konge en dag, og hvad ville der så ske med de danske interesser i Siam? Her stod Schultz over for et politisk spørgsmål, som han ikke kunne tillade sig at ignorere, selv om han først og fremmest var forretningsmand og erhvervsleder.Eksemplet tjener til at belyse, hvordan F. L.Smidths repræsentanter konstant var nødt til at tage højde for de politiske forhold i de samfund, hvor de var aktive. Morten Pedersen forklarer: »Cement er en strategisk ressource. Det er noget, der interesserer magthavere, for de skal bruge det til at bygge infrastruktur og forsvarsværker med. Derfor er F. L. Smidth hele tiden til stede omkring nogle af de her øverste magtcirkler i Kina, Japan og Indien, og i Siam. De havner mange gange også midt i konfliktzoner, og de skal hele tiden agere politisk neutralt derude,« siger han.Specielt i Kina kom F. L. Smidths folk på en prøve og fik brug for alle deres diplomatiske evner, da de i 1920rnes blodige borgerkrige ofte var tvunget til at forhandle med flere konkurrerende krigsherrer på én gang. I det stolt nationalistiske Japan gav F. L. Smidth sig i kast med intens lobbyvirksomhed for at konsolidere sin position og havde held med at skaffe forbindelser helt ind i den japanske kejserfamilie.F. L. Smidth har tydeligvis udøvet en dybtgående indflydelse i de lande, hvor virksomheden har opereret, men det er aktiviteter, som ikke kan beskrives fyldestgørende med de gængse erhvervshistoriske redskaber. Her har der i de seneste mange årtier været tradition for at følge en kvantitativ metode med fokus på pengestrømme, deres størrelse og retning.Forbilledet har været den ekstremt talbaserede forskning fra Harvard Business School.Metoden egner sig rigtig godt til virksomheder som Volkswagen eller Microsoft, der placerer store summer i andre lande gennem direkte investeringer i fabrikker og kontorer.Den egner sig mindre godt - eller slet ikke - til at forstå et foretagende som F. L. Smidth, der ikke markerer sig gennem massive indskud af kapital, men derimod gennem overførsel af teknologi og knowhow. Skåret ind til benet drejer det sig ifølge Morten Pedersen om at besvare et helt basalt spørgsmål: Hvad er en multinational virksomhed? »Definitionen er, at det er en virksomhed, som kontrollerer værdiskabende aktiviteter i andre lande. Indikatoren på den kontrol har i vid udstrækning været investeringer, altså pengestrømme. Hvis man skulle kigge på, hvor stor multinational virksomhed der er udgået fra for eksempel Danmark, så har man målt det på investeringsniveauet. Det er jo til at tage og føle på. Det er sådan en rigtig regnedrengstilgang til virksomhed,« siger han.»Men når man anbringer en dansk direktør på en fabrik ude i Siam og på den måde får meget, meget stærk indflydelse på, hvad der bliver skabt af værdi for F. L. Smidth, så har det ikke meget med direkte investeringer at gøre. Det giver et indblik i, hvordan virksomheder kan internationalisere med nogle andre redskaber.« For at få et mere præcist billede af en virksomhed som F. L. Smidth er erhvervshistorikerne derfor tvunget til at tænke i andre baner. Den kulturelle kapital, som Oscar Schultz og de andre pionérer tog med sig fra Danmark, kan ikke måles på samme måde som et konkret dollarbeløb. Morten Pedersen har derfor i sin disputats valgt at foretage detaljerede, tætte beskrivelser af sine hovedpersoner og deres aktiviteter under fremmede himmelstrøg. Derved kommer hans forskning til at lægge sig tæt op ad klassisk, humanistisk funderet kulturhistorie.»Det er ikke sådan kvantificerende kig på tabeller og pengestrømme og talkolonner.Det handler om at gå ned og få fat i, hvordan aktørerne agerer, og hvilke muligheder de har for at agere, og den baggrund de har for at agere. Vi er helt nede i deres dagligdag og kommer rigtig tæt på forhold som klimaet og lokalgeografien og sygdomme. Det kræver helt andre metoder.«.
Erhvervshistorie. Ny doktordisputats beskriver cementkoncernen F. L. Smidths centrale rolle i moderniseringen af Asien frem til cirka 1940. Her blev de udsendte erhvervsfolk forvandlet til bærere af kulturel snarere end økonomisk kapital.
Hvad var New York uden Empire State Building? Hvad var Berlin uden fjernsynstårnet? Hvad var Dubai uden det absurd høje tårn, som ingen kender navnet på? Og hvad var København uden de lave huse i Nyhavn og Pisserenden? I alle tilfælde er svaret »noget andet«. København er ikke kendt for højhuse. Tværtimod.Men københavnere og turister skal til at vænne sig til at se op, når nye kvarterer som Nordhavn og Carlsberg Byen skyder i vejret, for højhusene kommer. Berlingske har fået Teknik-og Miljøforvaltningen i Københavns Kommune til at lave en oversigt over de højhuse, som enten er under opførelse eller vedtaget i lokalplaner. Den viser, at 44 nye højhuse er på vej i hovedstaden. Altså 44 byggerier i enten over 40 meters højde eller bygninger, der opfattes som høje i forhold til omgivelserne.I forvejen er der 20 højhuse i hovedstaden.Men københavnerne gider ikke at have dem i baghaven, så de klager.Berlingske har søgt aktindsigt i borgerhenvendelser omkring fire planlagte højhuse. Sammenlagt har Københavns Kommune modtaget 157 klager om højhusene Uptown Nørrebro, Axel Towers, Bohrs Tårn i Carlsberg Byen og et kommende højhus på Hjørringgade på Østerbro.På Ydre Nørrebro er højhuset Uptown Nørrebro ved at blive opført. Det skal tårne sig 100 meter op over asfalten og vil blandt andet lægge 37-årige Franz Dams lejlighed i skygge.»Hvis du ser billeder af projektet på deres hjemmeside, ser det jo fint, flot og luftigt ud.Går du derimod forbi byggeriet nu, vil du nok tænke, at det er vanvittigt at opføre en bygning af den karakter her. Her er blevet klaustrofobisk.Så snart der er en åben plads, plastrer man det til med højhuse. De, der bor på de nederste etager i vores ejendom, har mistet alt lys i deres lejligheder,« siger Franz Dam.I København er højhuse en ny ting. Indtil midten af nullerne var de eneste retningslinjer, der forelå på skrift, en såkaldt rådstueplakat fra 1795, der fastslog, at et den maksimalt tilladte højde på et hus skulle hænge nøje sammen med gadens bredde.Reglerne foreskrev, at hvis en gade er 18 alen bred, må huset være 18 alen højt. Det svarer til 11,3 meter. Er gaden mere end 18 alen bred, må huset være op til 24 alen højt.Som et resultat af debatten omkring højhuse vedtog Københavns Kommune i 2007 et forbud mod at bygge højhuse i den del af København, som ligger inden for de gamle voldanlæg.I resten af byen kan der i princippet bygges højt, hvis der laves en lokalplan for området, som bliver godkendt af Borgerrepræsentationen.Teknik-og miljøborgmester Morten Kabell (EL) forstår godt, at det frustrerer københavnere, at byen vokser i højden: »Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt. Det er en dødssynd at bygge højhuse i Middelalderbyen, på samme måde at bygge højhuse på brokvartererne, der skygger for parker og lignende. Men i Nordhavn og Ørestaden, hvor vi bygger nyt, og man kan indrette byen dertil, kan man godt bygge ny anderledes arkitektur,« siger han.Det anslås, at København vokser med omtrent 10.000 mennesker om året, som så i højere grad end tidligere skal bo oven på hinanden.Spørgsmål om tilvænningI den nye københavnske bydel Carlsberg Byen, der skyder i vejret mellem Vesterbro og Valby, er ni højhuse planlagt i lokalplanen for området.Bygningerne skal være mellem 50 og 120 meter høje, og et enkelt af dem står allerede færdigt.»Fordelen ved at bygge i højden er naturligvis, at vi kan skabe boliger til flere. Den store tilflytning til storbyerne betyder, at der skal bygges flere boliger. I og med at de fleste ønsker at bo centralt i storbyen, er vi nødt til at gå bort fra den traditionelle tankegang om at bygge fladt, hvis vi alle skal være her. Det er en proces, der skal modnes mentalt hos danskerne,« siger administrerende direktør i Carlsberg Byen Jens Nyhus.Det nu færdige tårnhus i Carlsberg Byen kan ses fra søerne, og det er faldet Morten Kabell fra brystet. I en kronik i Berlingske skrev borgmesteren om tårnet, at »når vi bygger så højt, at huset kan ses fra store dele af byen, burde vi stille krav om større arkitektoniske kvaliteter.« Også medlem af Teknik-og Miljøudvalget Jakob Næsager (K) er lunken ved Carlsberg Byens tårne.»Tanken om de her nye tårnhuse er virkelig smuk, men jeg synes, at bebyggelsesprocenten i Carlsberg Byen bliver for høj. Det er fantastisk, at man har bevaret mange af de gamle ikoniske bygninger, men jeg frygter, at de megahøje huse bogstaveligt talt vil skygge for dem,« siger Jakob Næsager.Omvendt mener Venstres gruppeformand i Borgerrepræsentationen, Flemming Steen Munch, at højhusene er nødvendige: »For at imødekomme den efterspørgsel, der er på boliger i byen, er højhuse nødvendige, og det er Carlsberg Byen et udmærket eksempel på, hvordan man løser,« siger Flemming Steen Munch.I Carlsberg Byen har man forsøgt at opføre tårnhusene, så de er til mindst mulig gene for naboerne: »Vi har de højeste tårne centralt og sydligt i Carlsberg Byen og de laveste i udkanten. De mange fredede, ikoniske bygninger udgør hele fundamentet for den måde, vi bygger resten af Carlsberg Byen på, så de nye bygninger kommer til at supplere og fremhæve den eksisterende bygningsmasse snarere end at skygge for den. Husene er ikke tænkt som enestående ikoner, men skal ses i et samspil med hinanden.Derfor glæder vi os til at kunne begynde opførelsen af de resterende otte tårnhuse,« siger Jens Nyhus.amth@berlingske.dk mals@berlingske.dk Her er et udpluk af højhuse i København.Nogle er færdige, nogle er under opførelse, nogle har fået lokalplanen vedtaget og andre er ved at få udarbejdet lokalplan.Det indbyrdes størrelsesforhold er ikke korrekt.SKYSKRABEREHøjhuse i KøbenhavnKøbenhavn har i dag 20 højhuse.Der er planlagt opførsel af i alt 44 nye højhuse.Den tekniske betegnelse for et højhus er en bygning, som er 40 meter høj - eller opfattes som høj i forhold til omgivelserne.Danmarks højeste etagebygning er Herlev Hospital på 120 meter.I København er det tilladt at bygge højhuse, hvis der findes en godkendt lokalplan.Højhuse i KøbenhavnUnder opførelse Eksisterende Vedtaget rammelokalplan Lokalplan under udarbejdelse Højhuse opført inden for de sidste 10 år og på vej i Københavns Kommune 6 Mærsk Tårnet: Ét højhus på ca. 75 m.Uptown Nørrebro: Ét højhus på ca. 100 m Nuuks Plads: Ét højhus på 75 m (boliger) 5 4 Nørrebro Grønttorvet: Seks højhuse på mellem 45 og 90 m. (boliger og erhverv). Ét højhus forventes at søge om byggetilladelse medio 2016 24 Valby Hjørringgade: Ét højhus på ca. 55 m Nordhavn: To nye samt de tre siloer LM projektet: To huse på 90 m (erhverv) 1 2 3 Østerbro Axel Towers: Tre højhuse på mellem ca. 43 m -61 m 12 Indreby Kalvebod Brygge: SEB bank - to højhuse på 45 m.Tivoli Hotel: To højhuse på 45 m, Wakeup Hotel 43 m Bohrs Tårn: 100 m Carlsberg: Otte højhuse på mellem ca. 50 m og ca. 120 m. (boliger) Kaktustårnene (IKEA): To højhuse på 60 og 80 m (boliger) 7 8 9 10 11 Vesterbro Christianshavn Christiansholm (Papirøen): Tre højhuse på 40 m (boliger) 13 23 Bryggeblomsten: Ét højhus, ca. 55 m (bolig) Bella Sky: To højhuse på ca. 75 m er opført Krimsvej: Ni højere huse på mellem 32 m og 63 m: Otte er opført Ferring: Tre højhuse Artillerivej Syd: Tre højhuse på ca. 45 m Strandlodsvej: Fire højere huse på ca. 32 m Ørestad Syd: Ét højhus på 46 m Faste Batteri III: To højhuse på 86 m og 99 m SAS Radisson: Overbygning, som forhøjer huset til ca. 120 m Ørestad Syd: To højhuse på 43 m 21 22 18 19 20 14 15 16 17 Amager.
København oplever stor tilflytning, og for at imødekomme de mange nye borgere mere end fordobles antallet af højhuse i byen. Men københavnerne klager, og borgmesteren forstår dem godt.
Louise Burgaard træner med - hun kan bare ikke skyde! FCM-flækkeren blev flået i armen under et skud for ti dage siden mod Nykøbing Falster, og nu koster en irriteret slimsæk med stor sandsynlighed begge landskampe i VM-kvalifikationen mod Slovenien og Island.Dermed er det stadig 21 måneder siden, den sprælske back har spillet en betydende landskamp. Alligevel kan det næsten ikke måles, hvor meget bedre hun har det, end det var tilfældet i månederne efter VM-slutrunden i Herning.Dengang blev en presset og stresset Louise Burgaard sygemeldt og siden skærmet fuldstændig af fra omgivelserne.I dag nyder hun at være med igen, selv om skulderen ærgrer: - Jeg har aldrig bøvlet med skulderskader før. Nu syntes jeg ellers lige, det gik så godt, og så  Man kan jo aldrig helt undgå akutte skader, men det er da bare pissetræls, siger Louise Burgaard.- Hvordan har det været at være væk så længe? - Haha, uha, det ved jeg ikke rigtigt, hvad jeg skal sige til. På den ene måde var det naturligt, for det var sådan, det var i den periode. Men mest af alt er jeg bare utroligt glad for at være her igen.- Fordi du har savnet det? - Ja, for fanden! - Nu må du jo selv bestemme, hvor meget du vil fortælle - men hvad var det, der holdt dig væk? - Det vil jeg helst ikke ind på. Det synes jeg ligesom, jeg har  - Håndbold-stress? - Jeg ved ikke, hvad man skal kalde det. Folk tror jo mange mærkelig ting, men det helt reelle var faktisk bare det, der blev meldt ud: At jeg var kørt i bund.- Batterierne var fuldstændigt flade? - Ja, det var de! Jeg havde mange høje mål for håndbold og alt udenfor, men nu er jeg et sted, hvor det ikke længere er noget, jeg gider bruge krudt på at snakke om.- Har du så fået justeret på forventningerne til dig selv? - Man bliver jo ældre, og man lærer sig selv bedre at kende. Jeg er blevet bedre til at sige fra, jeg er blevet bedre til at mærke, hvordan min krop har det, og tage beslutninger ud fra det.- Jeg følger ikke længere for alt i verden et skema, men vurderer, hvordan jeg har det - og så træner jeg efter det. Jeg har det mål, at det skal være fedt at spille håndbold.- Det kan jeg sagtens sætte mig ind i.- Det kan du? - Jeg kender da folk, der stiller meget høje krav til sig selv og er perfektionister, som du vel er? - Ja, meget! - Så skubber man vel en sten foran sig? - Ja, i hvert fald, hvis man føler, men ikke helt lever op til sine mål, så bliver det lidt tungt. Nu vil jeg bare prøve at tage det lidt mere stille og roligt. Jeg glæder mig lige nu sindssygt til hver eneste håndboldtræning, og det er jo fantastisk.- Har du så også skruet ned for noget af det, du lavede ved siden af håndbold? - Hmm. Næ, for det, jeg har ved siden af, er faktisk vigtigt for mig for bl. a. at få tankerne lidt væk, siger Louise Burgaard, der læser international handel og markedsføring på Erhvervsakademiet i Aarhus.- Men jeg er måske blevet bedre til at anerkende, at jeg har behov for at slappe af.Det er vigtigt at restituere og sørge for, det hele ikke kører på det højeste blus hele tiden.- Er du kommet stærkere ud efter krisen? - Det ved jeg ikke. Livet går op og ned, men jo - det er da dejligt at være på den anden side, men når jeg tænker mig om oven på det forløb, så er det egentlig bare sådan, det var, og jeg har heller ikke lyst til sådan noget følelsesporno om, at ' hun var helt nede at skrabe bunden, men nu kører det bare hu-hej'.Det gider jeg ikke. EM-kvalifikation Danmark-Slovenien Kl. 21 på TV2.Mulle: Jeg er en gammel pige med kuldegysningerHun styrter i vanlig stil rundt ude i Hafnia Hallen i Valby som et egern på speed! Det skulle sgutte undre, hvis en af tatoveringerne en dag slipper taget og flyver af låret, når Kristina Kristiansen kommer drønende i endnu et gennembrud og enten scorer eller - som det går denne tirsdag formiddag i Valby - brænder på hjerteveninden Sandra Toft i målet.Klavs Bruun ringede mandag formiddag, og et par timer senere stod de to og krammede hinanden i Brøndby efter et 2017, hvor Mulle oven på sølle ti minutters spilletid under et helt EM blev vraget til Golden League i Frankrig, en venskabskamp mod Tyskland og en træningslejr på de kanariske øer.- Jeg blev ringet op, da jeg sad i bilen på vej til træning i Nykøbing. Så vendte jeg bare rundt.- Du har været væk siden EM i Sverige - har du savnet det helt vildt? - Jamen, jeg er gået glip af to samlinger, det er det, jeg har misset, og så er jeg ellers bare rigtigt glad for at være tilbage, se pigerne igen og træne håndbold med nogle af de dygtigste spillere i Danmark.- Jeg nyder det, og jeg er bare rigtigt glad for at være her.- Da du kom i går, gik du så bare ind i truppen, som om du aldrig havde været væk? - Jamen, jeg er jo, som jeg er, og det vil jeg ikke lave om på. Jeg er glad, smilende, og når vi træner, træner vi, når vi hygger, hygger vi.- Jeg er bare, som jeg er.- Synes du, du skal vise noget ekstra? - Nej, ved du hvad, jeg skal bare være, som jeg er, og spille det håndbold, jeg spiller.Så må vi se, hvad der sker.- Hvad glæder du dig mest til? - Lige nu er jeg bare glad for at være her, jeg hygger mig, får god træning, og så tager jeg en dag ad gangen.Det bliver jeg nødt til. Jeg holder mig bare i gang.- Giver det et ekstra kick, når du løber på banen til en landskamp? - Ja, selvfølgelig gør det det.- Det er altid dejligt at spille landskampe, det har det været i alle årene.- Jeg får stadig kuldegysninger, selv om jeg er en gammel pige.toft.toft@eb.dk Man kan jo aldrig helt undgå akutte skader, men det er da bare pissetræls Jeg er blevet bedre til at sige fra, jeg er blevet bedre til at mærke, hvordan min krop har det, og tage beslutninger ud fra det Jeg har det mål, at det skal være fedt at spille håndbold Jeg er glad, smilende, og når vi træner, træner vi, når vi hygger, hygger vi.Jeg er bare, som jeg er Jeg skal bare være, som jeg er, og spille det håndbold, jeg spiller. Så må vi se, hvad der sker.
kørte batterierne fuldstændig flade og var sygemeldt efter VM i Herning - nu er hun ovenpå igen, men skadet.
En familie med mor og far og to børn med et 119 kvadratmeter stort rækkehus i Aarhus og en nyere stationcar i carporten kan spare knap 14.000 kroner om året - helt præcis 13.806 kroner - hvis de vælger de billigste forsikringer fremfor de dyreste.Det viser et omfattende forsikringstjek, som prissammenligningsportalen Samlino.dk har foretaget for BT.Alene på bilen kan familien spare hele 4.705 kroner om året, hvis familien vælger Alkas bilforsikring til 5.201 kroner (selvrisiko på 6.000 kroner) fremfor GF-Forsikring, der skal have hele 9.905 kroner (selvrisiko 5.022 kroner) for at forsikre den samme bil.Forskellige måder at regne påPrisforskellene skyldes først og fremmest, at forsikringsselskaberne vurderer og beregner risiko forskelligt, påpeger direktør i Samlino.dk Kristian Pitzner-Jørgensen.»For det andet har det i mange år været meget vanskeligt for brugerne at overskue og gennemskue priserne og meget tidskrævende at indhente priserne. Konsekvensen er typisk, at en kunde har valgt en forsikring for mange år siden og så får den bare lov at køre videre, måske endda til stigende pris, selvom markedet rykker sig, og andre selskaber tilbyder det samme billigere. Loyale kunder betyder, at selskaberne holder en højere pris,« siger han og tilføjer: »Man skal selvfølgelig være uheldig, hvis man har fået valgt de dyreste forsikringer hele vejen rundt, men det er altså ikke unormalt, at en familie med bil, hus og måske sommerhus kan spare 10.000 kroner om året, og jeg tør næsten garantere, at de fleste familier kan spare 4.000-5.000 om året ved at lave den her øvelse.«.Mægler: Billigst med ét selskabForsikringsmægler Lars Korte gaard fra Din Forsikringsmægler har konkret gennemgået familien Matthesens forsikringer og indhentet tilbud hos alternative forsikringsselskaber.Familien bor i hus i Valby og har tegnet sine forsikringer i fire forskellige selskaber, efterhånden som behovene er opstået. Familien kan spare over 7.000 om året ved at samle sine forsikringer i ét selskab.»Der kan være store prisudsving, selvom der ikke er væsentlig forskel på produkterne. I denne families eksempel har det ekstremt stor værdi for dem at samle forsikringerne.Tidligere har de været i fire forskellige forsikringsselskaber, fordi de troede, det gav værdi at indkøbe via brancheaftaler, bilaftaler osv.,« siger Lars Kortegaard.Forbrugerråd: Glem samlerabatForbrugerrådet Tænk påpeger imidlertid, at det for de fleste bedst kan betale sig at sprede forsikringerne på flere selskaber.»Vores test viser, at forsikringsselskabernes samlerabatter er en illusion. Samlerabat er ofte udtryk for, at rabatten bliver givet på en i udgangspunktet for høj pris,« siger testøkonom i Forbrugerrådet Tænk Lars Baadsgaard og tilføjer: »Besparelsespotentialet er op til omkring 2.000 kroner pr. forsikring, hvis man skifter selskab og får mindst samme vilkår som i sit gamle forsikringsselskab. Man sparer måske ikke 2.000 på alle sine forsikringer, men det er en meget god rettesnor.«.Samme kvalitet uanset selskabPå såvel indbo-hus-, bil-, ulykkessom årsrejseforsikringer er der ifølge Forbrugerrådet Tænks undersøgelser ikke nævneværdig forskel på kvaliteten.»Som forbruger kan man roligt gå efter prisen. Du får ikke bare selv en lavere pris ved at søge mod de billigste selskaber, du er også med til at skærpe konkurrencen på hele markedet til gavn for alle forbrugere,« siger Lars Baadsgaard og opfordrer alle til at bruge en time eller to på at tjekke deres forsikringer på eksempelvis forsikringsguiden.dk.»Det kan godt være, at man ikke finder de allerbedste og billigste forsikringer, men hvis man kan spare 3.000 kroner om året på den manøvre, er det formentlig også den højeste timeløn, du nogensinde får. Og det er er ikke svært at skifte forsikringsselskab. Når du først har fundet et bedre og billigere forsikringsselskab, så er det bare om at få det gjort, for så klarer dit nye forsikringsselskab resten for dig.«.tham@bt.dk larh@bt.dk '' Hvis man kan spare 3.000 kroner om året på den manøvre, er det formentlig også den højeste timeløn, du nogensinde får Lars Baadsgaard, Forbrugerrådet Tænk.Fakta: Dyreste og billigste forsikringerBT har i samarbejde med Samlino.dk indhentet forsikringspriser til en almindelig børnefamilie. Familien består af to voksne, mand 45 år og ingeniør, kvinde, 40 år og børnehavepædagog. Børn på 5 og 10 år. Bor i 119 kvadratmeter stort rækkehus uden kælder fra 1978 i Aarhus.INDBOFORSIKRING*BILLIGST 1. Gjensidige: 2.325 kr.(selvrisiko: 3.900 kr.).Indbosum: 693.000 kr.2. Nykredit forsikring: 2.451 kr.(selvrisiko: 3.900 kr.).Indbosum: 693.000 kr.3. OK: 2.820 kr. (selvrisiko: 3.095 kr.).Indbosum: 692.000 kr. DYREST 1. Alka: 3.640 kr. (selvrisiko: 2.000 kr.).Indbosum: Sumløs 2. Købstædernes Forsikring: 3.764 kr. (selvrisiko: 2.255 kr.).Indbosum: 789.320 kr.3. Tryg: 4.481 kroner selvrisiko: 3.225 kr.).Indbosum: Sumløs/ uden loft * Indboforsikring inklusiv årsrejseforsikring til familien (uden samlerabat. Selvrisiko på nærmest 3.000 kroner. Indbosum: Nærmest muligt på 800.000 kr.) Prisforskel mellem dyreste og billigste indboforsikring inklusive årsrejseforsikring: 2.156 kr.ULYKKESFORSIKRING**BILLIGST 1. IF: 3.758 kr.Dækning voksne: Invaliditet: 1 mio. Dødssum: 100.000 kr.Dækning børn: Invaliditet: 1 mio kr. Dødssum: 0 kr.2. Next: 4.116 kr.Dækning voksne: Invaliditet: 1 mio. kr. Dødssum: 100.000 kr.Dækning børn: Invaliditet: 1 mio kr. Dødssum: 25.000 kr.3. Alka: 4.183 kr.Dækning voksne: Invaliditet: 1 mio. død. Dødssum: 100.000 kr.Dækning børn: Invaliditet: 1 mio kr. Dødssum: 50.000 kr. DYREST 1. Topdanmark: 5.347 kr.Dækning voksne: Invaliditet: 1 mio. Dødssum: 100.000 kr.Dækning børn: Invaliditet: 1 mio kr. Dødssum: 50.000 kr.2 Alm Brand: 5.492 kr.Dækning voksne: Invaliditet: 1 mio. Dødssum: 100.000 kr.Dækning børn: Invaliditet: 1 mio kr. Dødssum: 100.000 kr.3. Tryg: 6.084 kr.Dækning voksne: Invaliditet: 1 mio. Dødssum: 50.000 kr.Dækning børn: Invaliditet: 1 mio. Dødssum: 50.000 kr. ** 2 voksne og to børn Prisforskel mellem dyreste og billigste uykkesforsikring: 2.326 kr.HUSFORSIKRING***BILLIGST 1. Next: 1.548 kr.(selvrisiko: 4.000 kr.) 2. Alka: 1.621 kr.(selvrisiko: 3.000 kr.) 3. IF: 1.824 kr.(selvrisiko: 3.000 kr.) DYREST 1. KF Forsikring: 2.642 kr.(selvrisiko: 4.136 kr.) 2. Codan: 3.841 kr.(selvrisiko: 3.480 kr.) 3. Tryg: 6.168.(selvrisiko: 3.438 kr.) Prisforskel mellem dyreste og billigste husforsikring: 4.620 kr. ** 119 kvadratmeter hus i Århus 1978 med tag af fibercentenmt, ingen kælder. (Forsikringen skal som minimum dække bygningsbrand, bygningskasko samt glas og sanitet. Selvrisiko nærmest muligt på 3.000 kroner.).BILFORSIKRING****BILLIGST 1. Alka: 5.201 kr. (selvrisiko 6.000 kr.) 2. ABCForsikring: 5.208 kr.(Selvrisiko: 5.000 kr.) 3. Next: 5.568 kr.(Selvrisiko: 5.000 kr.) DYREST 1. Gjensidige: 8.242 kr.(selvrisiko: 6.800 kr.) 2. Tryg: 8.412 kr.(selvrisiko: 5.633 kr.) 3. GF-Forsikring: 9.905 kr.(selvrisiko: 5.022 kr.) Prisforskel på dyreste og billigste bilforsikring: 4.705 kr. **** Ansvar og kasko (Stationcar fra 2015, nyværdi 450.000 kroner.Kørselsbehov: Maksimalt 20.000 km/ år. Etableret bilist med bilforsikring i 20 år. Bopæl Aarhus. Ejer: Mand på 40 år. Nul skader de seneste fem år.Selvrisiko: Så tæt på 5.000 kr. som muligt).FEM GODE RÅD1. Tjek priserne på dine nuværende forsikringer på forsikringsguiden.dk. Udvælg herefter to-tre forsikringsselskaber, som du beder om at sende skriftlige tilbud.2. Kig på prisen i kroner og øre - ikke på rabatter i procent.3. Tjek om du får særlige rabatter som medlem af fagforeninger og gruppeordninger. 4. Hvis du selv har råd til til at betale for en skade, uden at det vælter din økonomi, er det gennemsnitligt billigere at betale selv/ selvforsikre end at tegne dækningen.5. Læs det med småt i forsikringsbetingelser. Selv om mange forsikringer dækker nogenlunde ens fra selskab til selskab, kan der være afgørende forskelle.Kilde: Forbrugerrådet Tænk.FAMILIEN MATTHESEN I VALBY FORSIKRINGSTJEKFamilien består af Sigrid, 40 år og sygeplejerske Jesper, 44 år og it-arkitekt Fire børn i alderen 8-12 år.Familien bor i en 150 kvadratmeter stor murermestervilla fra 1936 med kælder.Familien har to biler: En Fiat Multipla fra 2004 og en Kia Picanto fra 2012.Forsikringerne er i dag spredt på fire forskellige selskaber. De har en husforsikring, en indboforsikring med årsrejseforsikring (verden inkl.afbestilling), to bilforsikringer med kasko samt ulykkesforsikringer til både voksne og børn Samlet pris nuværende forsikringsselskaber: 27.916 kr. INDHENTEDE TILBUD Forsikring Danmark............... 20.772 kr.Bauta 24.186 kr.Topdanmark/ Danske Forsikring 25.581 kr.Gjensidige 26.310 kr.Alm. Brand 28.723 kr.Tryg 29.641 kr, Alka 30.061 kr.Købstæderne 31.425 kr.Codan 33.378 kr.PRISFORSKEL mellem familiens nuværende forsikringsselskaber og billigste tilbud (27.916 kr.-20.772 kr.) 7.114 kr.PRISFORSKEL mellem dyreste og billigste tilbud (33.378 kr. - 20.772 kr.): 12.606 kr.KILDE: DIN FORSIKRINGSMÆGLER FOR BT.
PRISTJEK Der kan være voldsomt mange penge at spare på de mest almindelige forsikringer for en børnefamilie.
Den ene er flyttet fra Frederiksberg til Valby, den anden har skiftet Provence ud med Solrød Strand.Og fælles for dem begge er, at de ikke vil tilbage til Norge.»Jeg vil ikke hjem til Grimstad«, snøftede en småberuset nordmand engang i en Olsen-banden-film.Og Steinar Ege, norsk landskamprekordholder, vil ikke hjem til Kristiansand.I hvert fald ikke lige med det samme.Ole Erevik, der som 36-årig har skrevet en kontrakt med GOG på Fyn, har heller ingen planer om at forlade Danmark og rejse til fødebyen Stavanger.»Min danske kone Sasja er nok lidt mere familiebundet end jeg er, så derfor har vi valgt at blive i Danmark og har købt hus ved Solrød Strand, ikke langt fra hendes forældre i Greve«, fortæller Ole Erevik.Han synes ikke, det er noget problem at skulle køre til træning fra Solrød til Gudme dagligt, det er nærmest hyggeligt og afslappende, siger han - da vi taler sammen en dag i Gudme på Sydøstfyn.»Og jeg har ikke det mindste problem med at slå mig ned i Danmark, jeg har jo spillet her et par gange før. Desuden er jeg vant til at bo væk fra Norge, det har jeg gjort siden 2004«. Samme distancerede forhold til fædrelandet har Steinar Ege.Han forlod håndboldklubben Viking HK i Stavanger i 1997 for at spille for Gummersbach i den tyske Bundesliga - og siden da har Steinar Ege ikke spillet og boet i Norge. 20 af sine 45 leveår har han tilbragt i Tyskland, Spanien og Danmark.Steinar Ege, der har spillet 262 landskampe for Norge, hvilket er national rekord - og undervejs er han noteret for en enkelt scoring - kom til dansk håndbold tilbage i 2006, hvor han skrev kontrakt med FCK Håndbold. Inden da havde han, efter ophold i THW Kiel og Galdar i Spanien, taget endnu en tørn i Gummersbach.Den 1,93 meter høje nordmand gled fra FCK med over i AG København, hvor han fortsatte samarbejdet med den danske landsholdsmålmand Kasper Hvidt.De to ' socialiserede' arbejdet mellem stængerne på den måde, at de delte spilletiden ligeligt - og det gjorde de, lige til smykkerigmanden og klubejeren Jesper Nielsens eventyrboble brast og klubben gik konkurs.Det skete i 2012 - efter store sportslige oplevelser, bl. a. deltagelse i Final-4 i Champions League i Köln og storkampe i samme turnering mod FC Barcelona for øjnene af 21.000 tilskuere. Og der var 36.600 tilskuere, da Steinar Ege, Hvidt &amp; Co. sikrede sig DM-titlen mod Skjern i Parken.Steinar Ege og hans familie var imidlertid så begejstrede for København, at de blev boende på Frederiksberg, da klubben blev opløst. Hvidt tog videre til Kolding, men nordmanden indstillede sin karriere - og vakte den dog til live for en i 2015, da THW Kiel havde brug for en hjælpende hånd.Familien er senere flyttet til Valby, og Steinar Ege har fået job i et norsk firma i København.Børnene spiller håndbold i FIF, og der er den forhenværende målmand en flittig ' forældreassistent'.Som Ege, og i øvrigt også Dansk Håndbold Forbunds generalsekretær Morten Stig Christensen, har også Ole Erevik spillet i Stavanger.Der fik han tilbage i år 2000 - tre år efter at Steinar Ege var rejst - sin ligadebut som 19-årig. Og året efter, i november 2001, debuterede han på landsholdet med en 22-18-sejr over Danmark, der havde Christian Hjerming og Klavs Bruun Jørgensen som topscorere med hver 3 mål.I 2004 afløste nordmanden Kasper Hvidt i Ademar Leon i Spanien - Hvidt havde skrevet kontrakt med Portland San Antonio.Men Ole Erevik kunne ikke få en stamplads, og året efter skiftede han til Bidasoa, hvor han var i to sæsoner.Steinar Ege og Ole Erevik, de to eneste norske målmænd af internationalt format, kom til at danne landsholdspar i godt 10 år - med Steinar Ege som førstevalget og Erevik som afløseren. Det var et stabilt samarbejde, også selv om de begge skiftede klubber flere gange.Erevik kom første gang - efter at han havde været i Magdeburg i Tyskland - til dansk håndbold i 2008, hvor han spillede tre sæsoner for Kolding IF. Derefter skiftede han til Aalborg Håndbold, og begge steder nåede nordmanden at blive dansk mester. Tømrersvenden Steinar Ege har tre danske mesterskaber.Da Ege i 2011 indstillede landsholdskarrieren - »jeg magter det ikke længere«, sagde han dengang til mig - blev Ole Erevik landsholdets nr. 1, en status, han forsvarede i flere sæsoner.Erevik var også en del af landsholdet, da han i 2015 skiftede til Aix-en-Provence i det sydlige Frankrig.»Familien og jeg har aldrig boet et smukkere sted, aldrig«, fortæller den 36-årige målmand og uddannede journalist.For et år siden oplevede Ole Erevik imidlertid et stort drama, da han med sit franske klubhold var på træningslejr i Slovenien.Han blev ramt i venstre øje af en hård bold, og i første omgang var det blot ubehageligt.Men da synet forsvandt næste dag, var det pludselig meget alvorligt. På sygehuset blev det konstateret, at Erevik skulle gennem en nethindeoperation for at undgå at blive blind.Operationen skulle finde sted i Aix-en-Provence, og for at hindre at øjet blev udsat for tryk, blev han kørt fra Slovenien til Sydfrankrig i ambulance.»Operationen gik heldigvis godt, og jeg er meget taknemmelig for stadig at have synet. At jeg så kan udvikle grå stær hurtigt, er en anden ting, men også det kan jo ordnes«, siger Ole Erevik - der først i november fik at vide, at det var o. k. at fortsætte håndboldkarrieren.I dag i GOG spiller nordmanden med beskyttelsesbriller - og det gjorde han også under VM i Frankrig i januar, hvor det norske landshold sensationelt nåede fi-nalen og gav det franske hjemmehold imponerende modstand, men tabte.»I den første kamptid efter operationen var jeg bange for at blive ramt, men det gik over, og i dag er jeg ikke nervøs. Men formen var ikke god, da jeg rejste til VM - jeg fik tre kampe i den turnering, der nu står som det absolut største, et mandligt landshold har præsteret. Jeg kan godt sige dig, at jeg er taknemmelig over at have været med«. VM i Frankrig blev Ole Ereviks sidste optræden på landsholdet. Som Steinar Ege, der dog hjælper det norske forbund med målmandstræning, er Erevik forhenværende og historie. 184 landskampe og en VM-sølvmedalje blev det til.Nu gælder det GOG i to sæsoner, ja måske to til, såfremt helbredet tillader det.Og bagefter skal han finde sig et job, hvor det norske sprog ikke er for meget i vejen.Da jeg spørger Ole Erevik, hvordan det egentlig er at være nordmand i det bedrevidende og drillende Danmark, svarer han: »Hvis du mener sport, så synes jeg ikke, danskerne har så meget at drille med mere.På de fleste områder er det vel os nordmænd, der er ovenpå. Efterhånden er det jo kun i badminton, I kan slå os - men det er jo en havesport, som ingen seriøse idrætsfolk tager alvorligt. Det vil jeg dog ikke sige højt, slet ikke, det er jeg et alt for pænt et menneske til«. »Nej, hør her, Rasmus, lidt hyggelig sportsmobning skal der være plads til.Den disciplin har vi nordmænd og I danskere altid været skrappe til«, lyder det fra familiefar Erevik - som siger, at danskerne er dejlige, naturlige mennesker, og at han elsker København, Køge og Roskilde. Og bageren henne om hjørnet på Solrød Strandvej.»Men den er lidt dyr, synes jeg«. Hvem er egentlig de bedste spillere, du har været på hold med i karrierens løb? »Det er svært at komme uden om Petar Metlicic, som jeg spillede sammen med i Spanien og Kristian Kjelling i Aalborg. Og min bedste danske holdkammerat har været Bo Spellerberg«. rasmus. bech@pol.dk.Jeg har ikke det mindste problem med at slå mig ned i Danmark Ole Erevik.
Håndbold Steinar Ege og Ole Erevik var i flere år målmandspar på det norske håndboldlandshold. Nu har de begge bosat sig i Danmark.
Sidste år fra midt august til midt december kørte jeg 25.000 km. I Danmark alene. Mit job gør, at jeg kommer vidt omkring og oplever nogle af de fjerneste kroge i landet. Jeg elsker det. Det er en gave at kunne kombinere en tur med et besøg i et naturskønt område som f. eks. Grejsdalen ved Vejle eller en gudstjeneste (jeg nåede tre domkirker i december) eller et museum a la bunkermuseet i Hanstholm.Der er så utrolig meget at opleve i Danmark. Mit job betyder også, at jeg møder mange mennesker. Høj som lav, ung som gammel, rig som fattig. Jeg har tit tænkt, at jeg må have et af de største netværk i Danmark. Fra kongehusets medlemmer til en hjemløs. Men, men, men der er en, der overgår mit netværk med længder. En mand, som jeg har den største respekt for. Hans navn er Georg Sørensen, og han er direktør for Messecenter Herning. Han er både gavmild og ydmyg, hvilket gør ham ret særlig.Indimellem er jeg så heldig at blive inviteret til middag hos ham, og det er altid spændende. Det var f. eks. der, jeg for mange år siden sad og spiste sammen med Søren Pape og hans søde kone -det viste sig så, at det bare var hans sekretær. Ja, le du bare! Det var jo dengang, hvor Pape stadig var borgmester i Viborg, og jeg ikke vidste noget om ham.DET ER DEN historie, jeg vil fortælle i dag.Historien om os sjællændere (i Jylland kaldet køwenhavnere over en bred kam), som tror, at vi har fingeren på pulsen. Er fremme i skoene. Er nede med de fede.Underforstået: Alle uden for København er nogle bonderøve! DET MÅ VÆRE 12-14 år siden, jeg første gang var til et af Georg Sørensens selskaber.Jeg sad sammen med 5 par, jeg aldrig havde mødt før eller havde hørt om. Og så spørger man jo lidt ind: »Nåh, hvad laver du så?«. »Min kone og jeg har en møbelbutik.« For god ordens skyld nævner jeg ikke navnet her, men jeg kendte godt et par af deres butikker i København, så jeg spurgte interesseret: »Hvor ligger I ellers?« Og han svarede: »Vi har 252 butikker fordelt på 50 lande«.DET ER I sådan en situation, man bliver meget stille. Jeg kan roligt sige, at det ikke var det svar, jeg havde ventet. Jeg havde helt ærligt aldrig hørt om manden.MENS JEG LEDTE efter mit næste spørgsmål, vendte jeg mig mod min anden sidemand, som, havde jeg hørt, var i gang med at bygge hus. Jeg var nemlig selv i fuld krig med et husbyggeri, så jeg fortalte, at vi havde været i Østen og fået en brandgod idé til at lave et badeværelse med et kæmpestort vindue ud til en lille aflukket have, som kun kunne opleves fra badeværelset.»NEJ, HVOR MORSOMT«, svarede han. »Vi har gjort præcis det samme«. »GUD, hvor vildt. Jeg troede, vi var de eneste«, udbrød jeg helt eksalteret.»Nej nej«, svarede han og fortsatte: »Altså, det vi har gjort, er, at på børnenes badeværelse har vi ført to store vinduer op i 2.sals højde, som så står for enden af hvert af børnenes badekar, og så har vi hængt to koglelamper op over hvert kar. Det ser skidegodt ud«.HER BLEV JEG igen meget stille. En koglelampe koster ca. 50.000 kroner. Vi selv havde ikke råd til badekar. Vores fliser var købt som ' marmoraffald', og vores badeværelsesbord var hjemmelavet.Altså det så sådan set smart nok ud, men dimensionerne var ligesom noget andet. Jeg begyndte at grine for mig selv. Hvis nogen ved dette bord var en bonderøv, så var det mig! I SIDSTE WEEKEND skete det så igen. Jeg mødte for nogen tid siden en skøn pige på en rejse og spurgte hende, om vi skulle komme sammen. Ja, sådan spurgte jeg faktisk. Jeg kunne godt trænge til at blive livet op af nogle nye bekendtskaber, og der var nu noget dejligt jysk helt-nede-på-jorden pige over hende her. Hun gad heldigvis også godt mit selskab, men første gang det lige passede med at besøge hende var altså i sidste weekend, hvor hun var hos sine forældre. »Har du Storm med« spurgte hun, »for så skal han se min fars traktor. Han har en stor traktor«. Min otte-årige søn Storm elsker simpelthen alt med landbrugsmaskiner, så det var en aftale. Jeg fik adressen og stillede ind på gps'en.SOM JEG NÆRMEDE mig, kunne jeg ude på en fjern mark ane et gods. Ikke sådan et lille et. Eller et faldefærdigt et. Næh, et af den slags godser, hvor alt står snorlige og nymalet, og hvor et guldlogo pryder smedejernslågerne. Jeg rystede på hovedet ad mig selv med et smil på læben. Denne underspillethed. Denne jyske måde at gå til tingene på. »Han har en stor traktor«. Ja, det ved gud. Han havde mange. Og mejetærskere og meget andet i en kæmpemæssig maskinpark. Alle nypudsede og linet op i hvidskurede haller. Igen synes jeg ikke, jeg vil nævne navne, men det viste sig at være en Danmarks største jordbesiddere.Og jeg viste mig atter en gang at være nåh ja bonderøven. Den eneste formildende omstændighed var, at min egen bil for en gangs skyld var nyvasket.DENNE JORDBESIDDER KENDTE selvfølgelig landets største maskinforretning, der ligger på den jyske vestkyst, et godt stykke ned mod grænsen.Jeg er varsom med at nævne navne, da de jo ikke har bedt om at blive nævnt, men jeg vil alligevel gerne fortælle jer om denne maskinforretning, som er familiedrevet. Det er en familie, jeg selv har mødt ved flere lejligheder qua mit job. En af den slags, der gør indtryk. Dygtige, flittige mennesker, der begyndte med ingenting og i dag har en kæmpe virksomhed, der er respekteret også uden for landets grænser. Sønnen sidder i dag i direktørstolen, og mange af de gamle kunder løftede øjenbrynene, da han på første arbejdsdag mødte op i polerede sko og skræddersyet jakkesæt.Men han har holdt ved. Han er knivskarp og har bevist, at man godt kan indtage branchen for landbrugsmaskiner med stil.KØWENHAVNERE GLEMMER DET. Eller ved det sikkert slet ikke. At der findes et Danmark uden for hovedstaden og djævleøen, som gemmer på andet og mere end Skagens hvide sandstrand og Lego-familiens rigdomme. I guder, hvor kan jeg komme i tanker om et par smarte drenge fra storbyen, som godt kunne bruge en tur vest for Valby Bakke, så de kunne opleve nogle af dem, der virkelig har drevet det til noget.'' I guder, hvor kan jeg komme i tanker om et par smarte drenge fra storbyen, som godt kunne bruge en tur vest for Valby Bakke, så de kunne opleve nogle af dem, der virkelig har drevet det til noget.Fakta: ANNETTES UGE PÅ InstagramI dag er det 14 år siden, denne ven og dygtige DYGTIGE komponist tog afsked med verden. Æret være hans minde. # discotango # melodigrandprix # tommy Eliot mødte i dag Andreas Cornelius fra FCK. Jeg mødte Michael Laudrup i sidste uge. Min telefon brændte virkelig i baglommen, men jeg var for genert til at bede om en selfie. Jo, den er god nok. Mig. Genert Dagens kendte (fornemmer snart, jeg er i gang med en føljeton). Her er det Storm der møder @mortenmynster (??????) youtuber (????) Jeg er 800 år gammel.
Annette Heick er 44 år. Tv-vært, sanger og forfatter. Hun er giftmed kokken Jesper Vollmer og har to drenge.
Hvad var New York uden Empire State Building? Hvad var Berlin uden fjernsynstårnet? Hvad var Dubai uden det absurd høje tårn, som ingen kender navnet på? Og hvad var København uden de lave huse i Nyhavn og Pisserenden? I alle tilfælde er svaret ' noget andet'.København er ikke kendt for højhuse.Tværtimod.Men københavnere og turister skal til at vænne sig til at se op med nye kvarterer som Nordhavn og Carlsberg. Byen skyder i vejret, for højhusene kommer. Berlingske har fået Teknik-og Miljøforvaltningen i Københavns Kommune til at lave en oversigt over de højhuse, som enten er under opførelse eller vedtaget i lokalplaner. Den viser, at 44 nye højhuse er på vej i hovedstaden.Altså 44 byggerier i enten over 40 meters højde eller bygninger, der opfattes som høje i forhold til omgivelserne.I forvejen er 20 højhuse blevet opført i hovedstaden.Men københavnerne gider ikke at have dem i baghaven, så de klager.Berlingske har søgt aktindsigt i borgerhenvendelser om fire planlagte højhuse. Sammenlagt har Københavns Kommune modtaget 157 klager over højhusene Uptown Nørrebro, Axel Towers, Bohrs Tårn i Carlsberg Byen og et kommende højhus på Hjørringgade på Østerbro.På Ydre Nørrebro er højhuset Uptown Nørrebro ved at blive opført.Det skal tårne sig 100 meter op over asfalten og vil blandt andet lægge 37-årige Franz Dams lejlighed i skygge.»Hvis du ser billeder af projektet på deres hjemmeside, ser det jo fint, flot og luftigt ud. Går du derimod forbi byggeriet nu, vil du nok tænke, at det er vanvittigt at opføre en bygning af den karakter her. Her er blevet klaustrofobisk. Så snart der er en åben plads, plastrer man den til med højhuse. Dem, der bor på de nederste etager i vores ejendom, har mistet alt lys i deres lejligheder,« siger Franz Dam.I København er højhuse en ny ting. Indtil midten af 00erne var de eneste retningslinjer, der forelå på skrift, en såkaldt rådstueplakat fra 1795, der fastslår, at et den maksimalt tilladte højde på et hus hænger nøje sammen med gadens bredde.Reglerne foreskrev, at hvis en gade er 18 alen bred, må huset være 18 alen højt. Det svarer til 11,3 meter.Er gaden mere end 18 alen bred, må huset være op til 24 alen højt.Som et resultat af debatten omkring højhuse vedtog Københavns Kommune i 2007 et forbud mod at bygge højhuse i den del af København, som ligger inden for de gamle voldanlæg. I resten af byen kan der i princippet bygges højt, hvis der laves en lokalplan for området, som bliver godkendt af Borgerrepræsentationen.Teknik-og miljøborgmester Morten Kabell (EL) forstår godt, at det frustrerer københavnere, at byen vokser i højden: »Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt. Det er en dødssynd at bygge højhuse i Middelalderbyen, på samme måde at bygge højhuse i brokvartererne, der skygger for parker og lignende.Men i Nordhavn og Ørestaden, hvor vi bygger nyt, og man kan indrette byen dertil, kan man godt bygge ny anderledes arkitektur,« siger han.Det anslås, at København vokser med omtrent 10.000 mennesker om året, som så i højere grad end tidligere skal bo ovenpå hinanden.Spørgsmål om tilvænningI den nye københavnske bydel Carlsberg Byen, der skyder i vejret mellem Vesterbro og Valby, er ni højhuse planlagt i lokalplanen for området. Bygningerne skal være mellem 50 og 120 meter høje, og et enkelt af dem står allerede færdigt.»Fordelen ved at bygge i højden er naturligvis, at vi kan skabe boliger til flere. Den store tilflytning til storbyerne betyder, at der skal bygges flere boliger. I og med at de fleste ønsker at bo centralt i storbyen, er vi nødt til at gå bort fra den traditionelle tankegang om at bygge fladt, hvis vi alle skal være her. Det er en proces, der skal modnes mentalt hos danskerne,« siger administrerende direktør i Carlsberg Byen Jens Nyhus.Det nu færdige tårnhus i Carlsberg Byen kan ses fra søerne, og det er faldet Morten Kabell for brystet. I en kronik i Berlingske skrev borgmesteren om tårnet, at ' når vi bygger så højt, at huset kan ses fra store dele af byen, burde vi stille krav om større arkitektoniske kvaliteter'.Også medlem af Teknik-og Miljøudvalget Jakob Næsager (K) er lunken ved Carlsberg Byens tårne.»Tanken om de her nye tårnhuse er virkelig smuk, men jeg synes, at bebyggelsesprocenten i Carlsberg Byen bliver for høj. Det er fantastisk, at man har bevaret mange af de gamle ikoniske bygninger, men jeg frygter, at de megahøje huse bogstaveligt talt vil skygge for dem,« siger Jakob Næsager.Omvendt mener Venstres gruppeformand i Borgerrepræsentationen Flemming Steen Munch, at højhusene er nødvendige: »For at imødekomme den efterspørgsel, der er på boliger i byen, er højhuse nødvendige, og det er Carlsberg Byen et udmærket eksempel på, hvordan man løser,« siger Flemming Steen Munch.I Carlsberg Byen har man forsøgt at opføre tårnhusene, så de er til mindst mulig gene for naboerne: »Vi har de højeste tårne centralt og sydligt i Carlsberg Byen og de laveste i udkanten. De mange fredede, ikoniske bygninger udgør hele fundamentet for den måde, vi bygger resten af Carlsberg Byen på, så de nye bygninger kommer til at supplere og fremhæve den eksisterende bygningsmasse snarere end at skygge for den.Husene er ikke tænkt som enestående ikoner, men skal ses i et samspil med hinanden. Derfor glæder vi os til at kunne begynde opførelsen af de resterende otte tårnhuse,« siger Jens Nyhus.amth@berlingske.dk mals@berlingske.dk '' Hvis du ser billeder af projektet på deres hjemmeside, ser det jo fint, flot og luftigt ud. Går du derimod forbi byggeriet nu, vil du nok tænke, at det er vanvittigt at opføre en bygning af den karakter her Franz Dam, beboer på Nørrebro '' For at imødekomme den efterspørgsel, der er på boliger i byen, er højhuse nødvendige Flemming Steen Munch (V) '' Jeg tror ikke, at københavnerne er klar over, hvor mange højhuse der er på vej. På den ene side må vi ikke bare give los alle steder, på den anden side er der steder, hvor man godt må eksperimentere lidt Morten Kabell, teknikog miljøborgmester (EL).Fakta: FaktaKøbenhavn har i dag 20 højhuse.Der er planlagt opførsel af i alt 44 nye højhuse.Den tekniske betegnelse for et højhus er en bygning, som er 40 meter høj - eller opfattes som høj i forhold til omgivelserne.Danmarks højeste etagebygning er Herlev Hospital på 120 meter.I København er det tilladt at bygge højhuse, hvis der findes en godkendt lokalplan.Højhuse i KøbenhavnHøjhuse opført inden for de sidste 10 år og på vej i Københavns Kommune Under opførelse Eksisterende Vedtaget rammelokalplan Lokalplan under udarbejdelse Mærsk Tårnet: Ét højhus på ca. 75 m.Uptown Nørrebro: Ét højhus på ca. 100 m Nuuks Plads: Ét højhus på 75 m (boliger) Nørrebro Grønttorvet: Seks højhuse på mellem 45 og 90 m. (boliger og erhverv). Ét højhus forventes at søge om byggetilladelse medio 2016 Valby Hjørringgade: Ét højhus på ca. 55 m Nordhavn: To nye samt de tre siloer LM projektet: To huse på 90 m (erhverv) Østerbro Axel Towers: Tre højhuse på mellem ca. 43 m -61 m Indreby Kalvebod Brygge: SEB bank - to højhuse på 45 m.Tivoli Hotel: To højhuse på 45 m, Wakeup Hotel 43 m Bohrs Tårn: 100 m Carlsberg: Otte højhuse på mellem ca. 50 m og ca. 120 m. (boliger) Kaktustårnene (IKEA): To højhuse på 60 og 80 m (boliger) Vesterbro Christianshavn Christiansholm (Papirøen): Tre højhuse på 40 m (boliger) Bryggeblomsten: Ét højhus, ca. 55 m (bolig) Bella Sky: To højhuse på ca. 75 m er opført Krimsvej: Ni højere huse på mellem 32 m og 63 m: Otte er opført Ferring: Tre højhuse Artillerivej Syd: Tre højhuse på ca. 45 m Strandlodsvej: Fire højere huse på ca. 32 m Ørestad Syd: Ét højhus på 46 m Faste Batteri III: To højhuse på 86 m og 99 m SAS Radisson: Overbygning, som forhøjer huset til ca. 120 m Ørestad Syd: To højhuse på 43 m Amager.
HØJHUSE For at imødekomme de mange nye borgere mere end fordobles antallet af højhuse i København. Men københavnerne klager, og borgmesteren forstår dem godt.
Ban Fayiz er 28 år og mor til to. Hun kom til Danmark sammen med sine forældre i 2011, og de flygtede fra Irak på grund af deres kristne tro.I dag står hun på forreste række i en dansk folkekirke og synger for på den sang, der bliver projekteret op på lærredet.Sangen er på hendes modersmål, arabisk, og bag hende sidder knap 20 andre arabisktalende kirkegængere og synger med, nogle med hænderne i vejret, andre med børn på skødet.Én søndag om måneden er der gudstjeneste på arabisk i Vigerslev Kirke i Valby ved København. Det er her gudstjenestefællesskabet Projekt Greater Love holder til, og der kommer gæster fra blandt andet Irak og Syrien, som i dag bor spredt ud over hele Sjælland. De bliver ledt i prædiken og bøn af indvandrersekretær Nabil Astafanos, der selv er fra Egypten og ansat ved Vigerslev Kirke.Projekt Greater Love er et de få folkekirkelige projekter, der henvender sig til arabisktalende kristne, men Nabil Astafanos så gerne, at folkekirken blev endnu bedre til at invitere arabere ind i kirkerummet.Både for folkekirkens egen diversitets skyld, men også fordi folkekirken kan spille en central rolle i integrationen af arabere i Danmark, mener han." Som kristne har vi behov for at holde gudstjenester på arabisk, fordi det er vores modersmål. Men desværre oplever jeg, at folkekirken ikke er god nok til at prioritere at integrere os arabisktalende kristne. Det er synd. For jeg tror, at den bedste måde at integrere arabere i Danmark er gennem folkekirken," siger han og uddyber: " I Greater Love står vi på to ben. Vi vil både lede folk til Jesus, men også hjælpe arabisktalende folk med at forstå den danske tankegang.Derfor skal folkekirken skal blive bedre til at anerkende Projekt Greater Love, for eksempel ved at dække vores udgifter og hjælpe med at ordinere arabisktalende præster," siger han.Han bakkes op af Wessam Youssef, der er ansat ved Indre Mission i Aarhus som evangelist med fokus på arabisktalende.Han oplever, at folkekirken udviser åbenhed, og han låner blandt andet lokaler ved Christianskirken i Aarhus Nord til et arabisktalende kristent fællesskab.Han ville dog gerne, at folkekirken støttede med mere økonomi." Jeg sætter pris på den støtte, vi får fra Christianskirken.De lader os bruge deres lokaler og hjælper os med at skaffe materialer gratis. Men vores arbejde kunne blive bedre, hvis vi havde et budget.Det har vi ikke lige nu. Vi vil gerne invitere arabiske talere og ledere til Danmark til at uddanne ledere her. Men det kan vi ikke så længe, vi ikke bliver prioriteret økonomisk," siger han og understreger, at folkekirken også ville have meget at vinde i den handel: " Jeg tror, at arabiske kristne har meget at inspirere den danske folkekirke med. Vi taler om mennesker, der har betalt en høj pris for at få lov til at tro, og som er forblevet trofaste. Samtidig er der også meget, den danske folkekirke kan inspirere os med," siger Wessam Youssef.Meget af det etablerede asyl-og indvandrerarbejde, som folkekirken har i dag, henvender sig til farsitalende fra Iran og Afghanistan. Den iranske Massoud Fouroozandehs Church of Love i Odense er en valgmenighed under folkekirken, og i Apostelkirken på Vesterbro i København er der tolkning og tekstlæsning på farsi til højmesserne.Men der findes også en hel del arabiske kristne herhjemme, som kunne være potentielle folkekirkegængere. De tæller et sted mellem 4.500 og 6000 personer, vurderer lektor i interkulturelle studier på Roskilde Universitet Lise Paulsen Galal, der i et forskningsstudie har været med til at undersøge, hvordan mellemøstlige kristne organiserer sig i henholdsvis Danmark, Sverige og Storbritannien.Størstedelen er fordelt ud over selvstændige kirkefællesskaber med forskellige religiøse og geografiske rødder i Mellemøsten og Nordafrika." Den største gruppe er den irakiske, som har omkring 3500 tilhængere i Danmark," forklarer Lise Paulsen Galal.Der er altså potentiale for, at flere arabisk-talende kristne blev en del af folkekirken.Men det er bare ikke så nemt at tiltrække dem, for de arabisktalende kristne kommer fra kirker med stolte traditioner, som er langt ældre end folkekirken, forklarer Søren Dalsgaard, der er koordinator i Folkekirkens Asylsamarbejde.Det er en af hovedårsagerne til, at der er så meget forskel på, hvordan folkekirken arbejder med farsi-og arabisktalende kristne." De arabisktalendende kristne i Danmark er en del af den arabiske kristenhed, som knytter sig til andre kirkeretninger end den protestantiske.Kaldæerne er for eksempel katolske, og kopterne er ortodokse. De værdsætter deres historie højt og ønsker at fastholde den tradition, de kommer fra," siger han.Søren Dalsgaard mener ligesom Nabil Astafanos, at folkekirken kunne have gavn af at tiltrække flere arabisktalende kristne.Hans oplevelse har ofte været, at nogle af de eksisterende arabisktalende kirkesamfund uden for folkekirken kan have en tendens til at have svært ved at integrere konvertitter fra islam. Og der har folkekirken en mulighed for at markere sig og udleve en kerneopgave: " Det vigtige for mig at se er, at de arabisktalende kan få en platform i folkekirken. Det kan være i form af ansættelser, som medlem af menighedsrådene, eller i en præstetjeneste.På den måde vil arabisktalende lettere kunne identificere sig med menigheden, fordi de spejler sig i dem, der repræsenterer dem på lederniveau. Hvis din leder er arabisktalende, så vil han også lettere kunne tiltrække en arabisk menighed.På den måde ville de arabisktalende kristnes tilknytning til folkekirken ikke kun foregå på danskernes præmisser, men også på deres egne præmisser," siger Søren Dalsgaard.Tilbage i Vigerslev Kirke er gudstjenesten ved at være slut. Den blev kort i dag, for der er sket en misforståelse, og den danske præst, der skulle komme og indstifte nadveren, mødte aldrig op.Så det måtte Nabil Astafanos springe over.Ude i køkkenet er Ban Fayiz gået i gang med at hjælpe med maden til fællesspisningen lige om lidt. Hun forklarer, hvad hun får ud af at komme i Greater Love: " Jeg kan lide at være med til at synge. Jeg kommer også lidt i en dansk kirke, men det er godt for mig, at det her foregår på arabisk. Og så vil jeg også gerne lære mine to piger at komme i kirken. Hvis der var gudstjeneste på arabisk hver søndag, ville jeg være her og synge med," siger hun. J.kirke@k.dk Fakta: Arabisktalende kristne i DanmarkDer findes mellem 4500 og 6000 arabisktalende kristne i Danmark. Mange af dem tilhører gamle kristne traditioner, der er langt ældre end folkekirken. For eksempel den koptiske kirke, der stammer fra Egypten. Den kaldæiske kirke, som tilhører katolicismen. Og Østens Assyriske Kirke, som man kan kalde orientalsk-ortodoks.KILDE: LEKTOR LISE PAULSEN GALAL FRA ROSKILDE UNIVERSITET, DER HAR FORSKET I MELLEMØSTLIGE KRISTNE I DANMARK.Projekt Greater LoveArabisk kristen menighed i Vigerslev, København.Formålet med projektet er, at arabere, der kommer i kontakt med Greater Love, oplever, at de bliver integreret i det danske samfund og dansk kirkeliv. De fleste deltagere er medlem af folkekirken. Projekt Greater Love er finansieret af medlemsbidrag fra en række medlemskirker i København, gaver fra både den arabiske og den danske menighed i Vigerslev Kirke, samt støtte fra Valby-Vanløse Provsti.
Folkekirken har en udfordring, når det handler om at integrere arabisktalende kristne, mener Nabil Astafanos, der leder en arabisk menighed. Men der er meget at vinde, hvis flere arabere blev en del af kirken, mener flere aktører.
De mennesker der kigger op har sikkert set de spanske duer der har kredset i høj hast ind over Tivoli fra deres dueslag placeret højt over H. C. Andersens Boulevard på Københavns Rådhus. Og hvis ikke så gør det ikke noget.Man havde i Borgerrepræsentationen oppe at vende om det ikke snart var på tide at få nedlagt skidtet. De boede jo i det smukke sekskantede tårn, de blev fodret af kommunens kasse og grisede, hvad der er normalt for duer. De spiste nemlig ikke hvad som helst og slet ikke nede på Rådhuspladsen med de andre duer. De var spanske duer.Raceduer.De talte dog ikke spansk, men udgjorde en minoritet af den samlede duebestand lige midt i den allermest folkelige del af Danmark, ja, og lige oppe over hovedet på selveste H. C. Andersen-statuen som mange turister fotograferer hver dag. Der findes også en koloni af danskere der er mere danske end nogen jeg tidligere har mødt og de udmærker sig ved at tale flydende dansk. Og spansk.Man lægger ikke mærke til dem hvis man ikke har udsyn, for de lever i nogenlunde ubemærkethed. De bor i Argentina. De er udvandrere i både anden, tredje, fjerde og femte generation. Deres bedsteforældre, de første forlod Danmark efter 1864 hvor landet mistede en femtedel af sit selvværd og en god bid af Sønderjylland. Mange af dansk-argentinerne bor ude på landet, som de kalder »kampen«, el campo, den flade pampas og især i området der strækker sig fra fire til syv hundrede kilometer syd for Buenos Aires. Der ligger nogle pænt store byer hvor »Rådhuspladsen« i eksempelvis Trés Arroyos har fået sin egen Jellingsten med inskriptioner i runeskrift af Grundtvig, H. C. Andersen og Søren Kierkegaard placeret. Bag på stenen står der DANMARK og landkortet er mejslet ud i stenen. Midt i Argentina. Det er ikke det eneste sted, hvor mindretallet har markeret sig. I byen Necochea sidder Den Lille Havfrue i et bassin og kigger ud over Atlanterhavet og højt hævet over byen Tandil er der en stor statue af Juan Fugl, der hed Hans Fugl, da han forlod Lolland i midten af 1800-tallet for at blive den der skulle forandre argentinske spisevaner. Han plantede hvede, og fik en møllesten sendt vistnok fra Søllested, og så var der korn i lange baner herefterdags.JEG havde et ærinde i Argentina. Som årets foredragsholder for det dansk-argentinske samfund holdt jeg tolv forelæsninger om »at være dansk i Danmark«, om »at rejse fra Valby til Verdens Ende«, om »verdenskunstog verdensarkitektur fra Danmark«. Det var min opgave at opdatere dansk-argentinerne kulturelt, men det var mig, der lærte noget.For her var en samling mennesker der vidste noget om at være danske i Argentina, vidste jeg egentlig så meget om at være dansk i Danmark, når det kom til stykket? Man mærker det ikke rigtigt i dagligdagen. Og helt mystisk var det på udebane at få serveret rødgrød med fløde, glaseret skinke med grønlangkål og brunede kartofler, frikadeller med rødkål og surt. Da jeg i spøg ved ankomsten nævnte om der var leverpostejstapas til forret kom en kok i den danske klub i Buenos Aires med et fad fuldt. Han var sød og jeg lærte at dy mig. De berømte argentinske bøffer var der naturligvis også men kun de få gange hvor jeg stødte ind i en landmand der havde 1100 stykker kvæg gående på pampassen (fordi han havde givet det meste af landbruget videre til sønnerne), eller grillsteg (asado) som supplement til en snak om indianernes vilde kartofler som en af de sønderjyske-argentinere viste sig at være ekspert i. Den argentinske madkultur er ellers enkel. Her spises 95 procent kødkvæg, de sidste fem procent deles mellem patagonske lam og fisk. Grønt hører vi ikke meget om i Argentina. Men de kan lave vin! Alle foredrag foregik på dansk. Enkelte blev simultantolket til spansk. Det fine var jo at alle noget nær kendte hinanden som en stor forgrenet familie af indvandrere. De kendte hinanden fra barndommen, der foregik i danske skoler i Argentina, på danske højskoler i Argentina og i danske kirker i Argentina, der er en håndfuld af dem. Gennemsnitsalderen hos publikum kunne af og til være ret høj.Men sådan var det vist også da Poul Hartling og Anker Jørgensen havde tjansen som årets foredragsholdere i det argentinske. Jeg mødte dem der havde mødt dem. De sad der endnu og lyttede og fortalte bagefter.Indimellem, for det var som om jeg sad med mine egne bedsteforældre og ja, forældre fra min barndom i halvfjerdsernes Valby, spurgte jeg: Hvornår var du sidst i Danmark? Nogle svarede aldrig, andre i 1948, 1952 eller 1953.Det var forrygende! Som at gå ned ad gaden i tv-serien Matadors Korsbæk og den ene dag skulle sove hos Varnæs-familien og den næste hos Andersen-Skjern og den tredje ude hos grisehandleren. En 85-årig sagde: Jeg var der i 1952, og cyklede Danmark rundt på en letvægtscykel. Har du den endnu, spurgte jeg.Ja, den står hjemme i stuen, jeg har lige fået gjort den i stand, jeg tænker mit barnebarn skal have den. Må jeg se den? Så tog vi hjem til bedstemorcyklen og jeg kørte en runde ude på gaden og tog et foto af den udvandrede cykel.VI talte om dagligdags ting. Hvad er puddersukker egentlig, spurgte nogle damer.Brun farin, jeg prøvede at forklare. Vi kan ikke få det og det står i alle opskrifterne.Hvilke opskrifter? Dem i bladene. Vi har altid holdt Familie-Journalen og Hjemmet.Så kulturarven er sikret. Jeg så fotos af kjolerne man bar som ung til karneval syet efter modellerne i bladene. Frk. Klokken hed den smukkeste af dem med form som en urskive. Og kjolerne lå i skabene endnu.Til børnebørnene eller Nationalmuseet (hvis nogen læser det her, er ideen givet videre).En anden viste mig familiestamtræet. Mette Thorsdatter og Kristen Andersen udvandrede fra Danmark til Argentina i 1889. De fik otte børn. I 1989 besluttede efterkommerne at fejre hundredårsdagen med en »fætter-kusine« -fest. Jeg talte cirka 150 på fotografiet fra begivenheden. Det er ikke altid afgørende om man taler spansk eller dansk, men nogle købte kun ind i butikker, hvor der var danskere der ekspederede. Nu taler slagteren Mauro Hansen i Dorrego kun spansk, men jeg hilste på alligevel. Han kender til sit danske ophav, men koncentrerer sig mest om sin lille familie, sine udskæringer og kunder. Turister er der ingen af.Oppe i duetårnet på Københavns Rådhus er der ingen duer længere. De boede der i hundrede år. De skulle varsle, om det brændte i bygningen, for så flyver selv semi-frie fugle fra reden. Sådan må det være at emigrere.Dansk-argentinerne slog sig ned et andet sted. Selvom mange kom fra Jylland er de ikke jysk-sindede, de er åbne i tale-og væremåde, netop som man møder det hos ø-folk, der snakker løs fordi de er isolerede fra omverdenen. Sådan var det også med de spanske klippeduer i Rådhustårnet. De virkede frit flyvende men så blev tårnet renoveret og de blev sendt på ferie i Aabenraa.De blev vaccineret for et par år siden og pådrog sig papegøjesyge, og så slog »borgerrepræsentationen« dem ihjel.Nu er det ikke alle eventyr der ender dårligt. Kun de grumme. I Argentina lever danskerne i bedste velgående. Det er enestående i verden. Men uden et link til moderlandet, »et mentalt duetårn«, ville der ikke være meget tilbage. Lige nu har jeg aldrig kendt mage. Danmark er blevet større. Vi har en familie at se til!.Det var forrygende! Som at gå ned ad gaden i tv-serien Matadors Korsbæk og den ene dag skulle sove hos Varnæs-familien og den næste hos Andersen-Skjern og den tredje ude hos grisehandleren.
Hjemve. Ved man egentlig noget om at være dansk i Danmark? Billedkunstner og forfatter Erik Steffensen drog til Argentina for at lære de danske udvandrere om vores kultur, men fik selv en lektie i værdier.
Hver dag har Olav Eika Jørgensen to timers transporttid til og fra skole.Han bor i Birkerød, og siden i sommer har han gået i 1. C på Sankt Annæ Gymnasium i Valby i København.»Det kan godt være lidt irriterende at skulle langt, især når man er træt. Men det må jeg tage med, for jeg ville gerne gå her,« siger han.Berlingske møder ham og klassekammeraten Johan Ree i spisefrikvarteret i et sammensurium af hættetrøjer, hormoner og musik fra kantineradioens højttalere. Olav Eika Jørgensen tager en bid af sin sandwich, mens Johan Ree tilføjer: »Man kan godt overleve en times transport, hvis man er glad resten af dagen. Sådan tænker jeg det.« De to drenge er ikke de eneste, der har valgt et andet gymnasium end det, der målt i kilometer ligger tættest på deres hjem.Særligt de københavnske elever står med en bred palet af gymnasiemuligheder, og derfor kan det være en hjælp at gå systematisk til værks, inden ansøgningerne skal sendes afsted.Der er frit valg mellem alle gymnasier. Så selv om man bor i Gentofte, kan man søge gymnasium i Indre København. Men så snart der er flere ansøgere end pladser, træder den såkaldte kilometerregel i kraft. Det betyder, at de elever, der bor tættest på skolen, kommer først i køen til gymnasiepladserne.Formand for Danske Gymnasier, Birgitte Vedersø, opfordrer til, at man benytter sig af besøgsdage og orienteringsaftener for at blive lidt klogere på, hvordan tre års gymnasiegang vil være de forskellige steder.Desuden er det fornuftigt at gøre sig klart, hvad man vil med de tre gymnasieår - hvad man vil have ud af sin gymnasietid.»Det allervigtigste er at gøre sig klart, om man kan se sig selv på den skole, man søger som førsteprioritet.Matcher man med de faglige interesser, føler man sig hjemme og den slags,« siger hun.Både Johan Ree og Olav Eika Jørgensen var ude på flere gymnasier for at få en fornemmelse af, hvad de skulle søge. Især besøgsdagen var en god oplevelse.»Det var en god måde at se det hele an på, og det var lidt mere naturligt end orienteringsaftenen, hvor det meget er en salgstale,« siger Johan Ree.Hvis antallet af pladser ikke går op med antallet af ansøgere til de enkelte gymnasier, skal et såkaldt fordelingsudvalg fordele eleverne mellem gymnasierne.Troels Vang er formand for Fordelingsudvalget i Region Hovedstaden, og han fortæller, at der i dag er mere rift om pladserne.Det øgede pres skyldes både, at ungdomsårgangene er vokset, og at flere vælger gymnasiet.Men der er også en skæv fordeling i ansøgningerne.De populære gymnasier får flere ansøgere, end de kan rumme, mens andre ikke kan fylde pladserne ud.»For ti år siden var presset ikke så stort, og der var flere underansøgte gymnasier, så på den måde er systemet mere presset i dag. Men det er stadig sådan, at langt størstedelen får deres førsteprioritet,« siger Troels Vang Andersen.En del gymnasier, bl. a. Sankt Annæ Gymnasium, har så mange ansøgere, at de kun optager elever, der har skolen som førsteprioritet. Derfor kan det være fornuftigt ikke kun at sætte populære gymnasier på sin ønskeliste. For så risikerer man ikke at få nogen af dem, man ønsker. Så får man i stedet plads på et gymnasium, der ligger i nærheden af ens hjem.Fordelingen sker som regel helt firkantet efter hvor langt der er fra bopæl til det søgte gymnasium, men man kan ikke sætte kilometertal på, før ansøgningerne er sendt afsted.Afstanden bliver defineret af, hvor mange der søger.I dag er der meget identitetsdannelse forbundet med gymnasievalget, er både Birgitte Vedersø, drengene fra 1. C og Troels Vang Andersen enige om.»Jeg kommer selv fra Falster, og der var ligesom ikke fantasi til at forestille sig, at man valgte andet end katedralskolen. Og det var et godt valg. Men hvis man bor på Østerbro, hvor der ligger 15 gymnasier inden for transportafstand, så er det mere nærliggende at tænke over, hvor det er allermest mig-agtigt,« siger Troels Vang Andersen.Fordi forventningerne til det perfekte match er skruet i vejret, er det ekstra hårdt for de ansøgere, der ikke kommer ind på drømmegymnasiet.»Som skoler kan vi synes, at det er lidt overdrevet.Verden er sjældent så sort-hvid, som de idéer, der er om de enkelte gymnasier. Vi forsøger at sige til eleverne, at selv om de ikke kommer ind på deres førsteprioritet, slutter livet ikke. Faktisk bliver stort set alle glade for der, hvor de starter,« siger Birgitte Vedersø.På Sankt Annæ Gymnasium er alle pladser blevet fyldt af førsteprioriteter de sidste mange år. Skolen er et såkaldt profilgymnasium, hvor elever søger på baggrund af en interesse for musik, så det er i højere grad en fælles interesse end mangfoldighed, der er at finde i de gule bygninger i Valby.For Johan Ree og Olav Eika Jørgensen var den særlige musikalske profil det, der gjorde udslaget, da de valgte gymnasium.Og det er stadig musikken, der gør det til noget særligt at tage i skole hver morgen.»Jeg tror, det skaber et fællesskab, at alle gerne vil være lige præcis her. Det er, som om alle gerne vil være en aktiv del af det hele, også det uden for skolen. Selv om man ikke er helt ens som personer, så er man en del af et fællesskab,« siger Johan Ree.asmr@berlingske.dk Fakta: Kilometerreglen og dens undtagelserSom hovedregel er det afstanden mellem bopæl og gymnasium, der afgør hvem der kommer ind på de gymnasier med flest ansøgere.Undtagelser: 1. De tre gymnasier Rysensteen, Aurehøj og Sankt Annæ i hovedstaden har en særlig profil, som gør, at de må tage elever ind, der bor uden for gymnasiets nærområde.2. På visse gymnasier ses bort fra afstandskravet, hvis man er en del af Team Danmark eller dyrker eliteidræt. Det gælder f. eks. på Falkonergården Gymnasium.3. På Gefion Gymnasium er linjen med Latin og Græsk på A-niveau undtaget kilometerreglen.Fem gode råd til at vælge gymnasiumFind ud af, om du kan se dig selv på de forskellige gymnasier, og hvad der er vigtigt for dig.Tag til besøgsdage og orienteringsaftener.Tag en snak med gymnasiet om, hvordan det var sidste år. Hvor langt væk boede de, der fik plads? Læs Undervisningsministeriets optagelsesbekendtgørelse.Søg bredt. Man kan søge op til fem gymnasier, og særligt hvis man ikke er sikker på førsteprioriteten, er det en god idé at søge et lokalt gymnasium også.
Gymnasiet er for mange unge det første store uddannelsesvalg, de skal træffe på egen hånd. Især i København bugner det med muligheder. Men hvordan finder man vej i gymnasiejunglen?
FAT (ADVO) CATSDanske virksomheder skal se sig godt for.Lønstigningerne i advokatbranchen er i gennemsnit steget med 7,3 pct. i det seneste år. De knokler så til gengæld også for pengene med en typisk arbejdsuge på 47 timer.Men regningen kan kun sendes et sted hen, og det er primært til de danske virksomheder.Meget tyder på, at lønningerne vil fortsætte op. Hvis en advokat ved noget om skat, virksomhedshandler eller søfart, er lovgivningen så kompliceret, at det kræver en hær af jurister at udrede trådene. Derfor skal rådet til alle forældre være: Få din datter eller søn til at læse jura.KØBENHAVN ER EN DØD HESTI egen selvforståelse mener en del københavnere, at alt uden for Valby Bakke er provins.Befolket af bonderøve og tosser. Men når man ser på stemmeoptællingen i landets hovedstad, er det svært at tage dårerne inden for Valby Bakke helt alvorligt. Prøv en gang at se denne fordeling fra kommunalvalget.Det ligner en stemmeafgivelse fra filmen "Gøgereden": Kommunister (1.202 stemmer), Christiania-Listen (875 stemmer), Hampepartiet (620 stemmer), Kærlighedspartiet (570 stemmer), Schiller Instituttets Venner (230 stemmer), Sunshine Partiet (217 stemmer), Dovne Robert (195 stemmer), Stram Kurs (164 stemmer), Lavere Skatter og Afgifter (116 stemmer), En Død Hest (111 stemmer), Fabeldyret (89 stemmer), Byrådslisten (51 stemmer) og Det Tavse Flertal (48 stemmer). I alt 5.263 stemmer.»Mein Gott Walter,« som vi siger i Sønderjylland.BARE I SLAP TILSTANDAlternativet er et af de partier/ sammenrend/ grupper/ processer, der er bedst til at leve op til sine nedskrevne værdier. For eksempel bad en chef i en intern mail partiets (mandlige) ansatte om, at de skulle indsende fotos af deres kønsorganer. »PS: Uffe er selvfølgelig med på idéen,« lød det om partiets leder Uffe Elbæk. De fleste partier har et sæt nedskrevne værdier for, hvad deres parti egentlig står for. Det er ikke så ofte, at de bringes i spil. Men opfordringen til de ansatte om at indsende fotos af »din p** i slap tilstand« flugter helt præcist med punkt 2 over Alternativets seks kerneværdier. Her fremgår det, at en af værdierne er: »Generøsitet - Alt, hvad der kan deles, skal deles med dem, der har lyst«. Så alle var egentlig advaret. På trods af, at # meetoo er oppe i tiden, valgte rigtig mange sexistblinde københavnere at sætte kryds ved Alternativet. Så mange, at de fik en borgmesterpost i København. Man må knibe sig i armen.PLADS TIL FLERE MEGET RIGEI Monaco mangler de plads til alle de mange multimillionærer og -milliardærer, der gerne vil bo i det dejlige skattely. Der er ikke længere jord til at bygge lejligheder, så fyrstendømmet må igen ty til indvinding af land i Middelhavet. Derfor indvindes yderligere seks hektar for at gøre plads til 120 luksuslejligheder.Prisen bliver 100.000 dollar pr.kvadratmeter. Monaco forventer, at der vil flytte endnu 2.700 rige til Monte Carlo og omegn frem mod 2026. Det kræver en større formue at flytte ind i området, der til gengæld kan tilbyde nul indkomstskat og nul arveafgift. What's not to like?.HOLGER K HAR TABT SUTTENDanmark fik ikke EU's lægemiddelagentur.Og SF's Holger K. viste et helt enestående fejljugement. Forhistorien er, at Sverige støttede Milano i stedet for København og dermed indirekte fravalgte sin egen Øresundsregion.Det kaldte udenrigsminister Anders Samuelsen for et svigt fra svensk side.Og det er han ikke ene om. I Sverige har debatten kørt livligt, og støtten er helt og holdent på Samuelsens side. Især er politikere og erhvervsledere förbannad på deres egen regering i Stockholm, som de mener er totalt ligeglad med Malmø, Lund og resten af Sydsverige. Den eneste, der støtter den svenske central-og storbyregering er Holger K. Nielsen. Holger mener, at Samuelsens »angreb« på Sverige var tåbeligt og, at »det jo ikke er Melodi Grand Prix«. Mage til nonsens kan kun dækkes ind under, at Holger K.ikke kan fordrage Liberal Alliance, eller også er han efterhånden bare helt ude af loopet.LYSEBLÅ BJARNEBørsen har fået ny chefredaktør. Det blev socialdemokraternes blå Bjarne Corydon, der som Danmarks eneste chefredaktør går ind for en begrænsning af sine journalisters muligheder og støtter (u) offentlighedsloven.Her i avisen blev han spurgt, om det ikke kunne give problemer, hvis Børsens journalister ville skrive om eksempelvis hans rolle i salget af Dong. Herfra kan vi slå fast, at det ikke bliver noget problem. Børsen har hverken på lederplads eller i spalterne sat spørgsmålstegn ved Corydons salg af Dong. Punktum.Der er en grund til, at erhvervsavisen ikke har været i nærheden af en Cavlingpris, siden John Mynderup fik den for afsløringen af selskabstømmerne i 1994. Til gengæld vil vi her også gerne forsvare Bjarne Corydon. Enkelte har ment, at han vil blive ramt i nakken af sine egne gamle citater.Men journalister er nok de sidste, der skal sætte spørgsmålstegn ved pludselige karriereskift eller opportunisme. Den ene dag sidder en journalist og laver et "kritisk" interview med en erhvervschef, for ugen efter at være moderator ved samme chefs firmaarrangement - mod klækkelig betaling forstås.For slet ikke at tale om alle de journalister, der, som fisk i vandet, springer frem og tilbage mellem at være vagthunde og spindoktorer.Journalister har om nogen en dark side.LARS LYSESLUKKERDet har været en fest for boligejere, der skulle have deres lån refinansieret i dette efterår.Renterne for F1 og F3 blev negative. F5-renten landede på sølle 0,22 pct., og det er rekordlavt.Det er selvfølgelig dejligt og kan lune lidt, hvis man før har betalt mere. F1-lånene er endda vokset i mængde igen, og det tyder på, at danske boligejere ikke forventer rentestigninger lige med det vuns.Men som lyseslukkeren Lars Nielsen har skrevet gang og gang igen på bagsiden af erhvervstillægget og på Finans, så vil det ikke vare ved. Og han har også ret i, at det ikke er sundt for vores samlede økonomi. Han kalder det ren doping, at centralbankerne bare bliver ved med at sprøjte penge ud, som pumper aktiemarkederne op og renterne ned. Det kan være træls at blive ved med at læse om hans advarsler og formaninger om at få lagt om til et fast lån, mens renterne er rekordlave. Men han er som det lille barn i "Kejserens nye Klæder". Og barnet fik som bekendt ret. Kejseren havde intet tøj på, og renterne vil stige... på et eller andet tidspunkt.soeren.kragballe@finans.dk Børsen har hverken på lederplads eller i spalterne sat spørgsmålstegn ved Corydons salg af Dong.Punktum. Der er en grund til, at erhvervsavisen ikke har været i nærheden af en Cavling-pris, siden John Mynderup fik den for afsløringen af selskabstømmerne i 1994.

Hveder. Varme, sprøde hvedeboller med smeltende smør.Og de skal smage af kardemomme og smør. Sådan siger begge dagens smagsdommere om bollen, vi serverer aftenen før helligdagen store bededag.Testvinderen er fra Meyers Bageri - det er også den, der smager mest af smør, men »den kunne godt have fået mere«, mener konditor Nikolaj Christoffersen.Han underviser konditor-og bagerelever på Hotel-og Restaurantskolen i Valby og har rosende ord til testvinderen: »Den må være koldhævet. Man kan mærke, at der virkelig har været en bager inde over den«, er Nikolaj Christoffersens kommentar.Og koldhævet brød er lækkert i de to dommeres øjne. Kompakt, men stadig luftigt. Smagsdommerne giver til gengæld hvederne fra bageren i Føtex bundkarakter.»Den smager bare af ingenting og dufter af støvet gammel kardemomme«, siger den anden dommer, Mika Wulff, der er uddannet konditor fra Le Cordon Bleu i Paris og chefredaktør på magasinet Lækkerier.De danske bageriers hveder varierer altså i kvalitet, men det er de dyre bagerier som Meyers og den økologiske bagerkæde Emmerys, der ligger øverst i testen.Emmerys var derfor også med i kampen om førstepladsen.»Melet var skønt, og den havde et dejligt udseende. Den mangler dog kardemomme«, siger Mika Wulff.Hvederne ligner hinanden i udseende, men de to dommere faldt over en overraskende ingrediens, da de i Lagkagehusets bolle fandt citronskal, men dommerne vurderer, at det mere ligner sukat end friskrevet citronskal på grund af de store stykker.»Bageren har lige været frisk nok med citronen. Det bliver mere bittert end syrligt«, siger Nikolaj Christoffersen.Han giver dog point til bageren for at prøve noget anderledes.»Det er ikke et princip, at der ikke skal være citron i en hvede. Men det fungerer bare ikke her«, vurderer Mika Wulff.Hvedetradition stadig populær Store bededag blev indført i 1686. Forretninger og dermed bagerier skulle holde lukket på dagen. Bagerne bagte derfor hvedeknopper dagen før, så befolkningen kunne varme dem op på bededagen.I dag spiser vi dem torsdag aften, når de er nybagt. Og der bliver fortæret mange af dem.Ifølge Anders Grabow, der er kommunikationschef hos Bager-og Konditormestre i Danmark, er hveder stadig meget populære, selv om det er en ældre tradition. Han skyder på, at der bages mellem 5 og 6 millioner hveder i dagene op til store bededag.Tidligere kunne man kun få dem om torsdagen, men i dag har mange bagere udvidet salgsperioden, så man allerede kan købe dem i ugen op til store bededag.Samme tendens ser man i bagerkæden Emmerys, der findes i København og Aarhus. De startede salget allerede 1.maj, næsten to uger før store bededag.Ifølge Karina Hovgaard, der er brand manager hos Emmerys, forventer de at bage over 55.000 hveder i den periode.Også i Meyers Bageri satses der stort på hvederne. Dagen før bededag er en af deres travleste på året. De regner med at sælge flere tusind hveder og begynder allerede 5. maj, ifølge traditionen en uge før man skal spise dem.Historiker Dorthe Chakravarty vurderer, at de færreste danskere ved, hvorfor vi egentlig spiser hveder. Men selv om vi ikke kender historien bag, gør vi det alligevel.»Hvis vi ikke har andet at binde helligdagene op på, har vi da maden«, siger hun.tine.kirkensgaard@pol.dk Fakta: TEST VINDERMEYERSForhandler: Meyers Bageri Pris: 16 kr. pr. stk., 4 for 55 kr.Andet: Økologisk Mika Wulff: En meget dejlig bolle, der dufter mere af kardemomme end de andre. Og så smager den faktisk også af kardemomme. Kompakt, men stadig luftig.Nikolaj Christoffersen: Den har en tæt krumme, som en god hvede skal have. Der er godt med smør i, men den kunne godt have fået mere.EMMERYSForhandler: Emmerys Pris: 10 kr. pr. stk., 4 for 35 kr.Andet: Økologisk Mika Wulff: Ser dejlig ud. Melet er ikke helt hvidt og smager af mere. Jeg mangler dog, at den er mere svampet indeni og mere sprød udenpå.Nikolaj Christoffersen: Melet er grovere i denne end i de andre, og det bliver en hvede bedre af. Det smager, som om en rigtig bager har bagt den.KVICKLYForhandler: Kvickly Bageren Pris: 8 hveder for 20 kr. Mika Wulff: Dufter ikke særlig meget af kardemomme, og jeg tror ikke, der er smør i. Skal ikke ligge længe, før den bliver tør.Nikolaj Christoffersen: Meget let bolle, og det synes jeg er skidt. De skal være mere kompakte. Men det er den bedste af de kedelige, vi har smagt.LAGKAGEHUSETForhandler: Lagkagehuset Pris: 10 kr. pr. stk., 6 for 50 kr., 12 for 95 kr. Mika Wulff: Dejlig duft af citron og kardemomme. Citronen smager bittert og overskygger kardemommen. Den ubagte bund ødelægger alt.Nikolaj Christoffersen: Citronskal ligner sukat og er ikke særlig lækkert. Der er en våd rand i bunden, som om den ikke er bagt nok. Det trækker meget ned.GULDBAGERENForhandler: Guldbageren, Brøndby Pris: 8 kr. pr. stk., 6 for 35 kr.Andet: Opskriften kan variere fra Guldbager til Guldbager. Mika Wulff: Let at holde. Både duft og smag giver mig en fornemmelse af plastik eller noget kemisk. Den har en mærkelig bismag, der ødelægger oplevelsen.Nikolaj Christoffersen: Konsistensen er fin. Hveden har noget tyngde, men den er stadig lettere end flere af de andre. Eftersmagen er sød, men mest af alt har den en mærkelig bismag.FØTEXForhandler: Vores Egen Bager, Føtex Pris: 8 stk. for 20 kr. Mika Wulff: Gud, hvor er den kedelig. I både udseende, smag og duft. Den smager af gammelt støvet kardemomme. Jeg kunne give den et lille puf, og så ville hveden bare forsvinde.Nikolaj Christoffersen: Jeg synes bare, den er lidt øv. Den er kedelig og meget let, men det er ikke den letteste af dem alle.FAKTASådan gjorde viPolitiken bad to testdommere, Mika Wullf og Nikolaj Christoffersen, om at bedømme 6 varianter af hveder fra forskellige bagerkæder.Dommerne blindsmagte og bedømte produkterne med fokus på duft, smag og konsistens. De gav en samlet bedømmelse på mellem 1 og 6 tjektegn, hvor 6 tjektegn er bedst.Testen er oprundede gennemsnit af dommernes karakterer. I de tilfælde, hvor to produkter fik samme karakter, er det billigste produkt blevet placeret bedst i testen.Mika Wulff er uddannet konditor på den prominente kokkeskole Le Cordon Bleu i Paris. Hun er nu chefredaktør på sit eget magasin Lækkerier, hvor hun skriver om det søde køkken.Nikolaj Christoffersen har 20 års erfaring som bager og konditor og underviser til daglig på Hotel-og Restaurantskolen i Valby. I sin fritid kagenørder han i det søde køkken og pusler om sine surdeje.
En god hvede smager af kardemomme og har en tæt krumme. Dommerne i Lørdagslivs test af hvedeknopper vurderer, at der ikke skal spares på smørret.
Ord som bidragssatser, konverteringsgevinster og låneomlægning er som skabt til at sende morgenkaffen galt i halsen. 
Føles udgifterne til boligen lovligt snærende, kan et pristjek af mulighederne indenfor boliglån være første skridt på vejen til mere luft. 
Det er ikke kun mobiltelefonen og dit kreditkort, der fortæller, hvor du er.Din bils nummerplade bliver stadig oftere brugt til at afsløre, ikke kun om du har kørt for stærkt, men også om du har husket at betale din p-billet, om du som lastbilchauffør har overholdt køreog hviletidsreglerne - og snart også, om du har betalt for at køre over Storebælt.I Norge og Sverige bruges nummerpladefotos til at indkræve bompenge også fra danske bilister.Hos FDM lægger juridisk konsulent Dennis Lange ikke skjul på, at overvågningen via bilens nummerplade bliver stadig mere intens.Han opfordrer til, at nummerpladens data slettes så hurtigt som muligt.»Det er overvågning, og der kommer mere og mere af den. Hvis det sker frivilligt, som det man vil lave på Storebælt, er jeg ikke så bekymret,« forklarer Dennis Lange.»Til gengæld er det afgørende vigtigt, at data slettes så hurtigt som muligt. Efter min mening er en-to dage til at få tjekket, om der nu også er betalt for at parkere eller for at køre over Storebælt rigeligt med tid - herefter skal data slettes.« Dennis Langes helt store bekymring er, at data kan hackes. Og bliver det.»Hvis kriminelle hacker aflæsninger af nummerplader ved f. eks. Storebælt, kan de bruge oplysningerne til at begå indbrud, når ejeren ikke er hjemme. Det kan også være data om en person, der har en affære, hvor man kan hacke oplysninger fra et panlæg.Og jo flere data man kan hive ud, jo mere ryger retssikkerheden i samfundet,« påpeger Dennis Lange.P-betaling eller bøde Han oplyser, at der allerede i dag er automatisk affotografering af nummerplader ved grænserne, på Helsingørmotorvejen ved Lyngby og flere andre steder. Det bliver også stadig mere almindeligt ved p-anlæg, som Spinderiet i Valby ved København. Her fotograferes nummerpladen automatisk, når man kører ind i p-anlægget, og når man kører ud. Det er gratis at parkere i to timer - herefter koster det. Betaler man ikke, bruges nummerpladen til at sende en bøde.Hos Datatilsynet er kommitteret Birgit Kleist enig i, at data skal slettes hurtigt.»Data må kun gemmes, så længe der er brug for dem.Når det økonomiske mellemværende efter parkering eller passage af Storebælt er ude af verden, så skal data slettes,« siger Birgit Kleist.»Man må ikke senere kunne gå ind og slå data op. Det kan godt være, at politiet kan være interesseret i oplysningerne, men det er der ikke lovhjemmel til.« Datatilsynet har i øjeblikket en sag kørende med politiet om lagring af data fra politiets automatiske nummerpladeregistrering, som bruges i politiets patruljevogne til at afsløre stjålne biler, efterlyste biler og lignende.Datatilsynet mener, at data bliver gemt for længe.»Derfor er vi ved at se nærmere på den sag,« oplyser Birgit Kleist.Næste måned indfører Sund &amp; Bælt en ny betaling på Storebælt, fortæller viceadm.direktør Martin Morsing Larsen. Bilisterne kan herefter betale via deres nummerplade.Ingen brobizz, kreditkort eller kontanter.»Vi vil gerne have kunderne til at registrere deres nummerplade, ligesom når de bruger brobizz, men uden at skulle have en brobizz i bilen. Hvis kameraet genkender nummerpladen, åbner bommen automatisk, og pengene bliver trukket på det kort eller den konto, der er tilknyttet,« fortæller Martin Morsing Larsen.Ifølge viceadm. direktøren følger Storebælt persondataforordningens regler for, hvornår data skal slettes.lars.from@jp.dk 
Det bliver sværere og sværere at bevæge sig rundt i Danmark - uden at blive overvåget. Bilens nummerplade sætter fodspor overalt.
Det er nemt at fortabe sig i Carlsbergs store nedskrivninger på aktiviteterne i Rusland. Og at omsætningen er faldet for andet år i træk. Samt at det reelle overskud efter skat kun er på 1,3 mia. kr. i 2017-regnskabet.Men det vigtigste tal kan gå hen og blive et helt andet: Carlsbergs rentebærende gæld var ved udgangen af 2013 på 34,6 mia. kr. I dag er den nede på godt 19,6 mia. kr. Det er en rundbarbering på rundt regnet 15 mia. kr. på få år.Og det betyder, at handlefriheden er blevet en helt anden. Med en gearing på blot 1,45 når man ser på forholdet mellem nettorentebærende gæld/ driftsoverskuddet, er det en meget lav gearing i forhold til mange andre selskaber.Alene de seneste to år har Carlsberg og finansdirektør Heine Dalsgaard skåret over 10 mia. kr. af den rentebærende gæld.Scottish &amp; NewcastleDen store gæld har sine rødder tilbage til 2008, da Carlsberg brugte 57 mia. kr.på at købe halvdelen af Scottish &amp; Newcastle. Et opkøb og en gæld, der satte Carlsberg skakmat på et ølmarked, hvor konsolideringen bare tog mere og mere fart.Den nuværende lave gæld vil til gengæld lægge et langt større pres på både direktionen og bestyrelsen for at få fundet nogle opkøb, der kan sørge for en voksende omsætning i Carlsberg.Bryggeriet er tydeligvis ikke selv i stand til at gøre det organisk.I Asien har man senest takket nej til at købe sig ind i Tsingtao i Kina - hvilket var klogt. Det var ikke værd at betale en stor præmie for at få lov til at eje 20 pct. af et elendigt ledet bryggeri.Uanset om det er Kinas mest kendte mærke i resten af verden.Vietnam spøgerEllers har Carlsberg ikke i nævneværdig og troværdig grad været kædet sammen med større opkøb. Det eneste, der hele tiden har spøgt i baghovedet hos folkene på Valby Bakke, er Habeco i Vietnam.I 10 år har Carlsberg efterhånden forsøgt at øge sin ejerandel fra 17 pct. til en kontrollerende indflydelse i det nordlige Vietnams største bryggeri.Muligheden er ved at rykke nærmere, men det bliver med en bitter smag. Spekulanter og opportunistiske kommunist-kapitalister har presset prisen op i nærheden af + 40 gange indtjeningen.Til sammenligning handles Carlsbergs egen Baktie til 25 gange indtjeningen.Desuden er Carlsberg blevet holdt for nar af Vietnams regering i en lang årrække.Og medmindre man finder en vietnamesisk partner, kan det blive svært at få lov til at købe en stor nok ejerandel, der skal sørge for en bestemmende indflydelse.Stigende forbrugVietnam er for tiden et af de mest interessante ølmarkeder i Asien. Der er et stigende forbrug og en meget ung og drikkelysten befolkning.Men Vietnam kan hurtigt blive Carlsbergs nye Rusland.Vietnam vil komme til at følge den samme udvikling som den russiske: Stigende afgifter og skatter, i takt med at forbruget øges.Og når regeringen så selv er næsten ude af bryggeribranchen, er det nemt at malke industrien. Dermed er det tvivlsomt, om Carlsberg overhovedet vil bruge sin option på førstekøbsret af Habeco.Så bestyrelsen skal have arbejdshandskerne på. Medmindre hele overskuddet skal gå til udbytte.soeren.kragballe@finans.dk 
Måske er den vigtigste lære af Carlsbergs 2017-regnskab, at gælden er blevet forsvindende lille. Det giver stor manøvrefrihed.
Han har fået et af de skarpeste øgenavne, jeg har set: Hard-Kåre.Tilnavnet tilhører Kåre Schultz. Dansk erhvervsmand med en fortid i Novo Nordisk og senere Lundbeck.I disse dage er Kåre Schultz i Israel.Her er han netop tiltrådt som ny CEO i et af verdens store medicinalfirmaer Teva.En kriseramt kæmpe, der trænger til en totalforvandling.Og Kåre Schultz har ikke skullet bruge mange dage for at lære israelerne om, hvorfor han fik sit tilnavn.Han har således netop meddelt, at 14.000 ansatte skal fyres. At Tevas omkostninger skal reduceres med tre mia.dollar inden udgangen af 2019, og at der er fuldt stop for enhver udbetaling af udbytter og dividender.Reaktionerne har ikke ladet vente på sig. Dem vender vi tilbage til.Tilnavnet vandt han i Berlingske Business Magasin under tiden i Novo Nordisk, hvor han fik ry for sin kontante tilgang til det at lede, en stil som var atypisk for den mere konsensussøgende Novo-måde.Tilnavnet tog han også med til medicinalfirmaet Lundbeck i Valby.Her endte Kåre Schultz efter at have stået tilbage som den tabende part i en kamp om at blive Lars Rebien Sørensens efterfølger i Novo Nordisk.I Lundbeck udrettede han små mirakler i form af gode resultater. Miraklerne var dels hans fortjeneste, dels resultatet af beslutninger taget før han kom til.Så tilnavnet Hard-Kåre fik et stænk af succes, og Teva lokkede ham til Israel med udsigt til et kæmpejob med topløn og masser af muligheder for at sætte sit præg på den kriseramte virksomhed.Og så tilbage til Teva og Israel.For mit gæt er, at selv om Kåre Schultz garanteret havde forberedt sig grundigt på, hvad reaktionerne ville blive over massefyringerne i Israel, så har hysteriet, der er fulgt efter, nok alligevel gjort indtryk.På børsen fik planen, som blev lagt frem tidligere torsdag, medvind i form af en voldsom kursstigning.Blandt medarbejderne var der bestyrtelse over udsigten til massefyringer -og hård heden, som lå bag.Det burde bare ikke overraske.I oktober sagde Kåre Schultz således følgende til Berlingske Business: »Når man er færdig med sin analyse og er klar på, hvad der skal gøres, så er der ingen grund til at forsinke eller udskyde det. Jo hurtigere man laver de nødvendige forandringer, jo bedre.« D e ord er Kåre Schultz i fuld gang med at efterleve.Han lægger således op til, at hovedparten af fyringerne vil være effektueret inden for 90 dage. Det er altså mange fyresedler, der skal uddeles hver dag i perioden.Fra israelske journalister fik vi her på Berlingske Business nærmest vantro spørgsmål om, hvad for et menneske vi dog havde at gøre med.Og så var der premierminister Benjamin Netanyahu.Med et træk, som Kåre Schultz garanteret aldrig havde oplevet i Danmark, gik regeringslederen direkte ud mod Kåre Schultz' plan.Premierministeren forlangte, at han skulle vise hensyn og skære minimalt i Israel.Det er altså noget af en modstander, den danske CEO står med.Så det er nu, at Kåre Schultz skal bevise, om han kan leve op til tilnavnet Hard-Kåre - eller om vi skal kalde ham Soft-Kåre fremover.Peter Suppli Benson er Berlingskes erhvervsredaktør.
KLUMME.
Allerede da Ole Neumann i 1966 var 19 år gammel, kvittede han livet som skuespiller. På det tidspunkt havde han underholdt hele landet i ti film som Lille Per, plus det løse. Han ville spille musik og har siden arbejdet som filmfotograf sammen med blandt andre Ib Markwarth.Ved flere lejligheder har Ole Neumann sagt, at det har været lettere for ham at være glad for og stolt over de ting, han har lavet som voksen, fremfor rollen som Lille Per. Den er blevet ikonisk, javel, men han følte ikke, at han skulle forsvare den. Det var begrænset, hvor meget kredit det gav hos kammeraterne at gå rundt med en lyserød elefant i snor på et filmlærred.Livet som barnestjerne var lettere i gamle dage, fordi mediernes opmærksomhed var mindre massiv.Det tog tre måneder at indspille en ' Far til fire'-film, men resten af året var der fri. Eller frihed under ansvar, for som Oles far sagde: »Hvis en af dine legekammerater stjæler et æble fra grønthandleren, risikerer de en over nakken, du risikerer at komme i avisen!«.Strikhue og korte bukserOle Neumann er ikke på nogen måde ked af sin karriere som barnestjerne.Han syntes bare ikke, at han havde noget særligt talent for arbejdet.Som en af Berlingskes filmanmeldere, der har set i hundredvis af børn på film - nogle af dem ret rædselsfulde - er jeg helt uenig. Selvfølgelig spiller et barn primært sig selv frem for en rolle, men Neumann var alligevel uovertruffen. Også selv om han i de sene film i serien virkede lidt for stor til at gå med strikhue og korte bukser, men det var ikke hans skyld.Neumann har gennem tiderne ikke været karrig med at give interview om tiden som Lille-Per, men de senere år har han lukket ned for den slags. Han synes, han har aftjent sin værnepligt i underholdningsindustrien og han har ikke længere lyst til at være lørdagsunderholdning for familien Danmark.Lun fætterI det hele taget befandt han sig bedre bag kameraet end foran og som en del af et hold fremfor at blive fremhævet.Neumann bor i Valby i dag og virker som en lun fætter. I hvert tilfælde underskriver han sine mails med ' specialarbejder emeritus', og der er dækning for titlen, da han blandt andet har arbejdet i en pladebutik, været taxachauffør, arbejdsmand og fotograf på pornobladet Weekend-Sex.Da Ole Neumanns karriere var på sit højeste, fik han et mærkeligt tilbud.Instruktøren bag ' Far til fire'-filmene, Alice O'Fredericks, skal angiveligt have tilbudt at adoptere Ole Neumann mod en betaling på 200.000 kr., hvilket svarer til tre mio. kr. i nutidspenge. Da jeg for tre år siden var i kontakt med Ole Neumann i forhold til en researchopgave, kunne jeg ikke nære mig for at spørge, om det med adoptionshistorien var rigtigt? O'Fredericks, der selv var barnløs, havde nemlig allerede tilbage i 1930erne forsøgt at adoptere datidens barnestjerne, Connie Meiling, alias ' Lille Connie'. Hvilket med nutidens øjne godt kunne ligne noget, der er i familie med menneskehandel.Ole Neumann bekræftede, at adoptionshistorien var sandfærdig nok og skrev videre med et glimt i øjet: »Vi tog det som en kompliment.Jeg var jo adoptivbarn i forvejen.« Ikke blot var han adopteret i sin egen familie, men han blev også i kraftaf sine roller - ikke mindst som Lille Per - på det nærmeste adopteret af resten af Danmark.jwj@berlingske.dk Fakta: BLÅ BOGOle Neumann spillede med i 13 film i årene fra 1953 til 1966. Den sidste var ' Krybskytterne på Næsbygaard'.Han voksede op på Vesterbro med adoptivforældrene fiskehandler Helmer og Julie, der arbejdede på Heinrich Jessens chokoladefabrik.På ABC-Teatret var Ole Neumann med i ' Sommer i Tyrol' med Dirch Passer.Som ung havde han bandet Ole Neumann &amp; His Newmen, der blandt andet spillede i Star Club i Hamborg.Senere spillede han i Rock4Real.
70 ÅR I DAG Ole Neumann er barnestjernen fra 1950erne og 1960erne og er den mest lysende, vi har haftaf slagsen.
Det danske medicinalselskab Lundbeck har med bl. a.genteknologi opdaget helt nye muligheder for at behandle hjernesygdommen skizofreni.På hovedkontoret i Valby er man så begejstrede for de nye fund, at der nu indledes konkrete forskningsprojekter.»Vi tror rigtig meget på det, fordi udgangspunktet her netop er patienten selv og de genetiske forandringer, vi har for patienten. Sandsynligheden for, at vi lykkes, er væsentligt større, end hvad vi har været vant til, selvom der jo ikke er nogen garantier,« siger Mikael Didriksen, ledende forsker på projektet i Lundbeck.Kort fortalt har Lundbeck identificeret nye mekanismer i hjernen, som ifølge virksomheden selv viser sig at kunne have stor relevans for behandlingen af skizofreni, men som ikke påvirkes af eksisterende behandlinger.Man har været i stand til at identificere forskellige underliggende biologiske mekanismer i hjerner, som er involveret i sygdommen. Disse mekanismer kan man påvirke, og forventningen er, at man dermed vil kunne fjerne årsagen til symptomerne, herunder nedsat funktionsevne, manglende motivation og manglende intellektuelle evner.Genmodificerede musOpdagelserne er gjort via års arbejde og undersøgelser af genmodificerede mus med samme dna-mutationer som skizofrene mennesker.For flere år siden blev der fundet tre typer gener, som øger risikoen for skizofreni. I Lundbeck lavede man så genmodificerede mus, der fik de samme genetiske forandringer, som man havde set hos skizofrene personer.Populært sagt er hjernecellernes indbyrdes kommunikation hos skizofrene ikke synkroniseret, som den er det i raske hjerner. Det er denne manglende synkronisering, der forhindrer hjernen i at fungere optimalt.»Vi har nu udnyttet den platform og været i stand til at identificere mekanismer i disse hjerner, som er forandrede, og som vi kan normalisere igen. De forandringer, vi har fundet i dyrene, som er skabt ved at introducere de genetiske ændringer skabt for mennesker, har vi været i stand til at normalisere igen,« siger Mikael Didriksen.I Lundbeck har man bl. a.benyttet sig af avanceret selvlærende computeranalyse og har på den måde fundet frem til, hvad der adskiller den syge hjerne fra den raske, og hvilken påvirkning der skal til for at normalisere funktionen i de hjerneceller, som ellers var forstyrret på grund af dna-mutationerne.Forskerne med Mikael Didriksen i spidsen formoder, at denne normalisering fjerner årsagen til skizofrenisymptomerne.Selvom resultaterne er på et meget tidligt stadie, er opdagelserne ifølge Lundbeck selv særdeles robuste.Mange år undervejsAntagelsen er, at de invaliderende symptomer som nedsat funktionsevne, manglende motivation og manglende intellektuelle evner forbedres.»Jeg lover dig for, at vi gik rundt med armene over hovedet.Det har været mange år undervejs. Vi startede med en hypotese, og at se det lykkes er sådan noget, vi som forskere godt kan lide,« siger Mikael Didriksen.Lundbeck er imidlertid ikke det første selskab, der har forsøgt sig med lignende modeller, men ifølge Mikael Didriksen har ingen andre før været i stand til at lave hele den teknologiske platform bag og derefter identificere mekanismerne.I dag findes der en del godkendte lægemidler til behandling af skizofreni, og nogle af sygdommens symptomer er nogenlunde velbehandlede.Udfordringen for patienterne er, at rigtig mange af dem er hårdt ramt på deres intellekt, hvilket ikke mindst gælder de kognitive funktioner som f. eks.evnen til at kunne huske, til abstrakt tænkning eller generel opmærksomhed.»Problemet er, at de negative og intellektuelle symptomer i dag stort set er ubehandlede.Det, der gør det endnu værre, er, at det primært er de symptomer, som gør det svært for patienterne at opretholde et normalt familieliv og beholde et job,« siger Mikael Didriksen.Siden projektet blev indledt for mere end syv år siden, er der sket meget. Ikke mindst på hele forståelsen af genetikken inden for lægemiddeludvikling, og det er bl. a. det, Lundbeck også har draget fordel af.10 år ude i fremtidenDet har dog ikke været billigt at nå hertil, og det er vel at mærke, selvom et potentielt lægemiddel fortsat ligger omkring 10 år ude i fremtiden.»Jeg har tabt overblikket over, hvad det koster, men det er ikke billigt. Det er en lang proces, og vi har været syv til ni år undervejs, hvor vi løbende har fået flere folk på.Sammenlagt er der brugt rigtig mange ressourcer på det,« siger Mikael Didriksen.Selvom omkostningerne allerede har været høje, så er der intet, som tyder på, at der bliver skruet ned for satsningen de kommende år. Tværtimod.»Vi har nogle helt klare startpunkter, så nu begynder vi at lave lægemidler på den lidt mere traditionelle måde, om man så må sige. Nu ved vi, hvad lægemidlerne skal rettes imod, og så skal vi finde de rette molekyler, der også kan bruges i mennesker,« siger Mikael Didriksen.benjamin.christensen@finans.dk Nu ved vi, hvad lægemidlerne skal rettes imod, og så skal vi finde de rette molekyler, der også kan bruges i mennesker.Mikael Didriksen, ledende forsker, skizofreniprojektet i Lundbeck.
FORSKNING: Lundbeck har gjort interessante fund i den tidlige forskning. Håbet er, at det på længere sigt kan føre til nye lægemidler mod skizofreni.
Anni Schmidt Nielsen, civilingeniør, er ansat som afdelingschef i afdelingen for Projekt-og Byggeledelse samt Arbejdsmiljø. Anni er uddannet med speciale i byggeledelse fra Aalborg Universitet samt Strategic Decisions, Ashridge Business School i 2016. Hun har tidligere været ansat i Sweco, men har de seneste par år været ansat hos Orbicon som Business Development Director.Finn Mørch Nielsen, projektchef, er ansat i afdelingen for Bygherrerådgivning i Glostrup.Finn kommer fra en stilling som projektchef hos Alectia, hvor han de sidste tre år bl. a.har beskæftiget sig med bygherrerådgivning, udbudsstrategi, udarbejdelse af tilbud, projektudvikling og forhandlinger. Finn har 30 års erfaring fra entreprenørbranchen, hvor han har arbejdet som projektchef/ regionschef for bl. a. Skanska, Enemærke og Petersen og Højgaard &amp; Schultz A/ S.Jacob Lykke Poulsen, statiker, er ansat som fagleder i afdelingen for Konstruktioner og Brandrådgivning i Glostrup.Jacob har tidligere været ansat i Carl Bro/ Grontmij og har siden hen været ansat som konstruktionsingeniør i Dominia, og blev anerkendt statiker for ca. halvandet år siden.Kim Spanggaard Nielsen, elingeniør, er ansat i Viborg.Kim kommer fra en stilling hos Midtconsult, hvor han har beskæftiget sig med projektering af elinstallationer til diverse større byggerier, herunder Tivoli huset i Tivoli, Bydelen Ny Valby, Himmelbyen i Ørestaden m. fl.Søren Aabling, arkitekt, er ansat som projektleder/ bygherrerådgiver i afdelingen for Bygherrerådgivning i Glostrup.Søren kommer fra en stilling som projektleder/ bygherrerådgiver hos Frederiksberg Ejendomme (Frederiksberg Kommune), hvor han de sidste 10 år har været projektleder/ bygherrerådgiver på nybyggeri og renovering af Kommunens skoler samt nybyggeri af flere daginstitutioner.Søren har desuden siddet med i mange udvalg og projektkonkurrencer og i perioder fungeret som Kommunens Stadsarkitekt.Søren har tidligere været ansat hos Lundgaard &amp; Tranberg Arkitekter A/ S.Martin Pedersen, civilingeniør, er ansat som projektleder i Kolding.Martin kommer fra en stilling som projektleder hos Cowi A/ S, Building West og har 11 års erfaring i projekterings-/ projektledelse af diverse byggeprojekter.Signe Skovmand Jakobsen, ingeniør, er ansat i afdelingen for VVS, Energi og Bæredygtighed i Glostrup. Signe har været ansat som studentermedhjælper i Projekt-og Byggeledelse, hvor hun har assisteret på flere tilbud, projekter. Signe har bl. a. været i praktik hos Henning Larsen Arkitekters bæredygtighedsafdeling, hvorfor Signe naturligt blive inddraget i afdelingens opgaver, der knytter sig til bæredygtighed, f. eks. assistance på DGNB certificeringer.Troels Præst Hansen, kundekonsulent, er ansat i Waste Management i Glostrup.Troels har en dobbelt kandidatgrad i Kinastudier fra Zhejiang Universitet og Københavns Universitet samt en bachelor fra KU. I løbet af sit studie har Troels fokuseret på forbrugerkultur, byudvikling og fremtidens by i Kina med fokus på affaldshåndtering.Majbritt Schou Pedersen , teknisk designer, er ansat som kundekonsulent i Waste Management i Kolding. Majbritt har de sidste 4,5 år arbejdet som driftskoordinator, markedskonsulent, kunderådgiver samt affald-og varmeassistent hos DIN Forsyning i Varde.Sara Loft Sakhat, projektleder, er ansat i afdelingen for Projekt-og Byggeledelse i Glostrup.Sara har arbejdet i afdelingen som konsulent det seneste halve år og har vist stor forståelse for de tværfaglige aspekter indenfor projektledelse.Jørgen Nybo Jørgensen, arbejdsmiljørådgiver, er ansat i afdelingen for arbejdsmiljørådgivning.
Navne.
Lundbeckfonden har fået noget at tænke over.Adm. direktør Lene Skole nåede ikke at nyde glæden over at have scoret over evne med kanon ansættelser af nye topchefer i alle fondens tre største aktiver, Lundbeck, Falck og ALK-Abelló, særlig længe. Kåre Schultz, Jakob Riis og Carsten Hellman.Førstnævnte går snart til topposten i verdens største producent af kopimedicin, Teva, der i stil med Lundbeck, men bare i langt større målestok trænger til en strategisk kølhaling og en hestekur af de helt skrappe. Det er der ingen grund til at klynke over.De tre i trekløveret er alle blevet rekrutteret fra større virksomheder, hvor de har haft ansvaret for langt større forretninger, men uden at have det ultimative daglige ledelsesansvar, CEO. Både Kåre Schultz og Jakob Riis har endda det til fælles, at de begge er blevet vejet og fundet for lette til jobbet som Lars Rebien Sørensens afløser i spidsen for dansk industris flagskib, Novo Nordisk.Udfordringerne i alle tre virksomheder har været så store, at det har været helt oplagt at finde de nye topchefer eksternt. Forgængerne er tilmed alle blevet fyret, har forladt virksomheden øjeblikkeligt, og bestyrelsen har startet en længere søgeproces. Risikoen ved ledelsesskift er stor. Det tager tid, kræver energi og koster penge at få en ny topchef kørt på plads, få justeret strategien og rykket virksomheden op i gear.Det kan de dygtige erhvervsledere hurtigt.De kan sætte sig i respekt, de kan tilpasse strategien og ikke mindst få den eksekveret - få ført handlingsplanerne bag strategien ud i organisationen, så virksomheden kan begynde at levere de forventede resultater.De mindre dygtige ledere kan endda formå at gøre situationen endnu værre. Det leder hurtigt til et nyt tvungent chefskifte.Det giver sig selv, at der er uvurderlig værdi i at gennemføre succesfulde skift på toppen.Men der er også stor værdi i efterfølgende at kunne holde fast i de dygtige topchefer og dermed få gavn af deres lederskab i mange år. Det gælder især inden for den traditionelle medicinalindustri, hvor resultaterne af en god forsknings-og udviklingsstrategi tidligst viser sig efter en håndfuld år.Først om en rum tid vil omverdenen derfor vide, om Kåre Schultz' strategi for Lundbeck er lige så succesfuld på kort som på langt sigt.Lundbeck kan ikke holde fast i Kåre Schultz, når Teva tilbyder ham det varme sæde. Jobbet er i en helt anden liga og overgår på mange måder stillingen som topchef for Novo Nordisk.På den måde kan Lundbecks bestyrelse og den kontrollerende Lundbeckfonden næppe være overraskede over, at deres mest værdifulde guldfugl nu flyver til højere luftlag.De burde næppe heller være overraskede over timingen. Hvis den 56-årige Kåre Schultz skulle nå et rigtigt tungt internationalt topjob i sin aktive karriere, var det ved at være for sent.Men bestyrelsen kunne næppe have forventet to opsigelser på en gang, da koncerndirektør Staffan Schüberg, det tætteste Lundbeck kommer på en aktuel kronprins, også forlader skuden. For det tredje nærmer forskningsdirektør Anders Gersel Pedersen sig i en alder af 66 år helt naturligt pensionsalderen, så der skal skiftes hårdt ud på meget vigtige poster på relativt kort tid.Bestyrelsen har nu en tung opgave med at sikre en lige så god arvefølge, som da Kåre Schultz kom til. Men det rejser også det kritiske spørgsmål om det gavnlige i at rekruttere en topchef over evne, hvis resultatet er hyppigere og flere risikable chefskift. Det stiller også krav om finansiel disciplin for grænserne for at byde over og ikke mindst mulighederne for hurtigt at have en afløser klar.Her må Lundbeckfonden og selskabernes bestyrelser hurtigt se sig selv i spejlet og gøre sig klar til pludselige opsigelser i ALKAbelló og Falck. Det kan også være, at det er nemmere at skulle finde en ny topchef til Falck end til Lundbeck og lade Jakob Riis - inden han får for meget fat i Falck - tage tøjlerne i Valby. Lundbeck ligner også mere en arbejdsopgave, der passer til ham, end den uventede, tunge genopretning af Falck.Der er ingen grund til at gå på kompromis med kvaliteten af de rekrutterede topchefer, selv om de alt for hurtigt flyver fra reden.De når ofte at gennemføre det dobbelte på den halve tid. Men det kræver store investeringer i at udvikle og pleje interne ledertalenter, mens den eksterne reservebænk altid skal holdes varm for at sikre et hurtigt tronskifte.Hvis Lundbeckfonden gerne vil score over evne, skal den mestre kunsten at gøre det ofte.soli@finans.dk Hvis Lundbeckfonden gerne vil score over evne, skal den mestre kunsten at gøre det ofte.Søren Linding, virksomhedsredaktør.
LEDELSE: Super CEO's flyver hurtigt fra reden og efterlader et stort tomrum. Det skal bestyrelserne til enhver tid være forberedt på.
Med et solidt tråd i pedalerne suser Susan Ruprecht gennem Amager Fælled på vej hjem fra arbejde. Men hun bremser gerne, så gruset letter, for at give sit besyv til debatten om den planlagte nye bydel i det ene hjørne af det grønne område.»Det må ikke ske. Så meget natur har vi ikke tilbage i København, og der er jo kommunalvalg til november, så der er håb om at få beslutningen ændret,« siger hun, der har deltaget i sommerens aktioner mod planerne. F. eks.var hun med til at danne kæde med hundredvis af modstandere rundt om den kommende byggeplads for at demonstrere den samlede uvilje.Med sin korte kommentar rammer hun den hovedpine ind, som klemmer over panden hos et flertal på Københavns Rådhus - ikke mindst overborgmester Frank Jensen (S).Forhindrede fallitFor byggeriet er både politisk og økonomisk en nødvendighed set gennem flertallets briller - der bliver flere og flere københavnere, og i øvrigt er bydelen planlagt i forbindelse med den store øvelse, som i begyndelsen af 1990' erne blev konstrueret for at redde hovedstaden fra fallit: Mod at sælge en masse kommunale grunde fik København en metro for pengene, og dermed er de 2 mia. kr., som værdien af byggegrunden på Amager Fælled repræsenterer, for længst brugt.Men modstanderne af byggeriet er ikke så optaget af fortiden, men mere af fremtiden - både for den spidssnudede frø og vandsalamanderen, som sammen med en række sjældne planter lever i det område, som i tidernes morgen var strandeng og aldrig har været under plov.Selv om tilhængerne argumenterer med, at der er plads til de sjældne arter uden for den nye by, og at arkitekterne har forsøgt at trække naturen ind mellem boligerne, har det ikke dæmpet modstanden.Johan Olsen fra Magtens Korridorer synger stadig hjerteskærende på Youtube »lad ingen tage den sidste blomst« på Gasolins gamle Langebro-melodi.Frank Jensen argumenterer med, at der stadig er masser af natur til københavnerne.Det planlagte byggeri udgør kun 6 pct. af området, som stadig er adskillige gange større end Dyrehaven nord for København.På Københavns Rådhus har De Radikale flyttet sig fra ja-til nejsigere, og De Konservative har forsøgt sig med et forslag om at flytte bydelen en anelse, så den kommer til at ligge på en tidligere campingplads.Ræven er vækFlertallet er stadig intakt, men professor og valgekspert Kasper Møller Hansen fra Københavns Universitet vil ikke spå om, hvorvidt flertallet - eller planerne - også holder helt frem til valgdagen den 21. november.»Amager Fælled er et eksempel på, hvordan en tilsyneladende fredelig sag kan blusse op og blive meget kontroversiel.Det er fornuft over for følelser. Mange løber sig en tur på Amager Fælled og bryder sig ikke om, hvis København løber tør for natur,« siger han, der også vurderer, at politikerne har forsømt at opdatere argumenterne i forhold til byens borgere.»De er nemlig nogle helt andre end de indbyggere, byen havde for 25 år siden. I dag er det ressourcestærke mennesker, som prioriterer miljøet meget højt og ikke kun er optaget af mere vækst. Ved det seneste valg stemte 20 pct. i brokvarterer jo på Alternativet, så det politiske bykort har forandret sig markant,« siger han.Hver dag cykler Kitty Vandal Kabel også over fælleden frem og tilbage mellem Valby og Amager, og hun ønsker ikke at cykle blandt huse.»Vi har allerede mistet meget natur herude. Tidligere var der ræve og snoge i området, men de forsvandt med metroen, så nu må det slutte,« siger hun.hanne.fall.nielsen@jp.dk Amager Fælled er et eksempel på, hvordan en tilsyneladende fredelig sag kan blusse op og blive meget kontroversiel.Kasper Møller Hansen, professor ved Københavns Universitet.Fakta: Her skal bygges boliger19 hektar af Amager Fælled - det svarer til 6 pct. af hele området - har siden starten af 1990' erne været udlagt til boligbyggeri. Ørestad Fælled Kvarter hedder den nye bydel.Der er planlagt byggeri af 260.000 kvadratmeter.Byggeriet skal udformes som etagebyggeri - højst seks etager. Bydelen skal også rumme en skole. Der bliver plads til ca.5.000 beboere.25 pct. af boligerne er planlagt som almene lejeboliger.
Planerne for nybyggeri på fælleden kan holde sølvbryllup. Alligevel kører debatten i højeste gear. Fordi indbyggerne i København er skiftet ud, siger en valgekspert.
I ste. Det plejer at være sådan noget syntetisk stads, der kan få det til at snurre i kæben af syrlig sødme, og som i hvert fald ikke leder tankerne hen på det, vi normalt kalder te.Det vil en gruppe af 13 gode venner fra Nørrebro, der sammen ejer firmaet Nørrebrew, gerne gøre noget ved. De vil ændre københavnernes, nej sgu!, danskernes drikkevaner.»Vi synes, det er en skam, at iste af ordentlig kvalitet ikke er mere udbredt her i Danmark. Der er meget få, der indtil nu har taget genren seriøst, så iste i Danmark smager næsten altid syntetisk og meget sjældent af te«, siger direktøren Sune Blom.I dag klokken 17.30 på Blaa Galleri lancerer de derfor Maná, en økologisk og friskbrygget iste uden alle tilsætningsstofferne og sødemidlerne. Der er fire varianter - hibiscus, hvid te, rooibos og grøn te - og de er alle lavet med mellem to og fire ingredienser. Ud over selve teen er de sødet med agavesirup, og nogle af dem har fået lidt syre fra enten lime eller grapefrugt, mens den grønne te også er blevet tilsat en smule mynte. Og det er det. Ingen sjove e-numre eller stoffer med lange, kemiklingende navne.En mere seriøs virksomhedSune Blom og de 12 andre startede Nørrebrew i 2013. En del af dem boede på det tidspunkt i kollektiv sammen og havde en lille hjemmeproduktion af den sydamerikanske, meget koffeinholdige maté-te, som de med inspiration fra Berlin serverede kold tilsat kulsyre som drinkmixer til gadefester og koncerter på Nørrebro.Da det hurtigt blev populært, kom ideen til at lave et decideret brand og hælde isteen på flaske.Det blev til den økologiske matédrik Maté Maté, som var tænkt som et alternativ til de mange syntetiske og meget søde energidrikke. Selv om de dengang fik at vide, at det var en dum idé at være 13 venner sammen om et firma, og at der desuden ikke var noget marked for maté i Danmark, så har det været en succes.Men hvor det i starten handlede meget om venskabet og det sociale, er de i dag blevet en mere seriøs virksomhed, fortæller Sune Blom.»Vi har udviklet os som firma. Med Maté Maté handlede det i starten mest om at arrangere fester og koncerter og have det sjovt. I dag kigger vi meget på at udfordre status quo, og finde de produkter og råvarer vi mener, mangler herhjemme.På sigt vil vi gerne ud med vores produkter i hele Danmark og resten Norden«. Lancering af Maná. Fredag 5. maj kl. 17.30-21. Blaa Galleri, Kbh. N WWW matemate.dk.Smag også på...Det er ikke svært at forstå, hvorfor den udendørs café og bar Riga er populær.Beliggende på Litauens Plads på Vesterbro er der altid læ, masser af sol og ingen trafik. Med andre ord: de perfekte omstændigheder til at drikke vin, aperol spritzere i spandevis og kolde øl. Det får vi mulighed for fra i dag, hvor sæsonen starter.Sæsonstart på Riga. Fredag 5. maj kl. 14-23. Riga-boden, Kbh. V WWW riga-boden.dk Hver lørdag i maj kan man lægge vejen forbi Vipp Concept Store - du ved, firmaet med den berømte skraldespand - i Indre By og gratis smage på blendet frugt og grønt fra Aarstiderne.Man kan også få tips, tricks og inspiration til egne smoothies og blends.Smag på Aarstiderne i Vipp Concept Store. Lørdag 6. maj kl. 11-15. Vipp Koncept Store, Kbh. K WWW aarstiderne.dk For mange kan det godt virke som rent skuespil, når vinkendere slynger glasset rundt og stikker snuden ned for derefter med alvorlig mine at sige noget om noter af stald.Om de rent faktisk har noget at have det i, og det bare er os andre, der er nogle tumper, kan man få at se, når der afholdes DM i blindsmagning på søndag.Finalen er åben for publikum.DM i blindsmagning. Søndag 7. maj kl. 13-17. Hotel-og Restaurantskolen, Valby WWW vinakademiet.dk.sebastian.f.wittrock@pol.dk 
Der er ingen sjove e-numre eller andre mystiske tilsætningsstoffer i den iste, som 13 gode venner fra Nørrebro lancerer i dag.
50 I DAG. Efter mere end 20 år i DR valgte Naja Nielsen sidste sommer at forlade huset, da Sandy French blev udnævnt til nyhedsdirektør efter Ulrik Haagerup. Som nyhedschef og stedfortrædende nyhedsdirektør havde Naja Nielsen i et par år været nummer 2 efter Ulrik Haagerup, og hun var udpeget som en af favoritterne til at efterfølge ham. DR valgte i stedet indholdschef Sandy French til posten. Og så var det tid til at forlade DR, mente Naja Nielsen.»Jobbet som nyhedsdirektør havde været et superspændende job. Det siger sig selv. Men nu skal jeg noget andet«, forklarede hun til fagbladet Journalisten.Og pludselig blev hun også nævnt som kandidat til chefredakørposten på Børsen.Men inden den blev besat, var der bud efter Naja Nielsen fra Washington, hvor hun blev headhuntet til at være chefredaktør for det undersøgende nonprofi Orb Media. Her står hun nu i spidsen for et medie, der forsøger at gå i dybden med få veldokumenterede globale historier i samarbejde med andre medier verden over.Orb Media ønsker at sætte gang i en global debat baseret på fakta om de vigtigste udfordringer inden for handel, mad, vand, transport, klima, uddannelse og regeringsførelse.Den seneste historie afslørede, at der er mikroplastik i drikkevandet mange steder i verden. Historien udkom ifølge Naja Nielsen samtidig i 14 medier verden over og blev derefter taget op af mindst 100 medier i 60 forskellige lande.Og netop færre, men bedre historier er vejen frem for journalistikken, mener Naja Nielsen.»De flaf os er ved at drukne i tilbud, som vi ikke kan firundt i. Journalistik skal i dag være tiden værd for at blive valgt til og være reelt vigtig for samfundet, og det betyder efter min mening, at vi skal lave færre historier af højere kvalitet«, siger hun.Allerede som ung og kommunist viste Naja Nielsen, at hun havde ambitioner og evner til at stille sig i spidsen for et foretagende. I midten af 1980' erne var hun formand for Danske Gymnasieelevers Sammenslutning (DGS).Danmarks Kommunistiske Ungdom forlod hun kort efter, og det store politiske engagement blev skiftet ud med det journalistiske, da hun i 1991 kom ind på Journalisthøjskolen i Aarhus.Hun begyndte på DR i 1996, først som radio-og tv-vært, senere som chef for DR Event og programchef for ' Horisont' og ' Magasinet Penge'. I 2010 blev hun chef for TV-avisen, i 2012 tv-chef i DR Nyheder og i 2015 nyhedschef og stedfortrædende nyhedsdirektør.Naja Nielsen bliver beskrevet som en krævende chef, der taler rent ud af posen, men også kan få sine medarbejdere til at præstere mere og bedre, end de selv troede muligt.I sin afskedstale til Naja Nielsen udtrykte DR's nyheds-og valgvært Ask Rostrup det på denne måde: »Jeg tror ikke, at der er nogen enkeltperson, jeg har lært så meget af som af dig. Jeg er heller ikke sikker på, at der er nogen, der har inspireret mig mere til at gå en ekstra mil«. Naja Nielsen lever sammen med redaktionschef på Radio24syv Claus Cancel og deres to døtre, Marie og Vera. Familien har siden efteråret pendlet mellem huset i Valby og deres hjem i Washington flgange om måneden.

Husejerne har i det forgangne år tjent gode penge, mens de har sovet. Priserne er steget med bundsolide 6,6 procent på landsplan, hvilket har sendt gennemsnitsprisen på et almindeligt parcelhus op over to millioner kroner: helt præcis 2.016.000 kroner.Det viser nye tal fra Home og Danske Bank.De gode takter fortsætter i det nye år, hvor Danske Bank forventer, at huspriserne vil stige med yderligere fire procent. Det vil polstre den gennemsnitlige parcelhusejers friværdi med yderligere 80.000 kroner, mens en husejer med et hus til i dag fem millioner kroner, kun vil lægge ekstra 200.000 kroner til friværdien i år.Priserne drives frem af stigende realløn, rekordlave renter og stigende beskæftigelse, påpeger cheføkonom i Danske Bank Las Olsen: »Der er ganske enkelt kommet flere penge i omløb. Det seneste år er der kommer over 40.000 flere i arbejde.Det betyder, at flere har råd til at købe en ejerbolig eller opgradere og flytte et nyt sted hen at bo.Det er med til at sætte fart i markedet, som understøttes af, at renten er faldet, stik imod forventningerne,« siger han med henvisning til, at markedet har vendt det døve øre til, når økonomerne i deres renteprognoser igen og igen har talt om svagt stigende renter.For få år siden var det husene i hovedstadsområdet, der var lokomotiv for toget af prisstigninger. Sådan er det ikke længere. I 2017 var det Region Sjælland, der med en prisvækst på hele 10,3 procent oplevede de største regionale prisstigninger. Det billede vil sandsynligvis gentage sig i år, vurderer Las Olsen.Spreder sig fra København»Prisstigningen begyndte i kernen af København og har spredt sig til forstæderne i hovedstadsregionen, men selv her er priserne nu blevet så høje, at mange ikke kan følge med længere.Det betyder eksempelvis, at nogle førstegangskøbere må søge uden for Region Hovedstaden, og når efterspørgslen stiger dér, følger priserne med op.« Selv om huspriserne stiger ganske pænt, er der stadig langt op til niveauet lige før finanskrisen. I realpriser ligger huspriserne fortsat omkring 20 procent under toppen i 2007.»Lige før krisen havde vi nogle meget oppustede huspriser. De blev pumpet op af stigende gæld og spekulation i, at huspriserne ville fortsætte med at stige. Sådan er markedet ikke i dag. Prisstigningerne er langsommere i dag og er ikke som i nullerne båret frem af stigende gæld,« siger han Husejerne i Danmark har ifølge Las Olsen flere gode muligheder for at udnytte deres stigende friværdi.Først og fremmest kan det give adgang til at låne penge billigt.tham@bt.dk Fakta: FRIVÆRDI-EKSEMPLERForventede stigninger i friværdien i 2018 Hus i Horsens, Horsens Kommune Boligareal: 127 kv. m Grund: 799 kv. m Udbudspris: 1.995.000 kroner Friværdistigning i 2018 ved gennemsnitlig prisvækst på 4 procent: 79.800 kroner Hus i Valby, Københavns Kommune Boligareal: 126 kv. m Grund: 570 kv. m Udbudspris: 4.999.000 kroner Friværdistigning i 2018 ved gennemsnitlig prisvækst på 4 procent: 199.960 kr.Hus i Nørre Alslev, Guldborgsund Kommune Boligareal: 163 kv. m Grund: 413 kv. m Udbudspris: 995.000 kroner Friværdistigning i 2018 ved ved gennemsnitlig prisvækst på 4 procent: 39.800 kroner Kilde: Boligsiden.dk og Danske Bank.Sådan udnytter du friværdienFå genberegnet bidragssatserne på dit/ dine realkreditlån.Realkreditinstitutterne har forskellige bidragssatser (gebyrer) afhængigt af, hvor stort dit realkreditlån er i forhold til husets værdi. Laveste sats betaler du i intervallet 0-40 procents belåning.Den mellemste sats betaler du i intervallet 40-60 procent. Den højeste bidragssats betaler du i intervallet 60-80 procent. Jo større andel af din realkreditgæld, du kan få placeret i 0-40 og 40-60 intervallet, desto mindre skal du betale i bidragssats. Hos Danske Bank kan du få genberegnet bidragssatserne ved en låneomlægning.Hos Nordea Kredit skal du tage et tillægslån på 100.000 kroner.Overvej om du skal bruge de gode tider med lave renter og stigende friværdi til at begynde at afdrage på dit realkreditlån eller afdrage hurtigere.Hvis du har et bolig-banklån, et billån eller et forbrugslån, kan der være mange penge at spare ved at betale disse dyre lån ud med et billigere realkreditlån.Har du planer om at købe ny bil, renoverehuset eller lignende, kan et lån i husets friværdi være en billig løsning.Som pensionist kan du tage et nedsparinglån i husets friværdi.Kilde: Danske Bank og Nordea 1 2 3 4 5.Prisvækst fra 2016 til 2017Hovedstaden: Sjælland: Syddanmark: Midtjylland: Nordjylland: Hele landet: Gns. kvm. pris 2017 24.950 kr.12.000 kr.10.650 kr.12.700 kr.11.500 kr.14.400 kr.Gns. kvm. pris 2016 23.300 kr.10.850 kr.10.100 kr.12.200 kr.10.700 kr.13.550 kr.Prisvækst 6,9 pct.10,3 pct.5,3 pct.4,4 pct.7,5 pct.6,6 pct.Kilde: Danske Bank og Home.
FRIVÆRDI En helt almindelig parcelhusejer kan se frem til at sætte ekstra 80.000 kroner ind på friværdikontoen i år.
I denne uge tog jeg ud til min mor, kyssede hende på kinden og sagde farvel. Så lukkede jeg døren og vidste, at det var sidste gang, vi så hinanden. Nu er det liv slut.Jeg har altid kaldt hende mor, men faktisk hed hun Inge, og hun fik mig gennem en annonce i avisen. Min egen mor var stewardesse, barselsorloven var kort i 1970erne, og det var svært at få det hele til at gå op. Tidens ligestilling rakte ikke til, at min lægefar gik hjemme og skiftede bleer, så mor indrykkede annoncen for at finde en kernefamilie, der kunne give hendes datter de stabile rammer, hun ikke selv kunne give. Flere svarede, men min biologiske mor har selv fortalt, at hun vidste, at hun havde fundet det rigtige sted, da Inge og John åbnede døren. Her var en familie, hun gerne ville give sit barn.De første mange år passede de mig mod betaling, når min mor var på stop, som det hed i SAS-sproget. Og da jeg selv blev større, og betalingerne holdt op, kom jeg stadig hos dem. Jeg havde mit eget værelse og kanin i kælderskakten. Jeg hørte til.Så Inge var ikke min mor. Hun var en bare en dame, der havde plads og tid og omsorg til endnu et barn udover de fire, der var hendes egne.Ordet »bare« er selvfølgelig helt forkert.For hun var også de mange dage, hvor hun læste højt for mig. Hun var sommerture til Bornholm og uendelige bilferier, hvor man sad på bagsædet og håbede, at vi ville køre forbi en iskiosk. Hun var alle de aftener, hvor jeg fik lov til at ligge på sofaen, mens de voksne så »Der Alte«, og termokanden stod på bordet og sagde den dér lille lyd, som lyder som et langsomt tog, der bremser.Hun var familiefesterne, hvor vi sad ved børnebordet og ventede på, at de voksne skulle danse. Inge i flot tøj og med opsat hår, og jeg selv med renskurede hænder og en slags frisure, for man gjorde noget ud af det, når folk var samlet, og der var bordkort og musik og festsange med skæve versefødder.Hun var et livslangt ægteskab med John, der lærte mig at cykle og slå søm i et bræt i kælderen. Og sammen var de en tryg og dejlig ramme for deres egne børn og siden for de børn, jeg selv fik. Og det var det, jeg tænkte, da jeg kørte ud til Inge. At det i virkeligheden ikke er blodets bånd, der binder os. Det er de valg, vi træffer. Den nærhed, vi vælger at give og den tid, vi bruger på hinanden.Den franske filosof Simone Weil skrev engang »opmærksomhed er den sjældneste og reneste form for gavmildhed«. Hun så opmærksomheden som den største gave, vi kan give hinanden. Og i denne tid, hvor det er umoderne at tale om at være et ordentlig menneske, så vil jeg mene, at det er noget, man skal sætte meget højt. Min mor var et ordentligt menneske. Fordi hun levede sit liv med omhu. Fordi hun var der for alle børn - også det ene, hun fik gennem Valby Bladet. Det er at være ordentlig.Jeg er Inge dybt taknemmelig, ligesom jeg er min rigtige mor taknemmelig. Hun vidste, at hun ikke fik mindre af min kærlighed, fordi hun delte den med en anden. Puljen blev bare større. Stor nok til at rumme et barn og to meget vigtige mødre.»Hun var alle de aftener, hvor jeg fik lov til at ligge på sofaen, mens de voksne så »Der Alte«, og termokanden stod på bordet og sagde den dér lyd.«.

Der har været nok at skrive om Bisse de seneste to et halvt år. Om hans vilde arbejdsraseri, der i 2015 og 2016 resulterede i intet mindre end fem studieplader og et minialbum. Om hans outrerede vildskab, hans skabagtige krukkethed, hans androgyne fremtoning, hans litterære ambitioner og prætentiøse insisteren på at lave stor kunst i et land uden høje bjerge.Det er altsammen aspekter af Bisse -eller Thorbjørn Radisch Bredkjær som han i virkeligheden hedder -der har gjort ham til et af de mest spændende nye bekendtskaber i dansk musik. Et andet er hans optagethed af det mulighedsrum, der åbner sig med gennem barnets fantasi. Den fantasi, der bevæger sig frigjort fra voksenlivets praktiske kedsommelighed og gør livet og hverdagen til et større og mere magisk sted.Derfor giver det også rigtig god mening, at han på sit nye album, »19.6.87«, tager os med til sin barndoms land. Albumtitlen er hans fødselsdato, og pladen er et ambitiøst selvbiogra-fisk værk om hans opvækst i en sjællandsk provinsby i 90erne.Måske af samme årsag er det en langt mere mild, øm og nostalgisk Bisse, der møder lytteren på disse 13 nye sange. Frustrerede skrig og krigeriske skrål har været blandt hans tidlige kendetegn, men de er væk nu og erstattet af et mere indbydende udtryk. Og det gør basalt set, at man kan holde ud at være i Bisses selskab i længere tid ad gangen uden at blive ramt af akut udmattelse. Så afgjort en velkommen udvikling.Det mere indbydende udtryk betyder dog ikke, at han har slækket på ambitionsniveauet.Tværtimod. »19.6.87« er den af hans plader, der har taget længst tid at skrive og indspille.Og det kan høres stort set hele vejen rundt: Sangskrivningen har fået et nøk op, melodierne er generelt bedre (noget der altid har været det svage punkt i Bisses ordrige sange), produktionen mere ekspansiv, arrangementerne mere gennemarbejdede.Hver sang åbner en ny verden fra fortiden: »Legeaftale« er en hvirvelvind af en powerpopsang, der suser gennem et lyslevende katalog af referencer fra en barneverden, som alle os, der er vokset op i 90erne og 00erne omgående vil nikke genkendende til: Fra Kinderæg til Counterstrike. Fra Disney Show og dinosaurer til »de vildeste legetøjspistoler af træ«. På »Bjælkehuset« tegner Bisse en sanselig udviklingshistorie fra barnlig uskyld mod voksenlivets tab af samme: »Bjælkehuset var min barndoms paradis / den dag de rev ned / lærte jeg hvad det vil sige / at længes efter fortiden,« lyder det vemodigt.De sansemættede barndomsminder kontrasteres igen flot med voksenlivets uskyldstab på sange som fine »Fuldt Flor«, den dramatisk opbyggede »Indendørssæsonen« og ikke mindst »Røde Kinder«, hvis eventyrlige og rytmisk simrende arrangement henfører med piblende synths, tablas, klokkespil, harper, mellemøstlige strygere og kvindekor.Man fornemmer, at det er hovedstolen, der øses af. Og der er nok at tage af: »Drøm til min far« er en smuk kærlighedserklæring til faren over et Nick Drake-klingende arrangement, hvor Bisse mindes dengang hans far måtte kravle sig hjem fra en løbetur en kold februarnat med en blodprop i hjernen. Den drivende »Tusindårsungerne« er en refleksion over forholdet til hans meget anderledes lillebror, der i dag læser »kinesisk økonomi« inde i værelse ved siden af Bisses studie i lejligheden på deres forældrekøbte lejlighed, mens »Alenedag« er en rørende hyldest til barnepigen, »min første kærlighed«, der blev »kørt ned et sted inde i Valby«.Ja, man kunne blive ved. Hver sang åbner sit helt eget univers. Som på det dragende spoken word-nummer »Idrætshallen«, hvor Bisse over en dirrende bund af molstemte strygere og sørgmodigt klaver sætter provinsby-mentaliteten i glas og ramme. Her kommer byens nye idrætshal til at symbolisere både liv, håb, genrejsning og sammenhold for gymnastikpigerne, Berit ovre fra Brugsen, Oldermanden og Tosse Lars og alle de andre i byen: »Til sommer åbner idrætshallen / så skal vi bænkes og spise af grillmaden (...) komme hinanden ved / ik diskutere indvandrerpolitikken«. Herfra kan der kun lyde en opfordring til at gå på opdagelse i sangene fra Bisses barndomsland.For netop det personlige og specifikke udgangspunkt gør det sjovt nok til hans mest universelle og relatérbare samling sange.micg@berlingske.dk 

ÅBNING 12. oktober slår Kronen Vanløse i København dørene op til 27.000 kvm butikker og spisesteder - klos op ad Vanløse Station med metro, S-tog og flere buslinjer og lige ud til Jernbane Allé, den førende handelsgade i det københavnske kvarter, der ligger godt til med indkomster og beskæftigelse.Centret er opkaldt efter en hedengangen margarinefabrik i nabolaget, og det ligger kun tre km fra Frederiksberg Centret, som Danica Pension ejer sammen med Lægernes Pension.- Centret bliver ikke nødvendigvis en større konkurrent for os og vil nok mere blive et indkøbssted for lokalområdet.Frederiksberg Centret konkurrerer i højere grad med butikkerne i centrum af København. Da Spinderiet i Valby åbnede i 2007, kunne vi ikke rigtig mærke det - ud over lige i starten, da centret kørte med en masse åbningstilbud og nød godt af nyhedens interesse, siger ejendomschef Eva Handest fra Danica Pension.Knopskydning i RødovreEn lidt mere forsigtig melding kommer også blot tre km fra Vanløse, men i stik vestlig retning, nemlig fra Rødovre Centrum, Danmarks ældste indkøbscenter fra 1966.- Vi vil nok komme til at mærke det. Cirka fem procent af vores kunder kommer fra Vanløse og fire procent fra Brønshøj. Men til de store indkøbsture kan vi tilbyde et meget større udbud af butikker, og så er vi gennem tiden vant til konkurrence, også fra nye centre, siger Jesper Andreasen, adm. direktør i det familieejede center og barnebarn til grundlæggeren.Allerede om halvanden uge klipper han selv - med assistance fra borgmester Erik Nielsen (S) - snoren over til endnu en udvidelse.Centret knopskyder med 5.000 kvm ekstra butiksareal og 550 p-pladser til en pris i niveauet 350-400 mio. kroner inklusive en ombygning.- Baggrunden var, at vi havde brug for ekstra ppladser, og det ville alene koste 150 mio. kroner. Så ville vi hellere investere ekstra og samtidig få mere butiksareal.Vi øger antallet af p-pladser med 20 procent og butiksarealet med 10 procent.Det er tilfældigt, at indvielsen sker næsten samtidigt med Kronen; det projekt har jo været længe undervejs, siger Jesper Andreasen.Aarsleff opførte råhuset, og Rødovre Centrum har selv styret byggeriet, sammen med ingeniørfirmaet Moe, og udbudt de forskellige opgaver i fagentrepriser.Den officielle åbning 28.september omfatter første etape med hele udvidelsen, men anden etape afsluttes gradvist fra januar-juni med eksisterende arealer, som ombygges.Langt tilløb i VanløseMens udvidelsen i Rødovre har taget et par år, har den snarlige konkurrent i Vanløse været længere tid undervejs.Byggeriet blev sat i gang tilbage i 2009 af projektudvikleren og ejendomsinvestoren Flemming Holberg Fenger.Han har nærmest bygget det halve Vanløse og kombinerede sine bygge-og udviklingsprojekter med stabile lejeindtægter fra en voksende portefølje af ejendomme.Men finanskrisen spændte ben for centerplanerne, og Holberg Fenger var i flere år sat under administration af sin bank.Byggeriet stoppede og lå helt stille og vinterindpakket, indtil det ved udgangen af 2014 blev overtaget af investeringsselskabet Solstra, der også ejer flere hotelbygninger i København og størsteparten af BC Hospitality Group med Bella Center.Sammen med en britisk medinvestor justerede Solstra planerne for selve centret, og med de stigende boligpriser blev kontorprojektet oven på butikkerne ændret til boliger.Projektet overstiger en milliard i værdi inklusive boliger og p-kælder med 400 pladser, snart kan Vanløseborgerne besøge butikker, spisesteder og fitnesscenter på i alt 25.000 kvm - otte år efter første spadestik.
Om fire uger åbner Kronen Vanløse med 27.000 kvm i den vestlige udkant af København. Udviklingen bliver fulgt nøje af naboerne i Frederiksberg Centret og i Rødovre Centrum, som selv er klar med endnu en udvidelse.
KONTRAKT DSB har valgt Aarsleff Rail A/ S til opgaven med at modernisere en af Københavns mest benyttede togstationer.Der er tale om Østerport Station, som kan se frem til at modtage endnu flere rejsende med åbningen af Metro Cityringen i 2019.Som led i anlægget af den nye metrolinje bygges der nemlig en ny metrostation ved Østbanegade, som får adgang direkte ind i siden af Østerport Station oppe i terræn.Renoveringen af Østerport Station sker med fokus på at bevare det oprindelige udtryk. Der er tale om en totalrenovering, hvor selve bygningen hovedistandsættes, installationer udskiftes og dækkonstruktionen over sporene forstærkes. Renoveringsarbejderne udføres fra april i år og frem til starten af 2019, oplyser Aarsleff-koncernen i en fondsbørsmeddelelse.Her fremgår det desuden, at kontrakten udføres i samarbejde med Wicotec Kirkebjerg A/ S, der også er en del af Aarsleff-koncernen.Da renoveringen omfatter stort set alle dele af bygningen er det nødvendigt at lukke stationsbygningen for passagerer gennem hele perioden, men det vil fortsat være muligt at køre med tog fra stationen, har Chef for Bygherre og Entreprise i DSB Ejendomme, Niels A.Dam, tidligere oplyst i en pressemeddelelse.Her oplyste han desuden, at grunden til, at arbejdet på stationen tager længere tid, er, at bygningen er totalfredet, og der derfor er en lang række særlige hensyn, der skal tages.- Vi gør alt, hvad vi kan for tage hensyn og gøre det så enkelt for kunderne som muligt, men det er klart, at stationens cirka 27.000 daglige passagerer vil skulle vænne sig til at gå nye veje, sagde han, da nyheden om den forestående renovering kom frem i slutningen af 2016.Thomas Mollerup, adm.direktør i Aarsleff Rail, oplyser i den forbindelse, at der er udformet spærreplaner, som de tager hensyn til.Ikke første stationsrenovering Renoveringsopgaven har ifølge udbudsmaterialet en værdi af cirka 90 mio. kroner eksklusive moms, og Aarsleff Rail har vundet den foran Christiansen &amp; Essenbæk A/ S, som også var prækvalificeret til at byde.Det oplyser DSB over for Licitationen -Byggeriets Dagblad.Thomas Mollerup ser frem til samarbejdet med DSB og er glad for at have fået opgaven i hus. En opgave, der ikke er fremmed for Aarsleff Rail.Selskabet har været involveret i renoveringen af både Hovedbanegården og Nørreport Station i København.- Vi viderefører de erfaringer, vi har opbygget der, oplyser han.Totalrådgiver på projektet er Sweco i samarbejde med KHR Arkitekter.Også sporopgave i husUd over renoveringen og moderniseringen af Østerport Station har AarsleffRail A/ S også gang i sporarbejder på s-togs strækningen mellem Valby og Svanemøllen, hvor Østerport Station er placeret.Som Licitationen -Byggeriets Dagblad beskrev i går har selskabet i konsortium med Spitzke SE Danmark indgået kontrakt med Banedanmark. Arbejdet her er i gang og har en værdig over en halv mia. kroner.Østerport StationØsterport Station, der er tegnet af DSB's første overarkitekt Heinrich Wenck, åbnede i 1897 og var oprindeligt tænkt som en midlertidig station.Bygningen fik imidlertid lov til at overleve og er i dag en af Københavns mest benyttede togstationer med cirka 27.000 daglige passagerer.Stationen har i tidens løb undergået mange ombygninger og forandringer i takt med den stigende trafik. Den blev fredet i 1992, og renoveringen, som AarsleffRail A/ S sammen med Wicotec Kirkebjerg A/ S står for, udføres med fokus på at bevare stationens oprindelige udtryk.
Stort set hele den gamle fredede stationsbygning skal renoveres. Et arbejde, der løber frem til starten af 2019.
90 ÅRRolf V. de Neergaard, godsejer og forfatter, Herlufmagle.Rolf V. de Neergaard fik i en meget ung alder mulighed for at overtage familiens gods, Gunderslevholm, i Herlufmagle.Efter studierne, der blandt andet bragte Rolf V.de Neergaard forbi den Kgl.Veterinær-og Landbohøjskole og Sorbonne i Paris, blev Gunderslevholm og skovbruget hans livsopgave.Da Gunderslevholm og Estvadgaards Plantage blev overdraget til sønnerne Claus og Peter, har Rolf Neergaard haft tid til at dyrke sin store interesse for historie og samfundsforhold ved at skrive bøger - den seneste færdiggjort i januar - på fransk om sin egen og sin schweiziske mors slægts historie.70 ÅRPreben Christensen, tidl. borgmester, Brande. Preben Christensen er danmarkshistoriens eneste, første og sidste borgmester fra Fremskridtspartiet, som fra 1997 til 2001 var partiet med borgmesterkæden i Brande Kommune.Borgmesteren brød med partiet halvandet år efter kommunalvalget og stiftede sit eget parti, lokallisten Fælleslisten, men borgmesterkæden blev siddende om halsen på Preben Christensen frem til kommunesammenlægningen med Ikast i 2007. Her er han viceborgmester og formand for erhvervskontaktudvalget indtil næste kommunalvalg senere i 2017, hvor Preben Christensen efter 28 år i lokalpolitik har bedyret sin pension.60 ÅRKim Engelbrechtsen, journalist og forfatter, Virum. Da Kim Engelbrechtsen en mandag i 2002 fandt sin søn hængt på sit kælderværelse, gik han igennem et terapeutisk forløb, der i 2004 resulterede i bogen "Lev stærkt dø ung" om unge og selvmord, som resulterede i en Cavling-nominering. Ved siden af bogen stiftede Kim Engelbrechtsen Landsforeningen for efterladte efter selvmord, mens forfatterskabet er blevet udvidet med både ungdomsromaner og beretninger fra hans eget liv.Kim Engelbrechtsen har flere gange bidraget med kronikindlæg i Jyllands-Posten om at leve med en bipolar, affektiv lidelse, mens han netop har skrevet en fremtidsroman om virkningerne af globale klimaændringer og afrikanske klimaflygtninge.50 ÅRTine Gøtzsche, journalist og tv-vært, Valby. Tine Gøtzsche har siden 1996 været et fast inventar på Danmarks Radios programmer, først som nyhedsreporter på DR2, siden blandt andet som reporter og vært på Temalørdag, vært på P1 Debat og udlandsreporter på TV Avisen.Her har kronjyden siden 2010 været vært på primært de tidlige aftenudsendelser.Før rykket til Danmarks Radio har Tine Gøtzsche været ansat på Jyllands-Posten og TV2/ Lorry, hvor hun også var i praktik.Tine Gøtzsche er uddannet journalist fra DJH i 1994 og erhvervssproglig korrespondent i fransk og spansk fra Handelshøjskolen i København i 1989.Lars Mikkelsen, billed -og multikunstner, Odense. Lars Mikkelsen, som er kendt under kunstnernavnet Lars Mikkes, havde sit barndomshjem i Odense. Han begyndte allerede som femårig sin karriere som kunstner, da hans tegning blev bragt i Fyens Stiftstidende i forbindelse med en tegnekonkurrence.Han blev uddannet fra Det Fynske Kunstakademi i 1986, og han fik sin kunstneriske debut på Charlottenborg Forårsudstilling i 1982. Lars Mikkelsen flyttede som 18-årig til København, hvor han i 1987 fik sit første kunstneriske gennembrud i Galleri Gerly København.Efter at have boet et par år i København flyttede han til Læsø, hvor han boede i et års tid, inden han flyttede tilbage til Odense i 1992. Han fik herefter endnu en udstilling i Galleri Gerly København, og han blev på baggrund af denne udstilling valgt til at deltage i Kunstpalast Große Kunstausstellung NRW Düsseldorf Tyskland som den yngste kunstner i præsentation af dansk kunst. Lars Mikkelsen flyttede i 1996 til Spanien, og han fik samme år Statens kunstfonds legat til promovering af den elektroniske CD "Sisyfos". Han flyttede fem år senere tilbage til Danmark, hvor han blev optaget i Kunstnersamfundet.Lars Mikkelsen blev i 2006 fast komponist for musikforlaget Apollo Live, og han var i 2010 medstifter af den elektroniske musikgruppe Circuit Odyssey, der i dag består af Alex Mørch, Johnny Vincent Caltalot samt Lars Mikkelsen. Han stiftede i 2014 Kunsthal Ulys, hvor han siden har fungeret som formand, og han havde i 2016 debut som filminstruktør sammen med Alex Burceff på novellekort-filmen "Passport", hvor Lars Mikkelsen selv spillede hovedrollen. Lars Mikkelsen stiftede i 2016 Kunstlaboratorium Ulys og Kunstlaboratorium POL, som han ligeledes er formand for.Henrik Naundrup, økonomiog it-direktør, Skanderborg.Jysk og virksomhedens succes er for de fleste synonymt med stifter og bestyrelsesformand Lars Larsen, men Jysk er imidlertid også bygget på en stor indsats af meget loyale medarbejdere, en af dem er Henrik Naundrup, økonomi-og it-direktør i Jysk Nordic. Henrik Naundrup har siden 2000 været ansvarlig for økonomien i Jysk Nordic, hvor butikskæden på 17 år er gået fra at tælle 250 til 1.100 butikker i knap 20 lande. Henrik Naundrup er uddannet cand. merc. fra Handelshøjskolen i Aarhus og tidligere økonomichef i Ikea Danmark, mens han desuden er bestyrelsesmedlem i Dansk Erhverv.

I Danmark tegner staten normalt ikke kontrakter med private forsikringsselskaber.Den er selvforsikret, kun med en enkelt undtagelse: Bygningsstyrelsen.Ligesom private ejendomsselskaber indhenter den statslige ejendomsvirksomhed tilbud hos forsikringsselskaberne. Formålet med denne særbestemmelse er, at Bygningsstyrelsen skal arbejde på vilkår, der er sammenlignelige med de private udlejeres.Og at forretningssansen fungerer hos statens bygherre i Valby, er der noget, der tyder på: Efter udbud af ejendomsforsikringen har Bygningsstyrelsen opnået en meget markant besparelse på ca. 70 pct. fra 2018.Risikokoordinator Torben Jacobsen tøver ikke mange sekunder, før han fremhæver, hvad den vigtigste faktor bag disse besparelser er: at Bygningsstyrelsen har sat betydelige ressourcer af til at være på forkant med de risici, der knytter sig til dens portefølje på ca. tre mio.kvm fordelt på i alt 1.600 bygninger. Og den for mange københavnere katastrofale sommer i 2011, da hele hovedstaden stod under vand, var set i bakspejlet en forklædt velsignelse: »Sidst vi var ude for at indhente tilbud på forsikringer, slikkede vi stadig sårene efter det voldsomme regnskyl i 2011, der alene på bygningsdelen medførte skader på vores ejendomme for 70-80 mio. kr. Omfanget kom helt bag på os, som på så mange andre. Men vi lærte, at vi er nødt til hele tiden at holde fingeren meget nøje på pulsen,« siger Torben Jacobsen og uddyber: »Det betyder, at vi er i meget tæt dialog med vores brugere og lejere om alle tænkelige risici for skader og har et meget større fokus på forebyggelse, end vi havde dengang. Vi taler altid med vores brugere om, hvordan de f. eks.har tænkt sig, at vandet skal ledes væk fra et nybyggeri, når der kommer et kraftigt skybrud.For det kommer der. Det, man førhen kaldte en 100-års hændelse inden for meteorologi, er i dag snarere en 10-års hændelse. Men det er selvfølgelig et samspil mellem mange forskellige faktorer, hvor det også betyder noget for vores betydeligt lavere skadeniveau i dag, at ikke kun vi, men også f. eks. kommunerne, er blevet bedre til at lede vandet væk fra bygninger.«.Ledelsens ejerskabEn del af grundlaget for den succes, Bygningsstyrelsen har opnået inden for skadesforebyggelse, tilskriver Torben Jacobsen det konstante og nøjagtige overblik over risici og svagheder, som skadesregistreringssystemet InsuBiz har givet, siden man indkøbte det i 2010. Systemet rummer relevante oplysninger inden for forebyggelse og risikohåndtering.Men det er helt nødvendigt, at der også på højeste sted er forståelse for vigtigheden af risk management, hvis en organisation eller virksomhed - offentlig som privat - skal følge i Bygningsstyrelsens fodspor og hente store besparelser hjem på forsikringspræmien, understreger Torben Jacobsen: »Det er ekstremt vigtigt, at risk managementindsatsen har ledelsens ejerskab, for det koster tid og penge at gennemføre det på den måde, som vi har gjort. Man skal starte med at danne sig et overblik over sine risici og aktivt vurdere, hvilke man vil sælge til et forsikringsselskab, og hvilke man selv har viden og ressourcer nok til at håndtere. Men jeg er slet ikke i tvivl om, at der for mange, også private boligforeninger og kommuner, vil være store summer at hente på forsikringspræmien på den lange bane,« slutter han.Fakta: BLÅ BOG Torben JacobsenRisikokoordinator, Bygningsstyrelsen Alder: 58 år.Uddannelse: Eksamineret sikringsleder fra DBI. Diverse moduler på bygnings-og ansvarsområdet på Forsikringsakademiet. 1999-2007 risk manager i Roskilde Amt.2007-2012 ansat i den tidligere Universitets-og Bygningsstyrelse som risk manager. Tiltrådte sin nuværende stilling i 2012.Privat: Torben Jacobsen bor i Roskilde, er gift og har to voksne børn. I sin fritid går han i fitnesscenter og holder meget af at være sammen med familien - også i sommerhuset.
Bygningsstyrelsen har i 2017 nedbragt sine ejendomsforsikringsomkostninger med et tocifret millionbeløb om året. En aktiv risikostyring har været en grundsten til en markant lavere forsikringspræmie.
Lene Fiorini, 70Fhv. bestyrelsesformand, lektor, cand. mag., København, bliver 70 år 12. oktober.Hun fik efter sin cand. mag.-eksamen fra Københavns Universitet i 1973 sin hovedgerning på Øregård Gymnasium, hvor hun gav sin kærlighed til dansk litteratur og sin viden om verdens religioner videre til studenter-årgange frem til 1996, og hvor hun tillige fungerede som studievejleder.Lene Fiorini var gennem mange år tilsynsførende ved Krebs Skole.Fra 1986 var hun udvælgelsesansvarlig og 1995-2005 bestyrelsesformand for United World Colleges danske nationalkomité og var her med til at sende og finansiere omkring 300 talentfulde unge til organisationens internationale studenter-kollegier i Nordamerika, Europa og Asien.Fra årtusindskiftet blev hun den blot tredje formand for Boligfonden for Enlige Mødre, som Lis Møller stiftede i 1965. Frem til tidligere i år, hvor hun overdrog formandshvervet til sin afløser, har Lene Fiorini været hovedkraften i den udvidelse af fondens aktiviteter og i den modernisering, som fonden har gennemgået.Forælder Fonden, som den hedder i dag, driver knap 50 nødhjælpslejligheder, som hjælper enlige forældre og børn med deres boligproblemer. Fonden har også et krisecenter for kvinder med børn, to kollegier for enlige, studerende forældre -og et tredje på vej i det nye, store kvarter ved det gamle grønttorv i Valby.Lene Fiorini har været gift gennem 45 år og bruger tiden på døtre, børnebørn og venner -suppleret med bridge, masser af god litteratur og hyppige udflugter til parrets bolig i Firenze.Hasse Boe, 70Journalist, rådgiver, Hjørring, bliver 70 år 12. oktober.Han er uddannet fra Danmarks Journalisthøjskole i Aarhus og har virket som reporter på Demokraten, Vendsyssel Tidende og flere danske dagblade samt DR i 18 år frem til 1995.I dag er Hasse Boe selvstændig journalist i sit eget firma, hvor han har samarbejdet med blandt andre TV2-regionerne og fremstillet EU-støttende TV-dokumentarer om Europol, Brexit og andre hotte EU-temaer.Hans tillidsposter omfatter Sct.Olai Menighedsråd, Rotary, Team Dialyse og Team Hjørring, som cykler til Paris hvert andet år til fordel for udfordrede unge.Jørgen Elklit, 75Professor, dr. scient. pol., Stockholm, bliver 75 år 12. oktober.Han har siden 2000 været professor på Institut for Statskundskab ved Aarhus Universitet, der bad ham fortsætte lidt endnu, da han blev 70. Det er foreløbig blevet til fem år, og fortsætter nok lidt endnu.Jørgen Elklit har i særlig grad været involveret i støtte til demokratisering og gennemførelse af valg rundt omkring i verden: Nepal, Kina, Bosnien, Sydafrika, Kenya. Lesotho, Tanzania mm. Det har affødt tre internationale priser, men især spændende opgaver.Herudover intens beskæftigelse med dansk politik og danske valg gennem mange år. Han har udgivet artikler og skrevet bogkapitler.Hans næste udgivelse figurerer i en af Aarhus Universitetsforlags berømmede små såkaldte Tænkepauser.Den kommer i begyndelsen af november - dvs. meget à propos op til kommunalvalget - og hedder kort og godt »Valg«. Det er især nogle centrale iagttagelser og refleksioner over emnet, som afspejler nogle af hans erfaringer med valg gennem snart 50 år.Aarhus Universitet har også bedt Elklit tage det faglige ansvar for næste års store forsknings-og formidlingsseminar, MatchPoints 2018, hvor temaet bliver velfærd.Han flyttede til Sverige i sommer for at blive sambo med en svensk kvinde, som han oprindeligt mødte i forbindelse med sit arbejde i Afrika.Rolf Iversen Hansen, 80Fhv. overlæge, dr. med., Gentofte, bliver 80 år 12. oktober.Han trak sig tilbage i 2001 efter 20 år som administrerende overlæge på Hvidovre Hospitals urologiske afdeling og -efter reorganiseringen af den urologiske service i kommunen -yderligere fire år som overlæge ved det elektive kirurgiske center på Frederiksberg Hospital.Han blev læge i 1964 og senere speciallæge i kirurgi og urologi. I 1973 forsvarede han sin disputats om prostataoperationer.I mange år var han lektor i klinisk kirurgi ved Københavns Universitet, og han var i en periode formand for lægerådet på Hvidovre Hospital.

" Flower power - blomster fra nær og fjern" på Vejen Kunstmuseum er en stor og respektindgydende udstilling, der belyser sit emne ud fra en mangfoldighed af synsvinkler.For den gæst, der kommer uden særlige forkundskaber, kan det dog være svært at komme i nærmere kontakt med dens første dele.Man er passende duperet over alt det, der lægges frem.Og man skammer sig lidt over, at man ikke er mere duperet.Dette være sagt uden antydning af ironi.Måske bør man begynde turen ad blomstervejen, dér hvor den slutter. Så standser man straks og uvægerligt foran et værk, som Eva Steen Christensen (født 1969) har lavet specielt til lejligheden - og et værk, der handler om det, som hele udstillingen dybest set handler om, nemlig forgængeligheden. Værket er som et nodeark til den melodi, der både er livets og dødens - men for så vidt også spiringens. Man bør i princippet betragte alle de viste blomster gennem den viden, at de skal visne og dø, for at nye kan komme til.Christensens betydningsladede og fascinerende værk inde i en voldsomt forstørret sommerfuglekasse er ment som en hyldest til det snart forsvundne grønttorv i Valby og består af roser, der er pillet fra hinanden. Deres enkelte elementer er med en forskers omhu lagt ind på vandrette rækker, der ligner noder.Særligt bemærkes de røde rosenblade, der næsten kan forveksles med tårer eller dråber af blod.Og derefter tilbage til blomstervejens begyndelse, der vitterligt har meget at byde på. At det er lykkedes at skabe den foreliggende optakt til de mange blomsterskildringer, ser museet selv som " et lille mirakel". Det drejer sig om lån fra Statens Naturhistoriske Museum af adskillige bogværker skabt af den tysk/ hollandske botaniker og billedkunstner, Maria Sibylla Merian (1647-1717), der i 1699 sammen med sin datter drog til den hollandske koloni Surinam i Sydamerika og dér i løbet af næsten to år foretog epokegørende studier af insekternes forvandling, først og fremmest processen fra larve til puppe og sommerfugl.Ifølge museet var hendes blomsterskildringer nærmest en slags undskyldning for gennemførelsen af de sidstnævnte studier.Siden fortælles blandt andet læge-og florabøgernes historie, to temaer, der ikke kan adskilles. Kortlægningen af planterne udløstes i første omgang af den nytteværdi, der var blevet demonstreret af de såkaldte kloge mænd og koner samt af nonner og munke. Det var erfaringer, der senere blev taget op af lægerne, for hvem planterne i århundreder var det naturgivne medicinskab.For den besøgende er der et væld af detaljer at søge ind i.Imidlertid er det ikke helt let at orientere sig. Kompakte tekstark tilbydes undervejs gennem de forskellige sektioner, men det er ikke den optimale formidling.Den del af udstillingen, hvor udtrykket er dybest forbundet med kunsten, er den umiddelbart mest fængende.Her føles det ikke som en belastning at være ledsaget af vankundighed, man skal " bare" opleve.Interessant er det at træffe en af hovedpersonerne på Vejen Kunstmuseum, Ejnar Nielsen (1872-1956), sammen med blomster. Han er mest kendt for sine alvorstyngede symbolistiske malerier, men han var også optaget af blomster og vækst. I mange år havde han sommerhus i Gjern ved Silkeborg, og dér holdt han af at samle buketter af blomster fra grøftekanter - med malerier for øje.Udstillingen har eksempler på disse - på liv, der blomstrer.Det er befriende at opleve.Man kan ligeledes se eksempler på, hvordan Nielsen med blomster som udgangspunkt skabte forlæg til broderede stolesæder, der indgik i hans egne møbler, tegnet af hans ven, P. V. Jensen Klint, den ansvarlige bygmester for Grundtvigs Kirke i København." Dit blik fik gule marker med sig hjem./ Nu ejer du en længsel efter dem," skriver Frank Jæger i et kendt digt.Jeg kom til at tænke på det, da jeg betragtede det maleri, som Peter Carlsen (født 1955) har skabt til udstillingen. Associationen skyldes en mark, der nok endda er mere gul end den, der inspirerede Jæger.Men hos Carlsen vækker farven tydeligvis ingen længsel, i hvert fald ikke en poetisk.Det er kunstnerens gennemgående figur, Villy, vi møder stående i en rapsmark, hvor han fremtræder som et monument over en ejermands magtfulde selvtilfredshed, men måske alligevel truet af det smukke ukrudt, han står med i hånden.Vækker det en slags længsel i ham? Eller vil han ikke finde sig i et provokerende brud på lov og orden? Det sidste svar er vist desværre det mest sandsynlige.grymer@k.dk Man er passende duperet over alt det, der lægges frem. Og man skammer sig lidt over, at man ikke er mere duperet.
udstilling " Flower power - blomster fra nær og fjern" er en respektindgydende udstilling på Vejen Kunstmuseum, men formidlingen er ikke optimal.
Proletarroman' - et uartigt ord i stuen i dag? I alt fald et bedaget ord.Proletarforfatterne fra forrige århundredskifte fik en kort renæssance i studentermarxismens og ' arbejderismen's dage i 1970' erne med høje priser i antikvariaterne. I dag er de usælgelige, men forfatteren Arne Herløv Petersen har som ' litteraturarkæolog' gravet ud i den glemte køkkenmødding, og det er interessant, hvad han præsenterer i denne antologi af romanuddrag og reportager.LAURITZ PETERSEN lægger barsk ud med Madam Jakobsen, der har måttet pantsætte familiens bohave, taber troen på retfærdigheden, træller i iskolde vaskekældre for 1 kr. i dagløn - og franarres pengene af sin fordrukne bror. Det er de faste kønsroller i disse glimt af underklasseliv omkring 1900: De »gustengule« kvinder pukler, får bank og fantaserer om flugt, mens de skvattede mænd kvæler 8-10 bajere på arbejdet - hvis de er så heldige at have arbejde - og flere på beværtningen om aftenen.Antologien bringer os rundt i Københavns brokvarterer og indre bys slumhuse som ' Kommoden' og ' Ligkisten'. Ud på bodegaerne ' Gemytligheden', ' Palmen' og ' Sumpen'. Ud hos slagtere, der sælger bedærvet kød til kunder i gæld.Ud på arbejdspladserne - mergelgrave, en giftig cellulosefabrik, det sydende Carlsberg-bryggeri. Overalt slid, sult, kulde, sygdom, utøj, druk, vold og kriminalitet i alle aftapninger. De unge piger har kønne navne: Amalie, Flora, Leonore, Ludovika, men forude venter uønsket graviditet, halv-og helprostitution.Forfatternes grundtone er den vrede patos: ' Spild', ' Bundfald', ' Drømme der svandt', ' Svig og list' er nogle af titlerne.Men heldigvis er der også galgenhumor - en grotesk konfirmation, en vild nat i ' Ligkisten' og Trompet-Marie, der »ærligt og redeligt har ernæret sig ved hor« og nu er ved at dø af tuberkulose på fattiggården og fejrer afskeden med en forbudt flaske brændevin.Lige så frodigt fremtræder proletarsproget.Man forstår let »de brandholdigste eder« og udtryk som »sjangtilt«, »sjovialsk« og »den er krabat«. Man lærer også, at »professsionister« er faglærte folk, at »tjimdadera« betyder øretæver, og at »statsansættelse« vil sige at komme »ind at knurre« i Horsens Tugthus.DE 12, DER RAPPORTERER om proletarlivet, kender det tydeligvis indefra, men alle har gennemført en ' klasserejse' op i andre miljøer. Én er heltidsforfatter: bornholmeren Jakob Hansen. Seks er journalister, men selvlærte. En enkelt er lotterikollektør, en anden lærer, en tredje murer, arkitekt og tobaksgrosserer.Og så er der to socialt engagerede politifolk.Opdagelsesbetjent Carl Hansen Fahlberg udvandrede i 1907 til USA efter en dom for homoseksualitet, men forinden havde han udgivet ' Spild - Silhouetter fra Forbryderverdenen' (1905). Den fortæller fremragende om fængsler og ' tvangshuse', hvorfra stritskæggede fattiglemmer og drankere med svulne ben slippes ud over landet som vagabonder og herregårdsbisser, indtil de igen ryger i forbedringshuset - og ind i varmen »Nordenvinden bed som et rovdyr«, skriver Christen Bundgaard. Så godt skriver flere af de 12. Samme Bundgaard, hjemvendt fra USA, havde åbenbart også studeret Upton Sinclairs opgør med Chicagos kødindustri i ' Junglen' (1906), da han lod hovedpersonen i sin roman ' Proletarer' (1907) besøge Hamburgs slagterier, der tømmer deres slim ud i Elben, og høre socialistagitation i Folkets Hus.Flere af de 12 har tilegnet sig nye fortælleformer og impressionistisk teknik.Lauritz Larsen skildrer eminent et delirium-anfald med paranoia. Bogen slutter med Herman Bangs og Ludvig Hundrups rapporter om fattigliv, der kan røre en sten.DET ER EN MEDRIVENDE antologi, sikkert udvalgt af Arne Herløv Petersen med gode forfatterbiografier og henvisninger til videre læsning i e-bogsform.Det er ironisk, at den udkommer på Det Poetiske Bureaus Forlag, for den er alt andet end poetisk. Det er, i bedste forstand, ' rædselsrealisme' - den ægte vare fra klassesamfundets nederste regioner før velfærdsstatens tid.Det er tankevækkende, at det foregår bare 30 år før socialreformen og ' Matador'.Og at det arbejdende Carlsberg i Valby nu er omdannet til luksuslejligheder.kultur@pol.dk Forfatternes grundtone er den vrede patos: ' Spild', ' Bundfald', ' Drømme der svandt', ' Svig og list' er nogle af titlerne.
Fattiglemmer, drankere og prostituerede befolker medrivende antologi om underklasseliv for hundrede år siden.
» og såmænd også et journalisthold,« skrev arrangørerne for to år siden, men de blev klogere. Vi vandt, Henrik Steen Andersen (Politiken), Anders Halskov-Jensen og jeg. Og efter en tredjeplads sidste år (med en suppleant for Anders Halskov-Jensen), er the X-Pensive Winos klar igen; i dag er der igen DM i Blindsmagning på Hotelog Restaurantskolen i Valby.Mens dette læses, er jeg sikkert ved at blive ydmyget, for der skal selvfølgelig også held til, og desuden er mange dygtige hold, hele 42 styk af tre personer, tilmeldt i år. Om aftenen er der tilmed afterparty på restaurant La Bucca, så det er lidt af en fætter-kusine fest for branchen, og det hele er sjov og ballade, men alligevel: »En vinekspert er en person som med held og dygtighed har undgået at deltage i offentlige blindsmagninger,« meddelte Flemming Hvelplund, grand old man inden for vinjournalistik i forbindelse med en fødselsdag, og det har han ret i. Vi dyster om håneretten og har bortforklaringer med i rygsækken på forhånd, for blindsmagning af vin kan gå gruelig galt. Sidste år gættede jeg Bordeaux på Chave Hermitage 2011, en af mine absolutte yndlingsproducenter, som jeg tilmed lige havde besøgt, hvad jeg havde pralet af på facebook, så hovmod står for fald, det er sikkert og vist.Bortdømt igen Jeg valgte navnet The XPensive Winos til vores hold, selv om det egentlig er det navn, jeg har givet min smagegruppe af dekadente Bourgogne-elskere, og navnet er i forvejen tyvstålet fra rullestenen Keith Richards. Men noget skal der stå på sedlen, som inddrages efter hver vin og overlades til de strenge dommere, der giver point efter meget præcise regler og ikke er til at spøge med; sidste år blev vi bortdømt fra andenpladsen, fordi vi havde skrevet Stellenbosch på som område og ikke appellation (området er Western Cape). Det gjorde os meget vrede, sikkert fordi der var tale om sydafrikansk vin, hvorfor vi af en eller anden grund mente, man kunne tillade sig at være mere upræcis end f. eks. i Bourgogne.Vi smager 12 vine, to gange seks med en pause imellem. Man har ti minutter, og det er nok. Altså nok til at komme med et gæt.Vi har trænet i år. Altså ikke så meget dette at smage, som er noget man træner gennem mange år, men dette at smage sammen og sammen søge det gode resultat; det indebærer f. eks.at holde kæft, hvis man ikke har noget fornuftigt at byde ind med, og den øvelse kræver disciplin.Nedenfor ses nogle af de vine, vi øvede os på -og et par andre. Det er ikke alle vine, der virker i en træningssession, for de skal i en vis forstand være typiske.At narre de andre er ingen kunst, desværre.lillelund@jp.dk Fakta: Vin til blindebukkeLE CALDERA Etna Rosso, Italien 2011 Pris: 179 kr. Forhandler: Bichel Tør, ganske streng. Mineralsk, slank med en underliggende, let sødme. Ret elegant. Den skal næppe ligge så længe, denne her. RADFORD DALE Frankenstein Pinotage, Stellenbosch 2015 Pris: 269 kr. (v/ 6 stk.) Forhandler: wine.dk Lidt kamfer og røg. Let frugt. Elegant. Meget drikkevenlig for en ung pinotage, det frugtige indtryk sejrer. Og gjorde den svær at gætte. KATNOOK ESTATE Cabernet Sauvignon, Conowarra, Australien Pris: 219 (v/ 6 stk.) kr. Forhandler: wine.dk Mynte, cool, rank; en ægte cab, australsk også i sin sødme og fedme, men det stringente udtryk vinder. Flot vin til rødt oksekød med grillet kant. ÖKONOMIERAT REBHOLZ Siebeldinger Weisser Burgunder Von Muschelkalk, Pfalz 2014 Pris: 280 kr. (v/ 12 stk.) Forhandler: Laudrup Frisk næse. Urter, en meget let sødme og en anelse fedme i strukturen. Druesorten er identisk med pinot blanc og har den karakteristiske lethed.Slutter mineralsk og - ja - med en note af kalk. TALINAY Vinã Tabali Chardonnay Limari Chile 2014 Pris: 149 kr. (v/ 6 stk.) kr. Forhandler: Vinens Verden Ganske fed frugt; krydret, let røget med en alkohol, der dominerer en anelse. Kræver ilt. EBEN SADIE Columella Shiraz, Coastal Region Sydafrika 2014 Pris: 675 kr. (v/ 12 stk.) Forhandler: Laudrup Smuk, struktureret, ganske stram, om end mere åben end vanligt; dybt koncentreret shiraz, helt oppe og lege med de bedste shiraz-vine i verden.
Blindsmagning af vin handler også om held, og det er først og sidst en selskabsleg, men derfor er det alligevel vederkvægende at vinde mesterskabet.
Kalenderen skriver 2010, og Bjarke Ingels er i færd med at pakke den vigtigste del af sit liv ned i en kuffert. 
Bjarke Ingels tegner prestigebyggerier fra New York til Amager og topper lister over verdens mest indflydelsesrige mennesker. 
Hun var med, da De Vilde Engle røg i voldsomme slagsmål med Vietnam-demonstranter ved Saga-biografen i København.Hun var der, da der blev drukket lidt for mange bajere og uddelt lovlig mange øretæver på Bakken.Hun deltog også i de berømte og berygtede påsketræf på campingpladsen ved Møns Klint, hvor lejrchefen henviste ' Englene' og deres maskiner til pladsens mest afsides område.Men USA's rolle i Vietnam og John Waynes omstridte rolle i Vietnam-krigsfilmen ' De Grønne Baretter' var egentlig ikke et tema, de fleste ' Engle' spekulerede så meget over, husker den 70-årige Connie Kongstad i dag.Mine bedste år- Vi var unge og ude efter fest og ballade. Tingene udviklede sig bare, siger hun i et tilbageblik til tiden, da rockergruppernes forløber trak dramatiske overskrifter i medierne efter optøjer foran biografen flere aftener i træk.- Slagsmålene var kun en del af billedet. Vi var vel 150-200 stykker, der kørte ud sammen, og det var altså kun 20-30 af drengene, der holdt af at spille med musklerne.Vi andre brugte mest tiden på hygge og på at have det sjovt.- Jeg husker perioden som den bedste i mit liv. Vi knyttede nære venskaber, som stadig holder, selv om vi desværre er blevet færre med årene.Kapret på gadenSelv vakte hun mere end almindelig opmærksomhed, da hun turede rundt med læderjakkerne i 1960' erne. Ikke så meget i kraft af udseendet - mere fordi hun var en af de første selvkørende piger med egen motorcykel.Foto-assistenten med fast arbejde i Valby ville nemlig ikke være bagsædepassager og sneg på den måde en snert af kønslig ligeberettigelse ind i et fællesskab, der ellers hørmede af mand.Hun tog kørekort til motorcykel på sin 18-års fødselsdag.Det var 16. august 1964, og selv om den var noget af en skævert, set med rigtige biker-øjne, blev hendes nyindkøbte, østtyske MZ-motorcykel adgangsbilletten til det liv, hun den dag i dag ånder for.- Min gode veninde og jeg luftede MZ'eren på Vesterbrogade, da tre fyre vinkede os over og spurgte, om vi ikke havde lyst til at tage med ned på ABC-cafeteriet i nærheden.Det kunne vi da godt, mente vi, og sådan blev vi en del af ' klubben'.- Jeg indså dog hurtigt, at min nyerhvervede stolthed ikke var kraftig nok til det selskab og købte mig i stedet en Triumph Tiger 100. Den havde jeg stor fornøjelse af, fortæller Connie Kongstad.Børn bragt i sikkerhed Tigeren fragtede hende over de næste tre-fire år til adskillige træf og samlinger med ' Englene'. Sammen med kammeraterne kværnede hun og maskinen bl. a. ned over Sjælland til de årlige påsketræf på Møn, hvor de fastboende kaldte børn og unge i sikkerhed, når motorbrølet fra mere end 100 maskiner varslede, at læderjakkerne var på vej.- Vi blev ellers godt behandlet på campingpladsen.Lejrchefen anviste os altid en lidt afsides plads. Vi støjede lidt, og stemningen kunne godt være anspændt, når vi ankom. De andre campister kaldte børnene til sig, men det endte nu tit med, at flere af dem også deltog i hyggen omkring lejrbålet.- Det var en god tid. ' Drengene' var så søde. I dag ville mange af dem garanteret gå rundt med diagnoser med bogstaver som ADHD og den slags, men de bar os på hænder og fødder, husker Connie Kongstad.anr@eb.dk Drengene var så søde.I dag ville mange af dem garanteret gå rundt med diagnoser Tingene udviklede sig bare.
START: - Vi var unge og ude efter fest og ballade, fortæller hun i et tilbageblik til tiden, hvor rockernes forløbere trak dramatiske overskrifter.
Forleden var jeg ude at opleve det nybyggede og nyåbnede Experimentarium med mit barn og barnets far. Sammen med resten af Københavns børnefamilier skulle jeg måske sige, for der var godt nok mange mennesker og lange køer overalt. Men sådan er det, når nye kulturtilbud åbner.Det var en stor oplevelse for familiens mindste, der var vild med robotarme, sansetunnel, ubåd, laserlys-harpe og ikke mindst en kasse fuld af pruttelugt. Men her kommer så en lille prut fra moderen: Tre timers familiehygge kostede os 800 kroner! 500 kroner for indgang, 300 kroner for tre små kolde sandwich, kolbekaffe og vand i kafeteriaet.Barnet er klar til en tur mere og plager allerede. Men det er altså ret mange penge for lidt familieunderholdning.Tendensen er den samme på Den Blå Planet, hvor voksne betaler 170 kroner og børn 95 kroner for indgang. Og i Zoologisk Have (200 kr./100 kr.). Jeg er med på, at private virksomheder kan tage, hvad de lyster. Jeg er også med på, at disse forlystelser, og Tivoli sådan set også, sætter deres høje adgangspriser efter, at de prøver at lokke børnefamilierne til at investere i årskort. Men de koster 300-400 kroner og gælder kun for en person, og så skal resten af flokken stadig købe billetter eller også have årskort.Min bekymring her er ikke min egen pengepung. Men det bekymrer mig, hvis kulturelle oplevelser bliver forbeholdt over-og middelklassen. For der er rigtig mange gode kulturtilbud til børn, men de er også rigtig dyre. Som DR's Cirkus Summarum med sloganet: ' Det er sjovt, når alle er med!'. Men alle kan jo netop ikke være med, når det koster næsten 1.000 kroner for et barn og en voksen at tilbringe en dag sammen med Ramasjang-darlings som ' Motor Mille' og ' Onkel Reje' på en cirkusplads.Disse public service-skabte Ramasjangsuperstjerner har i øvrigt et veludviklet talent for at gøre karriere uden for DR-regi.Som når Kristian fra ' Ramasjang Mysteriet' spiller ' Hodja fra Pjort' på Folketeatret, eller lige nu, hvor ' Motor Mille' lokker fra siden af de københavnske busser, fordi hun har lavet en forestilling sammen med Cirkus Arena. Prisen starter ved 170 kroner per næse.Man kan også høre ' Musikken fra Cirkus Summarum' (fra 140 kr.) og ' MGP 17 Galla' (200 kr.). Behøver jeg minde om, at vi, også børnefamilierne, betaler 2.500 kroner om året i medielicens til DR, også for kvalitetsunderholdning til vores børn? DET STØRSTE problem er dog ikke Motor Mille, Hr. Skæg og de andres bijobberi, men at priserne på børnekultur og børneaktiviteter er så høje i disse år.Der kan ærligt talt ikke være mange enlige mødre, lavtlønnede, arbejdsløse, flygtningefamilier, kontantloftsramte forsørgere eller folkepensionist-bedsteforældre, der har råd til at lære børn betydningen af kultur og kunst.Dermed bliver kulturlivet socialt ekskluderende og kommer til at fremme en slags ghettofisering af kulturen. Den bliver indhegnet og forbeholdt de få i reservatet, de vellønnede. Men det er kulturen for vigtig til. For den handler om det grundlæggende, om dannelsen og om sammenhængskraften. Når børn af mindre velhavende forældre kun kommer til at opleve kultur, videnskab, kunst, museer og forlystelser på den årlige udflugt med klassen, risikerer vi, at kunsten forbliver fjern og heller ikke kommer til at betyde noget særligt for de kulturelt forarmede senere i livet.Men ingen skal stjæle fra børnenes fantasi, og det er jo netop det, som optrækkeriet gør. For kultur og kunst pirrer børns nysgerrighed og gør deres verden større. De skal allerede inden skolestart bombarderes med sanselige og forståelsesmæssige udfordringer, og det sker ikke kun socialt, men også ved skør pruttelugt på et museum, som måske senere i livet kan genopleves i et fysiklokale.Så det her er en opfordring til at holde priserne på et nogenlunde fornuftigt niveau hos kulturinstitutionerne. Det kan ikke være rigtigt, at det skal koste op mod 1.000 kroner at opleve noget kulturelt sammen en søndag som familie.Og så kommer her en lille opremsning af anbefalinger til ting, der ikke koster en bondegård, men er møghyggelige: biblioteker, Det lille Teater, når økokøerne slippes på græs (april), krokusblomsteksplosion i Kongens Have (lige nu), kirsebærtræer i flor (kommer snart), dukketeater i Kgs. Have, naturlegepladsen på Amager Fælled, Naturcenter Amager Strands aktiviteter for børn, CPH: DOXs børneprogram (kun 25 kr./billet), SMK, Nationalmuseet, Rundetårn, Den Gamle By, skateparker og Valby Vandkulturhus.ditte.giese@pol.dk Det kan ikke være rigtigt, at det skal koste op mod 1.000 kroner at opleve noget kulturelt sammen en søndag som lille familie.
Hvad gør vi ved, at kun os i øvre middelklasse efterhånden har råd til at tage vores børn med til kultur?
I alle ordentlige familier er der ting, man ikke taler om. Ind under gulvtæppet med skidtet, og der ligger det egentlig godt. På et tidspunkt er der så alligevel en tumpe i slægten, der ikke kan lade være med at bringe det forbudte emne på bane. Så sidder han der og kvidrer om uægteskabelig graviditet, afsoning af spritdomme eller værnemagervirksomhed, mens resten af familien tavst kigger ned i rødvinsglassene.Hvorfor er det, at jeg kommer til at tænke på udflytningen af statslige arbejdspladser i den forbindelse? Da Venstre-regeringen den 1. oktober 2015 bekendtgjorde, at man ville flytte 3.900 statslige job ud af København, brød jublen ud i Jylland, mens der lød advarsler og jammer øst for Valby Bakke. Siden fulgte de gebrækkeligheder, som var blevet forudsagt: Masseopsigelser, så hele styrelser med et hug var tømt for den erfaring og ekspertise, der var bygget op. Hele ledergrupper, der kvittede, så alt omkring samarbejde, drift og styring af organisationen skulle opfindes forfra. Rumlerier om stigende sygefravær og faldende produktivitet i nogle af de institutioner, som var listet i gang i deres nye rammer.Nu er det halvandet år siden, at udflytningen blev bekendtgjort. Mange steder er de flyttekasser, der blev pakket ned i København, for længst blevet pakket ud, og for længst er der blev kaldt på ansøgere til oceanet af tomme kontorstole.Så er det i orden, at jeg spørger, jyder: Hvordan går det egentlig med jeres nye, statslige arbejdspladser? Kører det? Eller skal man helst ikke spørge? Breder tavsheden sig nu? Bliver der kigget tavst ned i rødvinsglassene? Hvis man analyserer sagen med den del af hjernen, der tænker politisk, er jeres svar gii vet på forhånd. Det hænger sådan sammen: 1. En jysk borgmester, der antyder, at det faktisk har vist sig at volde problemer at få specialiseret, højtuddannet arbejdskraft til at flytte til Xby, er ikke rigtig klog. Hele ud-flytningsprojektet er baseret på en præmis om, at det ikke er noget problem at få nogen typer af medarbejdere til at flytte til Xby. Eller nogen anden by i Danmark.2. En jysk borgmester, der antyder ovenstående i år, er komplet idiot. Til november er der kommunalvalg. Det er i den grad ikke i år, at man som borgmester siger, at ens kommune vist bare ikke appellerer til børnefamilier/ bymennesker/ akademikere/ whatever.3. Regeringen og støttepartiet Dansk Folkeparti er ubrydeligt enige om, at udflytning af arbejdspladser fra København til Jylland er godt. De har bundet sig selv til samme mast som alle vest for Storebælt. Udflytningsprojektet er defineret som godt, uanset hvad der måtte vise sig af udfordringer i virkelighedens verden, fordi det er et opgør med københavneri og smalskuldrede Djøftyper, der er åh så kloge, at de skulle have hovedet pakket ind i vat.4. Borgmestre og andre talsmænd for de jyske byer, der har taget imod statsarbejdspladser fra København, kan mindst to-tre år endnu skyde spørgsmål til hjørne med et svar fra standardkataloget: »Vi mærker en masse pionerånd, og den, tror vi, kan bære os hen over mange ting«. »Det tager altid tid at få en ny organisation til at fungere«. »Ingen har prøvet en udflytning i den skala tidligere, så naturligvis viser der sig at være sten på vejen«. Find gerne på flere svar selv.Forstår I, jyder? Ud fra en spilteoretisk analyse er jeres svar givet på forhånd. Udflytningen af statslige arbejdspladser er en succes, fordi det modsatte ikke er en option.Men er det også det sande svar - nu her halvandet år efter beslutningen? Jeg spørger, fordi øvelsen ikke er helt billig.Regeringen forventede i begyndelsen, at det ville koste 400 mio. kr. at sende statsinstitutioner ud af København. Nu forventer regeringen, at regningen løber op i 1 mia. kr.Jeg spørger også, fordi trekløverregeringen sit regeringsgrundlag varsler udflytning af flere statslige institutioner. Ingen tvivl om, at jobeksport til Jylland er med til at skabe en bedre balance mellem land og by, og at jobeksporten dæmper en latent frustration over, at væksten i Danmark ikke sker demokratisk.Men før næste læs med ubesatte kontorstole sendes med statsbanerne, kan man vel godt stille spørgsmålet: Virker det? Ser de institutioner, der er blevet rykket vestpå, ud til at kunne levere varen? Eller ligger den sag bedst under gulvtæppet sammen med uægteskabelige graviditeter, afsoninger af spritdomme og værnemagervirksomhed?.erhvervspolitiskkommentatorfinans@finans.dk Ud fra en spilteoretisk analyse er jeres svar givet på forhånd.Udflytningen af statslige arbejdspladser er en succes, fordi det modsatte ikke er en option.
Kommentar JOBEKSPORT: Udflytningen af statslige arbejdspladser fra København er projektet, der ikke kan gå galt. Sådan da.
Der skal ansættes langt flere sagsbehandlere i de københavnske jobcentre, og de københavnske politikere skal tage magten tilbage fra de øverste embedsmænd i Beskæftigelsesforvaltningen og sikre en kulturændring på jobcentrene.Sådan lød opfordringen fra reformramte og fagfolk til de politikere fra beskæftigelsesudvalget i Københavns Kommune, der deltog i lyttemøde tirsdag aften i Valby.Mødet var arrangeret af de to sociale bevægelser Jobcentrets Ofre og Næstehjælperne, der i lang tid har kæmpet for at sikre anstændige forhold på de københavnske jobcentre, hvor sagsbehandlerne i dag har op til 220 sager hver, og syge kontanthjælpsmodtagere må vente i årevis på en afklaring af deres sag.- I bliver nødt til at investere på det her område og ansætte nogle flere sagsbehandlere, og det skal være uddannede socialrådgivere, sagde en af paneldeltagerne, Maj Thorsen, der er privat socialrådgiver.EN SYNKENDE SKUDEHun henviste til, at flertallet af sagsbehandlerne på Jobcenter Lærkevej kun har en seks uger lang uddannelse i jura og administration.- Og så skal der skal gøres op med den negative kultur, der siver ned i systemet ovenfra. Beskæftigelsesområdet er en synkende skude. Min opfordring til jer politikere er, at I skal bygge et nyt synkefrit skib, selvom det kommer til at tage lang tid, tilføjede hun.Hele Beskæftigelsesudvalget var inviteret med til mødet. Der deltog politikere fra Enhedslisten, SF, Socialdemokratiet, Radikale og Alternativet.De kunne lytte og stille spørgsmål, men ikke holde tale.Beskæftigelsesborgmester Cecilia Lonning-Skovgaard fra Venstre og Konservative havde valgt at blive væk fra mødet.Men de partier, der er til stede her, har jo et stort flertal i Borgerrepræsentationen og magt til at ændre på tingene, hvis i vil, lød opfordringen fra panelet og salen.- I må blive bedre end det beskæftigelsesudvalg, der sad før, til at sige stop. I skal være langt mere meget kritiske overfor forvaltningen, sagde Jan Frederik Hansen, der er jurist og bisidder og sad i panelet.Han henviste til, at København bevilger langt færre førtidspensioner og fleksjob end andre kommuner.- De øverste i forvaltningen skal have at vide, hvad de skal gøre, og hvis de ikke retter ind, må de fyres, erklærede Hanne Lykke, formand for fagforbundet Prosa, der deltog i mødet.Der kom mange konkrete eksempler på umenneskelig sagsbehandling frem.UMENNESKELIG BEHANDLINGLæge Benny Ehrenreich fortalte om en af sine patienter; en mand med autisme og social fobi, der aldrig har kunne arbejde. Fra han var helt ung har han været igennem mange forskellige tiltag omkring arbejdsprøvninger og andet.- Hver gang, der skulle ske nye ting, fik han angstanfald. Da førtidspensionsreformen så kom i 2013 blev han sendt ud i ressourceforløb.Og nu har jobcentret sendt ham i endnu et ressourceforløb, selvom manden aldrig har været eller kan komme ud på arbejdsmarkedet.Det er den rene tortur, konstaterede den praktiserende læge.Jane Pihlmann har kontakt til en kvinde på 59 år, der fik konstateret livstruende knoglemarvskræft i 2013 og kun er i live i dag, fordi hun får livsforlængende kemobehandling.Hun kan ikke få en førtidspension.Kommunen har i stedet sendt hende ud i et tre-årigt ressourceforløb. De siger, at det ikke kan udelukkes, at hendes arbejdsevne kan udvikles.- Det er tredje gang indenfor et år, at jeg oplever den behandling af dødeligt syge kræftpatienter. Kun takket være skrappe bisiddere lykkedes det at få førtidspension til de to andre. Nu skal vi så i gang med den her sag, sagde Jane Pihlmann.Liva Curdt holdt et hjerteskærende indlæg om, hvordan det rammer børn og unge i en familie, når forældrene er reformramte.- Min mor var på kontanthjælp i næsten 10 år, før hun fik bevilget fleksjob. Hvorfor skulle det tage så lang tid? Allerede det første sted, hun var i arbejdsprøvning, ville de godt ansætte hende i fleksjob, men kommunen sagde nej. Syge skal have omsorg og forståelse, men det er noget helt andet, der sker på jobcentrene, fortalte Liva Curdt.LOVEN SKAL ÆNDRESDet blev fremhævet på mødet, at Københavns Kommune kan forbedre sin praksis markant indenfor lovens rammer.Men samtidig slog både panelet og mange i salen fast, at loven er alt for stram, og at der skal kæmpes for at få ændringer igennem nu, hvor politikerne er ved at evaluere reformen af førtidspension og fleksjob.Der var stor ros på mødet til Jobcentrets Ofre og Næstehjælperne for at have sat problemerne på jobcentrene på den politiske dagsorden.Syge skal have omsorg og forståelse, men det er noget helt andet, der sker på jobcentrene.LIVA CURDT.FAKTATilgang til førtidspension i 2016: København: 322, Aarhus: 370, Aalborg: 249, Odense: 386, Esbjerg: 178, Randers: 254.Tilgang til fleksjob i 2016: København: 190, Aarhus: 422, Aalborg: 221, Odense: 312, Esbjerg: 197, Randers: 143.Indbyggertal 2016: København: 591.481, Aarhus: 330.639, Aalborg: 210.316, Odense: 198.972, Esbjerg: 115.748, Randers: 97.520.Kilder: Danmarks Statistik og Jobindsats.dk.
FØRTIDSPENSION Reformramte møder politikere Politikere fra beskæftigelsesudvalget i Københavns Kommune fik en række meget konkrete anvisninger til handling med, da de tirsdag var til lyttemøde med reformramte og en række fagfolk.
FLS-topchefen, Thomas Schulz, har fuld tillid til sin strategi og kan ikke se behovet for justeringer, selvom stor tysk konkurrent laver ravage i markedet med markante prisreduktioner. 
Tysk konkurrent sænker priserne markant, men Thomas Schulz nægter at pille ved strategien og justere priserne. 
Det er egentlig helt ubegribeligt. Selv om det kun er lidt over fem år siden, Vestas stod med det ene ben i graven, fremstår verdens største vindmølleproducent i dag som en veldrevet, solid og modstandsdygtig virksomhed med en gylden fremtid. Alligevel er der ingen finansiel investor, pengetank eller fond med dybe lommer, der har kastet sin kærlighed på aktien og købt op for at udgøre et stabiliserende anker. Det har Vestas nemlig alt mulig behov for.I et af sine sjældne interviews kom Vestas' bestyrelsesformand, svenskeren Bert Nordberg, sidste efterår med en uforbeholden invitation til interesserede investorer om at blive netop en langsigtet storaktionær, der kunne give finansiel sikkerhed og samtidig give sparring til bestyrelsen om de lange linjer for udviklingen af selskabet. Fordelen ved at have mindst én synlig ejer kender han fra sin tid som topchef i Ericsson, der hører til i Wallenberg-familiens investeringsunivers.Vestas er efter en lang optur på ny blevet ramt af uro på aktiemarkedet. Det er til dels selskabets egen skyld. Den relativt svage nedjustering i det netop aflagte kvartalsregnskab blev fulgt op af kommentarer om intensiveret priskonkurrence, der bl. a. er sat i gang af nye vinde på markedet for vindmøller.Det fik hurtigt en række analytikere og investorer til at frygte en gentagelse af vækstsammenbruddet i Novo Nordisk, hvor prispres på kort tid skar 40 pct. af markedsværdien.Men vindkraft er kommet for at blive, da udbudsauktioner gør den konkurrencedygtig over for konventionel fossil energi, og det vil alt andet lige gøre industrien mindre afhængig af statsstøtte. Det mindsker den politiske risiko, og hele markedet bliver både mere forudsigeligt og mere kommercielt.Men det vil - i det mindste på kort sigt - udhule lønsomheden, da priserne falder. Det skaber en masse usikkerhed, fordi ingen ved, hvornår prispresset stopper, da alle vil gå efter at øge volumen. Tesen er, at en mere effektiv produktion og en bedre udnyttelse af kapaciteten skal kompensere for den tabte indtjening.Vestas står utvivlsomt stærkt, da virksomhedens lønsomhed er markant bedre end konkurrenternes, hvor flere lider så meget, at de bejler til andre rivaler for at vinde kritisk masse. Fusionen af dansk/ tyske Siemens og spanske Gamesa skal netop ses i dette lys, men sammenlægningen er mildest talt kommet dårligt fra start med utilfredsstillende indtjening, massefyringer og en vanskelig integrationsproces. Dertil kommer, at Vestas er den eneste aktør, der reelt er global med solid tilstedeværelse på alle kontinenter.For omkring to år siden var cement-og ingeniørkoncernen FLSmidth også ude i tovene med vigende konjunkturer og et minemarked i kanvassen. Konkursspekulationer om en af de store mineoperatører skabte en masse uro, og det fik Lundbeckfonden og Novo Nordisk Fonden til hurtigt at købe sig op til en samlet aktiepost på omkring 25 pct. Valby-koncernen fik dermed to hårdt tiltrængte ankerinvestorer.FLSmidth ligger i udkanten af de to fondes investeringsmandater, der primært har fokus på sundhedssektorerne. Men netop kombinationen af en globalt markedsledende virksomhed med et godt produkt, en stærk ledelse og en troværdig og bæredygtig forretningsmodel koblet sammen med en attraktiv prissætning fik alligevel fondsforvalterne til at hive den store tegnedreng frem.Glencore gik ikke konkurs, den kinesiske vækst er ikke styrtet sammen, og nu er mineindustrien så småt begyndt at investere i nyt udstyr igen. Det var for den langsigtede investor, der tænker i konjunkturcykler i stedet for kvartaler, en god købsmulighed.Det er svært ikke at fremhæve de åbenlyse paralleller til Vestas, hvis aktie nu er faldet ca. 30 pct. fra toppen i sommer og med en børsværdi på 90 mia. kr. og 20 mia. kr. i kassen kan se attraktiv ud for den langsigtede investor.Det er selvfølgelig begrænset, hvor mange danske pengetanke, der kan smide op mod 10 mia. kr. i en enkelt investering. Men det er set før. Eksempelvis løb ATP's nylige køb af aktier i Københavns Lufthavne op i netop 10 mia. kr., Novo Nordisk Fonden erhvervede en betydelig ejerandel i amerikanske Convatec for knap 9 mia. kr., mens Legofamiliens pengetank, Kirkbi, har købt aktier i ISS og NKT for et milliardbeløb. Går A. P.Møller Fonden f. eks. efter at investere i grøn energi i fremtiden, kan det forventede provenu fra det nylige salg af Maersk Oil nemt finansiere en aktiepost i Vestas på 20-25 pct.Alle virksomheder har brug for aktive, engagerede ejere, der kan holde fast i roret i hård søgang, sætte en kurs, der ikke kun sikrer værdiskabelsen på kort sigt, men især på langt sigt, og skifte bestyrelsesformanden ud, hvis det bliver nødvendigt.Vestas har brug for en stærk og synlig storaktionær.soli@finans.dk Vestas er efter en lang optur på ny blevet ramt af uro på aktiemarkedet.Det er til dels selskabets egen skyld.Søren Linding, virksomhedsredaktør.
ENERGI: De fondskontrollerede selskaber har en, ISS har en, og børsaktuelle TCM Group får flere. Vestas bør også få en stabil, langsigtet ankerinvestor.
Noget af det fedeste ved at emigrere fra Aarhus til København er, at her er fladt som en pandekage.Du kan tage cyklen på arbejde uden at skulle slide dig op ad de bakker, som den jyske hovedstad er anlagt på. Du kan nyde cykelturen og ankomme uden at være stakåndet og gennemblødt som en gammel gymnastiksok.Du kan ligefrem sende snaps til dine venner af svanebådene nede på Peblinge Sø, mens du afslappet kører hen over Dronning Louises bro.Men ligesom lækkert sommervejr giver livsbetingelser til myg, så muliggør hovedstadens flade terræn også en flåde af christianiacykler, som fylder gader og stræder som Fiat Pandaer på en jysk landevej.Har du brugt tid bag rettet på netop landevejen, kender du utvivlsomt irritationen ved at være fanget bag nogen, der ikke deler din opfattelse af hastighedsbegrænsningen som vejledende - uden mulighed for at overhale dem.Da jeg sidste år tog afsked med min sølvgrå Seat Ibiza og flyttede til København, så forventede jeg dog, at det var en irritation, som jeg sjældent ville føle igen. Men jeg rammes jævnligt af en form for deja-vu.Eksempelvis da jeg den anden dag, med fingrene trommende på styret, lå bag en enorm kasse på hjul, der fyldte cykelstien.Drengen på ladet havde en alder, hvor jeg med bævende læbe allerede et par gange havde fået pillet asfalt ud af mine knæ og albuer.Jeg fik flygtigt øjenkontakt med drengen på ladet, da han et kort øjeblik kiggede op fra mors iPad for at betragte verden, der gled forbi.Der åbnede sig pludselig et hul i feltet, og jeg øjnede chancen og overhalede med ekstra meget fart for ligesom at illustrere min utilfredshed over for drengens mor, der med næsen i sin mobil trampede transportkassen frem i roligt tempo. På cykelstien langs Assistens Kirkegård, der hvor den igen bliver bred, strøg jeg forbi endnu fire eksemplarer, og her gik det op for mig, hvad de mindede mig om - ud over Fiat Pandaer på en jysk landevej: Kænguruer på Animal Planet. Hoppende rundt i den australske outback med deres unger hængende i pungen foran. De manglede bare en iPad, så var den der.JEG FIK NÆSTEN ONDT af ungerne, de københavnske vel at mærke. For mon ikke det her lidt for lange ophold i pungen ligger til grund for, hvorfor så mange forældre kimer universiteterne ned for at høre, om det nu kan være rigtigt, at lille Noah eller Karla ikke kan komme ind på psykologi, bare fordi deres snit er for lavt? Eller at ungerne er begyndt at ringe hjem fra Roskilde Festival for at klage over, at det er koldt og vådt? Jeg havde lige passeret Kebabistans gule skilt, da selvindsigten ramte mig i panden som en skadefro lægtehammer i form af et telefonopkald, som 17-årige Emil i 2007 foretog på Roskilde i øsende regnvejr og mudder til knæene: »Moar Har I ikke lyst til at køre til Sjælland og hente mig på søndag? Her er virkelig vådt«. emil. arenholt@pol.dk.Jeg fik flygtigt øjenkontakt med drengen på ladet, da han et kort øjeblik kiggede op fra mors iPad.Fakta: MINIPORTRÆT Emil Arenholt MosekjærAlder og beskæftigelse? 27 år og journaliststuderende Hvor kan du køre hurtigst på cykel i København? Valby Bakke er jo ikke værre end en parcelhus-indkørsel i Aarhus.Men ned ad den er nok det bedste bud.Hvor nyder du mest at cykle i København? Alle andre steder end der, hvor der ligger brosten. De får nemlig min kæde til at hoppe af.Hvad dit bedste tip til at tøjle utålmodigheden på cykelstien? System of a Down!.

Hvor bor du? »Jeg bor på Nørrebro, oppe ved Den Sorte Plads. Der har jeg boet i tre år. Det er et multikulturelt kvarter, og der bor mange forskellige typer. Både hvad nationaliteter og aldersgrupper angår. Det er noget af det, jeg sætter rigtig meget pris på«. Hvad kendetegner dit kvarter? »Der er en dejlig stemning, gode mennesker og mange gode hæng-ud-steder.Der er mange dejlige parker og pladser, hvor man har lyst til at være«. Du har valgt, at vi skal mødes i din lille nyttehave tæt ved Lersøparken. Hvad betyder det her sted for dig? »Jeg fik en nyttehave i Lersøgrøftens Integrationshaver for et par år siden. Den har virkelig været et rigtig dejligt åndehul for mig. Det er fedt at komme ned og grave lidt og dyrke nogle urter og generelt bare koble af. Nyttehaverne er bygget sådan op, at den ene halvdel er reserveret til folk, der er født uden for Danmark, og den anden halvdel til folk født i Danmark. Og haverne fungerer virkelig godt som integrationsprojekt. Der er folk fra hele verden samlet her, og man falder jo nemt i snak, fordi haverne ligger lige op ad hinanden, og der er en del fælles aktivitetsdage«. Hvor i byen dufter der bedst? »Jeg synes, der dufter rigtig godt lige her! Lige nu dufter der skønt af kløverblomster.Der dufter også godt og frisk af hav ude ved Nordhavn. Når vinden blæste rigtigt, dengang jeg boede på Østerbro, så kom den der havduft ind ad vinduerne.Det kan jeg godt lide«. Hvor går du ud og hører musik? »Det afhænger af, hvem der spiller snarere end selve stedet. For nylig var jeg til koncert i Insula, som er en lille pladebutik i Blågårdsgade. Jeg har også været til et par koncerter i Dansehallerne og Brorsons Kirke. Og så øver jeg oppe på Mayhem med mit band. Mayhem danner rammen om en masse forskelligt eksperimenterende musik, og det er et sted, som er meget kollektivt«.Hvad ville du vise udenlandske gæster i København? »Jeg vil anbefale havnebussen til alle! Det er så dejligt lige at sejle over havnen og kigge på byen fra vandet. Da jeg opdagede bussen første gang, begyndte jeg at tage den så tit, jeg kunne. Jeg ville også tage gæster ud til nogle seje lokale tiltag, for eksempel fællesspisning ude i Trampolinhuset eller performancefest i Danseatelierne i Valby. Begge er nogle seje initiativer, som er skabt af folkene i byen«. Hvis du fik en stor pose penge, hvad ville du så forandre i byen? »Jeg ville bruge nogle penge på at støtte op om de væresteder, der er for hjemløse.Jeg synes, det er blevet meget tydeligt i gadebilledet de seneste ti år, at der bare er kommet flere og flere hjemløse og flere og flere, som systemet taber. Der er mange tiltag for at gøre byen smukkere og renere, men måske mangler der lidt mere til de svageste«. Hvis du havde en stor bulldozer, hvad ville du så fjerne? »Måske ville jeg fjerne noget af det der mislykkede røde asfalt langs muren på Den Røde Plads, og så ville jeg så græs der igen. Jeg savner det græs«. Hvad kan give dig følelsen af, at du bor i en fantastisk by? »Det kan lyset. Lyset er jo noget helt særligt heroppe nordpå, især i København.Det er utrolig klart. Og om sommeren er der mange nuancer i lyset, fordi dagene er så lange. Og så kan havet omkring København også give mig den følelse«. Hvor i byen føler du mest ro? »Her i min nyttehave. Men jeg kan også godt lide at tage karbad i Sjællandsgadebadet, hvis jeg har brug for at slappe af«. Hvordan kan du blive allermest irriteret på København? »Når vi kommer til at ligne hinanden for meget i København, og når det sociale samvær borgerne imellem bliver meget opdelt. Jeg synes, der kan være en tendens til, at vi i høj grad bevæger os inden for vores egen aldersgruppe og eget segment.Det kan godt blive lidt kedeligt«. Hvad kan København lære af udlandet? »I virkeligheden tror jeg, København bliver styrket ved at sætte pris på sit eget særkende og de indbyggere og lokale fællesskaber, der er - og ligesom dyrke det i stedet for at kigge på alle mulige andre storbyer og tænke, at man skal være ligesom dem«. Hvis du var overborgmester i København, hvad ville du så tage fat på? »Jeg ville bakke endnu mere op om nogle af de visionære, lokale tiltag, som findes.Og så ville jeg arbejde på boligmanglen!«.ibyen@pol.dk .
Komponist og trommeslager Jaleh Negari, der giver koncert i aften med bandet Selvhenter på KB 18, dyrker sin nyttehave og det lokale.
Luk lige øjnene. Og lyt så til stemmen.Solbjørg Højfeldts røst er et perfekt modulerbart, mangefacetteret instrument.Ikke alene er den smuk. Den kan også så meget. Snart distanceret, måske ligefrem frostbidt. Så varm, omfavnende, nænsom.Og lukker man gluggerne op, er det også sådan Solbjørg Højfeldt ofte virker på scenen i den lange karriere, hun efterhånden har haft - og stadig har - i dansk teater. Hed og sval.Det er denne pendulering mellem polerne, der gør hende til den fremragende skuespiller, hun er.Hun er kakkelovn og køleskab! Parret med noget tilbageholdende, noget kontrolleret, lad os bare kalde det bevidst hæmmet. Hun krænger ikke følelserne demonstrativt ud. Til gengæld er der ingen tvivl om, at hun kunne stå i lys lue. Hvis hun altså ville.»Man skal overlade noget til publikum, så man ikke som et præservativ presser hele møget ned over dem,« som hun selv har formuleret det for nogle år siden i et interview med Berlingske.En skuespiller kan alt, er overbevisningen.Spændvidden har hun for alvor givet sig selv lov at vise de senere sæsoner, på nogle af de mindre københavnske scener og ikke mindst i de soloprojekter, hun har påtaget sig som con amore-projekter.Nobelpristageren Elfriede Jelineks enetale »Jackie« om ikonet Jackie Kennedy Onassis for eksempel. Og sidste år havde hun selv skaffet sig rettighederne til at dramatisere den islandske forfatter Hallgrímur Helgasons roman »Kvinde ved 1000 grader«. Stærk og usentimental var hun - og efter spilleperioden i København rundt i landet. En præstation, der var stærkt medvirkende til, at hun fik den fornemme Lauritzen-prisen.På scene og lærred har hun en overgang måttet kæmpe for ikke at blive typecastet som det, hun ligner: En smuk, elegant og følelsesforskanset overklassefrue med erotikken ulmende under den isafkølede facade.Der har dog været så meget andet, fra »Kameliadamen« over »Gøgereden«, »Agnete«, »Vejen til Mekka« og »Godnat, mor« i samspil med Bodil Udsen.Kunst er humanitært arbejdeOg tag et par nyere eksempler, et let karikeret, men fornemt administreret modermonster i Teater Grobs »På herrens mark« i sæsonen, der lige er gået, samt den noget grænseoverskridende, moderne bedste i »Ditte &amp; Louise« på TV.Eller hvad med hendes skægge Magdelone i »Den stundesløse« på Grønnegårds Teatret - et komisk pletskud i følelsernes vold. Og nu vi er ved Holberg i det fri, så har hun også efterhånden samlet sine erfaringer og er blevet instruktør, bl. a. med en munter, lidt traditionelt opfattet »Henrik og Pernille«. Herhjemme også bl. a. en flot »Amadeus« på Østre Gasværk Teater, og på den anden side af Øresund en række store forestillinger på stadsteatret i Helsingborg.Meningen med det hele? Med at stå på en scene foran andre mennesker? »Kunst er også et stykke humanitært arbejde,« har hun sagt til Berlingskes teatermagasin på nettet, »Teatersnak«. Teater er nemlig til, ikke for hendes, men for publikums skyld.jso@berlingske.dk Fakta: Solbjørg HøjfeldtBlå bogMøbelsnedkerdatter fra Valby.Oprindelig uddannet laboratorietekniker, siden uddannet fra Aalborg Teater i begyndelsen af 1970erne. Fra slutningen af samme årti freelancer med base i København.Har medvirket i en lang række film og TV-serier, bl.a. gennembrudsfilmen »Slingrevalsen«, »Zappa«, »Riget« og »Taxa«, »Sommer« og »Ditte &amp; Louise« -kan snart ses i DRs nye serie »Herrens veje«. Kan næste sæson opleves i »Requiem« på Betty Nansen Teatret samt i repremieren på »Kvinde ved 1000 grader« på Folketeatret. Hun har undervist på Statens Teaterskole.Er gift med skuespilleren Henning Jensen.
70 i morgen. Skuespilleren og instruktøren Solbjørg Højfeldt ved, at en skuespiller skal overlade det til publikum at tænke selv.
Han havde troet, at formanden for modstandsgruppen ville holde en tale. Men alle var stille.Det fortæller 91-årige Jens Ege, tidligere modstandsmand og formand for foreningen Danske Veteraner, om morgenen den 5. maj 1945, hvor modstandsgruppen efter Danmarks befrielse mødtes i hovedkvarteret i Valby." Det var en ganske mærkværdig fornemmelse. Pludselig var risikoen og angsten væk," fortæller han.Antallet af modstandsfolk, der hørte meddelelsen om, at de tyske tropper i Danmark havde overgivet sig, bliver ikke overraskende færre og færre. Der findes ingen offi-cielle tal over antallet af nulevende modstandsfolk, men Jens Ege og Jakob Sørensen, historiker, ph. d. og forfatter til en række bøger om Anden Verdenskrig, vurderer begge, at der er tale om en lille gruppe på højst 100 mand.Tal fra Moderniseringsstyrelsen og Arbejdsmarkedets Erhvervssikring viser, at antallet af modtagere af Frihedsfondens Hædersgave, som også omfatter efterladte enker og børn, de seneste ti år er faldet med 65 procent.Og fraregner man de efterladte, modtager kun 235 modstandsfolk og kz-fanger i dag hædersgaven, der er tænkt som en økonomisk påskønnelse af personernes indsats under Anden Verdenskrig. I 2014 var tallet 435 personer.Men det kommer ikke til at ændre vores erindring om modstandskampen, når de sidste vidner forsvinder, siger Jakob Sørensen." Rigtig mange centrale aktører har været døde i mange år. De, der endnu lever, lever jo ikke nødvendigvis i kraftaf, at de gjorde noget særligt, men i kraftaf, at de er blevet meget gamle. De stærkeste fortællinger er allerede blevet nedskrevet," siger han og fastslår, at den kollektive erindring om Befrielsen stadig er stærk blandt danskerne." Vi interesserer os for Befrielsen og ønsker at markere den, og det skyldes ikke mindst, at der fortsat er masser af børn af modstandsfolk, som har en stor interesse i perioden og giver interessen videre til deres egne børn," siger Jakob Sørensen.Da Jens Ege som 19-årig sluttede sig til modstandskampen som cykelbud, var det et ungdomsoprør næret af en forargelse over de voksne, der talte om at yde modstand mod tyskerne, men alligevel lod stå til. Modsat Jens Ege ønskede 93-årige Lis Mellemgaard, der er tidligere medlem af modstandsgruppen Holger Danske, overhovedet ikke at være med i modstandsbevægelsen." Men jeg kunne ikke lade være. Jeg så, hvad der skete i Danmark og andre lande," siger hun.At blive en del af modstandsbevægelsen handlede om venners venner, fortæller hun. Modstandskampen beroede først og fremmest på vennetjenester, fortrolighedsbekendelser og gensidig tillid.Det var løst, og det var farligt, fortæller hun.Lis Mellemgaard selv var en af modstandsbevægelsens få kvinder. Hun kendte kun perifert de andre af frihedskampens kvinder, der levede stilfærdige liv og holdt sig i baggrunden." Kvinder i modstandsbevægelsen blev ikke accepteret på lige fod med mænd, men jeg var accepteret i gruppen, måske fordi jeg var kæreste med et af gruppens andre medlemmer. Jeg var involveret i mange ting og gik helhjertet ind i dem," fortæller hun.Lis Mellemgaard husker krigens afslutning tydeligt.Da beskeden kom om aftenen den 4. maj 1945, sad hun og andre medlemmer af Holger Danske i spisestuen på Gentofte Hotel, som var centrum for mange af Holger Danskes aktiviteter. De snakkede om en stjålen varevogn, som skulle afhentes og bruges til at finde og likvidere stikkere." Pludselig stormede gæster ind i spisestuen. Folk sagde: ' Krigen er slut. Danmark er frit.' Folk dansede rundt, og der blev en vældig jubel. Det var en meget mærkelig fornemmelse.Jeg kan huske, at jeg tænkte: ' Hvad skal vi så bruge den bil til?'," siger hun.I dag markeres Befrielsen i Mindelunden i København, der udgjorde det blodige centrum for den tyske besættelsesmagts henrettelser af danske modstandsfolk. Ved krigens afslutning fandt man ligene af over 200 danskere, der blev henrettet i løbet af krigen, hvoraf mange siden er blevet bisat i Mindelunden.Hvert år den 4. og 5. maj mindes Jens Ege den mærkværdige følelse af at have overlevet. I aften får han æren af sammen med kulturog kirkeminister Mette Bock (LA) at tage det første spadestik til det nye Frihedsmuseum, der skal stå, hvor det tidligere museum brændte ned i 2013 ved Kastellet i København.Frihedsmuseet åbner i 2019 og kommer hovedsageligt til at ligge under jorden som et symbol på undergrundshærens skjulte kamp under krigen.Det har en central plads i historien om modstandsbevægelsen og frihedskampen, siger Jakob Sørensen." Det oprindelige museum blev etableret på baggrund af en folkeindsamling og havde i kraftaf folkets vilje en stor autoritet og en stærk kobling til historien. Det bliver spændende, om det nye museum får samme autoritet," siger han. J.thomsen@k.dk Vi interesserer os for Befrielsen og ønsker at markere den, og det skyldes ikke mindst, at der fortsat er masser af børn af modstandsfolk, som har en stor interesse i perioden og giver interessen videre til deres egne børn.JAKOB SØRENSEN, HISTORIKER OG FORFATTER.
I dag markeres Danmarks befrielse. Kun få af frihedskampens mænd og kvinder er tilbage, men glædeskapitlet i danmarkshistorien står stærkt i vores kollektive erindring, siger ekspert.
Regeringen bør ikke stiltiende se til, at hele København bliver omdannet til parkeringszone, som teknik-og miljøborgmester Morten Kabell (EL) foreslog i Berlingske i går.Det mener Venstre i hovedstaden, der opfordrer regeringen til at gribe ind, hvis Borgerrepræsentationen gør alvor af en betalingszone i hele Københavns Kommune.»Det er ikke hver dag, jeg slynger om mig med krav om regeringsindgreb, men København er hele landets hovedstad, og der er simpelthen brug for, at vi kan besøge og handle med hinanden, uden at der bliver opstillet for mange restriktioner. Vi har at gøre med Betalingsringen 2.0, så der er behov for, at en voksen kommer ind i lokalet og får sat en stopper for det,« siger Martin Geertsen, Venstres politiske leder i Hovedstaden.Han mener, at den linje, der er lagt op til, besværliggør og fordyrer tingene for såvel Københavns gæster som københavnerne selv og risikerer at stå i vejen for vækst.»Det er for mig at se et projekt, der sandt at sige ikke har ret meget andet at gøre end at være pengemaskine for Københavns Kommune, og det er et problem,« siger Martin Geertsen.Hvorfor blander du dig som regionspolitiker i, hvad Københavns Kommune gør? »Når Københavns Kommune foretager sig noget, der er så indgribende i forhold til vores mulighed for at besøge hinanden, er det sådan set noget, der kommer til at påvirke hele regionen, og derfor blander jeg mig,« siger Martin Geertsen.Transportordfører i Venstre Kristian Pihl Lorentzen er enig med Martin Geertsen i, at Morten Kabells vision rammer ved siden af, og han har i sinde at stoppe den.»Det ligner et ideologisk felttog fra Morten Kabells side, og det virker, som om at der er gået kommunalpolitik i den. Jeg er skuffet over, at han vil forhindre borgere udefra i at parkere i deres egen hovedstad i stedet for at koncentrere sig om at skabe nogle flere parkeringspladser i København, hvor folk lige nu kører desperat rundt. Det er en uholdbar udvikling, og jeg vil se på, hvilke midler der skal i brug, så vi kan standse den. Det vil jeg drøfte med ministeren,« siger han.Borgmester Morten Kabell er imidlertid uforstående over for Venstres kritik: »Det er sjovt, at Venstre nu kræver et regeringsindgreb for at kunne regulere parkeringen i København, når Frederiksberg for knap tre år siden indførte betalingsparkering i hele kommunen uden dette ramaskrig.Er det gået under radaren hos Venstre, eller er det kun interessant at diskutere parkering i kommuner med et rødt styre? Pendlerne har alle muligheder for at tage den kollektive transport til København og lade bilen stå uden for byen, og vi har hverken brug for den stillestående trafik eller den forurening, de fører til,« siger Kabell i et skriftligt svar.Ifølge transportminister Ole Birk Olesen (LA) er det op til Københavns Borgerrepræsentation, om den vil bakke op om Morten Kabells forslag.»Jeg mener generelt, at bilister i Danmark betaler rigeligt i skatter og afgifter i forvejen. Parkeringsbetalinger er velbegrundede, når de er nødvendige for at regulere trafikken og sikre en hensigtsmæssig fordeling af parkeringspladser. Men hvis det ikke er tilfældet, vil bilisterne bare opleve betalingen som en urimelig ekstrabeskatning,« lyder det i et skriftligt svar til Berlingske fra ministeren.1. marts indførte Københavns Kommune nye betalingszoner på Ydre Østerbro, Ydre Nørrebro og i Valby, så pladserne ikke længere er gratis.perd@berlingske.dk amth@berlingske.dk 
Venstres transportordfører, Kristian Pihl Lorentzen, har i sinde at gribe ind, hvis Københavns Borgerrepræsentation indfører flere nye betalingszoner, så det fremover koster penge at parkere i hele kommunen.
København. En lille og stille hær af frivillige æder sig dag for dag ind på vitale dele af den danske kulturarv.Bevæbnede med computere og en god portion tålmodighed taster de oplysninger fra Rigsarkivets gulnede dokumenter ind i deres computere, så fortiden bliver tilgængelig på nutidens digitale platforme.Ifølge en af kvinderne bag, arkivar og såkaldt crowdsourcing-koordinator Katrine Tovgaard-Olsen, er de frivilliges arbejde revolutionerende.Ved at digitalisere de gamle dokumenter kan almindelige danskere nemlig med et par klik og et søgeord på ingen tid suge oplysninger ud af arkivet, som tidligere krævede ugers arbejde og indgående kendskab til arkiver.»Det betyder super meget. Vi får sat strøm til alle de gamle gule papirer, så vi med de frivilliges hjælp kan gøre den arkivalieskabte kulturarv tilgængelig for så mange som muligt,« siger Katrine Tovgaard-Olsen.Hun anslår, at der løbende er mellem 400 og 600 ' tastere', der bidrager til digitaliseringen.»Mange bruger det som afslapning og alternativ til Wordfeud (applikation med bogstavspil, red.). Vi kan for eksempel se, at når vi andre går på påskeferie eller juleferie, så er der rigtig mange, der sætter sig til tasterne,« siger Katrine Tovgaard-Olsen.En af dem er Naya Pedersen fra Valby, der for nylig har mistet sit arbejde som kontorassistent, og som siden november hjemme fra sin lejlighed har kastet sig over tasteriet.»Jeg gør det, fordi jeg interesserer mig for slægtsforskning på privat basis, og så synes jeg, at det er sjovt og spændende at være med til at indtaste, så andre også kan få gavn af det,« siger hun.Taster hver torsdagNaya er også blandt de tastere, der dukker op, når Rigsarkivet en gang om måneden inviterer til tastehygge i den gamle skolestue i Provianthuset, som Christian IV fik bygget i begyndelsen af 1600-tallet.Her er der stillet små glasskåle frem med småkager, og fra termokander kan tasterne skænke sort kaffe i plastikkopper, mens de overfører dokumenternes kringlede bogstaver til tastaturet.»Jeg kommer, fordi jeg er alene, og så er det en gang imellem rart at komme ind at hygge sig med nogle andre, som har samme interesse,« siger Naya Pedersen Hver torsdag sætter hun sig til tasterne, når morgenkaffen er hældt op, og det hænder, at klokken bliver syv om aftenen, før hun lukker ned for sin laptop.»Alle de andre dage laver jeg alt muligt andet. Da søger jeg job og går til workshops. Men torsdag er helliget det her, for jeg skal også holde fri en gang imellem.Så du sidder faktisk og holder fri lige nu? »Ja, jeg holder fri og hygger mig med noget, jeg interesserer mig for.« Ifølge Katrine Tovgaard-Olsen varierer fremmødet til tastehyggearrangementerne fra et par stykker til op imod 20 styk.Da Ritzau kigger forbi, er der to.Ud over Naya Pedersen er det Jørgen Kristensen fra Slagelse, der som passioneret slægtsforsker har været en del af tastegruppen i årevis.Også han peger på glæden ved at gøre kilderne tilgængelige for flere, men han ser også en bagside ved de digitaliserede kilder.»På en måde er det også lidt synd, for folk lærer jo ikke at læse gotisk skrifteller på anden måde at tyde selve de gamle dokumenter,« siger han og fortsætter: »Til sidst er der ingen, der kan det længere. Se bare på eleverne i tredje klasse i dag, de kan ikke engang læse håndskrift.« Før det går så galt, maner arkivar Katrine Tovgaard-Olsen dog til besindelse: »Vi har stadig 450 hyldekilometer papirarkivalier, der venter på at blive skannet ind, og som siden hen kan digitaliseres. Så vi løber ikke tør lige foreløbig.«.Fakta: FAKTAPå landsplan er 400-600 personer registreret som indtastere for Rigsarkivets afdelinger i København, Odense, Aabenraa og Viborg.De sidder typisk i hjemmet og taster på egne computere manuelt oplysninger ind fra skannede arkivalier.Ved at taste dem ind bliver det muligt for alle at søge digitalt i arkivalierne.En gang om måneden arrangerer Rigsarkivet såkaldte tastecaféer, hvor man kan mødes og taste arkivalier ind i fællesskab.Indtil nu er cirka 170.000 sider tastet ind via Rigsarkivets indtastningsportal, cs. sa.dk.Dertil kommer cirka 20 millioner indtastninger om personer i Dansk Demografisk Database.Hvert år bliver Rigsarkivets digitale kilder besøgt cirka 4,5 millioner gange. De fleste bruger dem til slægtsforskning og lokalhistoriske projekter.Kilde: Rigsarkivet/ ritzau/.
TASTEHYGGE Rigsarkivet får hjælp af frivillige, der taster gamle dokumenter ind, så de kan søges digitalt.
Da praktiserende læge Line Soot startede i sin lægepraksis i det centrale Valby for snart fire år siden, kom »ret mange unge piger« og fik en hpv-vaccination.»Nu er der relativt langt imellem, vi vaccinerer«, siger hun om verdens første vaccine mod en kræftsygdom, livmoderhalskræft, der tilbydes i det danske børnevaccinationsprogram, når piger fylder 12 år.På få år er antallet af vaccinerede piger faldet markant. 79 procent af pigerne født i år 2000 er fuldt hpv-vaccinerede, mens det kun er 15 procent af pigerne, der er født i 2003, der er blevet vaccineret. De praktiserende læger får langt sjældnere besøg af forældre og deres 12-årige piger.»Hpv-programmet ligger i ruiner. Jeg har vaccineret to piger i 2017«, siger Christian Kjær, Bredsten Lægehus i Vejle.Nina Åslund har været praktiserende læge på Amager i to år. Hun har kun hpvvaccineret tre piger.»De vil ikke have vaccinen«, siger hun.Meldingen er den samme fra en anden amagerlæge, Trine Jeppesen: »Jeg har ikke hpv-vaccineret, siden jeg ved ikke hvornår - ingen bestiller tid«. Hos praktiserende læge Thomas Birk Kristensen i Ishøj er der »også blevet meget langt imellem hpv-vaccinationerne«. »Der er meget stor skepsis til hpv-vaccinationen.Mange af mine patienters vurdering er åbenbart, at risikoen for bivirkninger er så stor, at den ikke opvejes af, at man vaccinerer for at forebygge livmoderhalskræft.Det er en tankegang, jeg kan forstå, selv om jeg ikke deler den«, siger han. Line Soot forstår også, at forældre har tvivlet og vendt vaccinen ryggen.»Jeg forstår forældrenes bekymringer - uden at jeg selv deler dem. Men det er jo klart, at alle bliver i tvivl, når man hører så mange alvorlige historier i medierne. Jeg tror, vi alle, også vi læger, lige trak vejret ekstra grundigt, da blæsten var på sit højeste, for hvad nu hvis...«, siger hun.Stemningen er nok ved at vende Ifølge Line Soot er det »positivt«, at der snart vil blive sendt breve til forældre til 12-årige piger med en reminder om, at der findes en gratis vaccine, der beskytter mod hovedparten af de vira, der giver livmoderhalskræft.En vaccine, som Sundhedsstyrelsen anbefaler. »Jeg tror godt, at sådan et brev kan få tilslutningen til at stige igen. Rigtig mange forældre har jo været i tvivl, fordi der har været så stor debat i medierne. Og mange har sagt til mig, at de vil lade tvivlen komme deres barn til gode. Derfor har de takket helt nej eller sagt, at de lige har villet vente lidt for at se, hvad der sker«, siger hun.På verdensplan er 80 millioner mennesker blevet hpv-vaccineret. I Danmark er det tæt på 600.000, eller hver femte kvinde, siden den blev indført 1. januar 2009 i børnevaccinationsprogrammet.Især i Danmark har der været stort mediefokus på, om en mindre gruppe kvinder er blevet alvorligt syge af selve vaccinen.Det mener kvinderne og deres forældre, men de færreste fagfolk. Eksperterne kan ikke finde videnskabeligt belæg for, at kvindernes symptomer - udpræget træthed, svimmelhed og smerter - skulle skyldes selve vaccinen.I Finland har 1 person søgt om erstatning efter hpv-vaccination, i Norge har 9 og i Sverige 43, mens 312 danskere har anmeldt vaccineskade til Patienterstatningen.3 af dem har fået erstatning.Læge Line Soots indtryk er, at »der igen er ved at falde lidt ro på debatten«. »Jeg synes sjældent, vi hører de her trælse patienthistorier i medierne længere.Jeg tror, at den værste frygtperiode er ved at være overstået, så jeg tror faktisk godt, at et brev kan få flere forældre til at komme til os«, siger hun.lars.i.rasmussen@pol.dk Fejl og Fakta: 17.03.2017Praktiserende læge »Thomas Birk Kristensen« fra Ishøj, som vi havde interviewet påside 6 i 1. sektion i går, hedder ThomasBirk Kristiansen.
HPV Praktiserende læger vaccinerer kun få piger mod hpv. Forældres medieskabte tvivl har ramt vaccinen, siger lægerne.
»Ja, nu er jeg endelig kommet i gang med Q-8,« siger Jussi Adler-Olsen til BT fra residensen i Valby, hvor han de næste måneder samler den omfattende research, han har lavet om den kommende Carl Mørck-krimi, der skulle ligge klar næste år.»Jeg er kommet alt for sent i gang, så det bliver noget af en maraton-dyst. Men jeg skylder både mig selv, forlaget og ikke mindst læserne at få en ny klar til julen næste år. Og jeg har lovet at aflevere i september,« siger landets største bestseller-forfatter, der er kommet senere i gang end planlagt, fordi han har været på endnu en promotion-turné i udlandet.Denne gang til Serbien, Finland og senest Makedonien.»Jeg kan anbefale Makedonien, det er et skønt land at rejse i, men jeg stopper min turnévirksomhed nu.Det tager for meget tid.Jeg har regnet ud, at jeg har brugt 25 pct. af mit liv på den slags de sidste fem-seks år. Og det er hårdere, end da jeg begyndte. I Tyskland har der været perioder, hvor jeg stort set ikke har fået sovet,« s i g e r Ju s s i Adler, der nærmest er en rockstjerne i Tyskland, hvor hans bøger konstant ligger øverst på bestsellerlisten.Han har endnu ikke fundet den rigtige titel til ' Q-8', selvom han egentlig troede, at den side af sagen var i vinkel.»Min skulle have heddet ' 5-4-3-2', men så fandt jeg ud af, at Paul Auster havde kaldt sin nye for ' 4 3 2 1', og det går ikke. Så det betød, at jeg skulle finde på en ny,« siger Jussi Adler-Olsen, der har måttet ændre grundkonceptet i den næste Carl Mørck-roman af samme grund. En ny, fængende titel»Der er mange mulige bud på en titel, men det skal være den helt rigtige, der både fænger og har relevans i forhold til romanens indhold eller plot,« siger Jussi og fortæller, at en del af handlingen i den kommende Carl Mørck-krimi har forbindelse til aktuelle udenrigspolitiske ting, som han gerne vil have med i historien.»Så hvis der sker noget i verden, som tangerer det, jeg skriver om, så er det ikke kun et lille område, der skal ændres. Så er det hele strukturen.Derfor er den ikke så klar i mit hoved endnu som nummer ni og nummer ti, der er upåvirkelige af det, der kommer udefra. De er meget mere klar allerede på nuværende tidspunkt, end otteren er,« siger Jussi Adler-Olsen, der også er i gang i Tyskland, hvor der skal laves en ny Jussi-spillefilm.Blandet med britisk humor»Det er en filmatisering af en novelle, jeg skrev for en del år siden med titlen ' Små pikante drab'. Det tyske selskab FFP er allerede i gang, og den skulle være klar til premiere i julen 2018. Det er en krimi med en blanding af den sorte amerikanske humor og den lysere britiske humor. Måske lidt i familie med nogle af Cohens tragikomiske film,« siger Jussi, der også er i forhandlinger om en amerikansk tv-serie over forfatterens roman ' Og hun takkede guderne'.Det er et internationalt drama om den kyniske forretningsmand Peter De Boer og kvinden Nicky Landsaat, der bliver viklet ind i et livsfarligt og speget plot.»Vi er i seriøse forhandlinger om at lave den som tv-serie i 10 afsnit.Så der er gang i den rundt omkring, men det kræver, at jeg holder hjulene i gang, så det gør jeg,« siger Jussi Adler-Olsen til BT.kse@bt.dk 
INTERVIEW Næste år kommer der både en ny roman i Q-serien, samt en tysk spillefilm over en af Jussi Adlers tidlige noveller. Samtidig forhandler succes-forfatteren om en international tv-serie i 10 afsnit .
Få uger før københavnerne skal stemme ved kommunalvalget, udspiller der sig et giftigt opgør i Venstres gruppe i Borgerrepræsentationen.Her har den nuværende børne-og ungdomsborgmester, Pia Allerslev (V), der i september sidste år blev væltet som partiets spidskandidat, ad flere omgange rettet et angreb mod sin banemand, Cecilia Lonning-Skovgaard, der nu er partiets spidskandidat.Men nu skydes der tilbage mod Allerslev fra Venstre i Borgerrepræsentationen.»Jeg synes, at Pia burde være større og bedre end det her. I stedet for at kæmpe imod den nuværende spidskandidat og fremtidige borgmester burde hun prøve at hjælpe Venstre med at få så godt et valg som muligt«, mener sundheds-og omsorgsordfører Caroline Stage (V), der bakkede varmt op om Cecilia Lonning-Skovgaard i opgøret om spidskandidaturet sidste år.Caroline Stage fortsætter: »Det virker en smule bittert. Pia har gjort så mange gode ting for Venstre i mange år, og jeg synes, det er ærgerligt, at hun skal ødelægge sit rigtig gode renommé de sidste måneder, hun er i politik, i stedet for at støtte op om den kandidat, baglandet har valgt«. Omdrejningspunktet i den konkrete konflikt er københavnske skoler, der har takket nej til at søge en særlig pulje penge, der er målrettet til at skulle løfte fagligt svage elever. Det har både Lonning-Skovgaard og Venstres formand og statsminister, Lars Løkke Rasmussen (V), kritiseret skolerne for. Allerslev har tidligere forklaret afvisningen med, at regeringens oplæg tager tid fra børnene og medfører overflødigt bureaukrati.I Valby Bladet onsdag retter Pia Allerslev så - sammen med ingen anden end den socialdemokratiske spidskandidat og overborgmester, Frank Jensen - et hårdt angreb mod Lonning-Skovgaard.' Skal børnene også smides ud, Lonning-Skovgaard?', lyder overskriften på et fælles debatindlæg, hvor Jensen og Allerslev kritiserer statsminister Lars Løkke Rasmussen (V) for i sin åbningstale i Folketinget i sidste uge at »banke løs på den københavnske folkeskole«. Og de fortsætter: »Venstres nye spidskandidat i København følger trop og siger, at skolerne skal lukkes, hvis de ikke får løftet gennemsnittet.Ikke bare skal de lukkes, siger Cecilia Lonning-Skovgaard, de skal også have nyt navn, ny ledelse - vi er i tvivl, om hun også vil hælde de fagligt svage elever ud, nu hun er i gang?«. Caroline Stage mener, at Pia Allerslev bevidst fordrejer tingene: »Pia ved udmærket, hvad Cecilia har ment med det forslag, og det har ikke noget at gøre med, at børn skal flyttes ud af nogen skoler. Det er et barnligt angreb og tenderende til det partiskadelige«. Hvorfor tenderer det til det partiskadelige? »Fordi det jo er løgn, og det ved Pia også godt«, svarer Caroline Stage.Allerslev: Ingen kommentarAdspurgt, om hun vil medgive, at det er lidt usædvanligt, at Venstres borgmester sammen med Venstres hovedmodstanders spidskandidat skriver et debatindlæg imod Venstres nye spidskandidat, svarer Pia Allerslev: »Jeg har udtalt mig om skolerne i København, og det vil jeg blive ved med at gøre, indtil den dag jeg stopper som borgmester«. Caroline Stage mener, det er pinligt, at du ødelægger dit renommé, og hun mener, det tenderer partiskadelig virksomhed. Hvad tænker du om det? »Det har jeg ikke nogen kommentar til«.Hun siger også, at du godt ved, at det er løgn, hvad du skriver. At det ikke er noget med, at nogen vil smide børn ud af nogen skoler.»Det har jeg ikke nogen kommentar til«, svarer Pia Allerslev.Cecilia Lonning-Skovgaard nøjes med at konstatere, at debatindlægget tydeliggør klare politiske forskelle mellem hende og Frank Jensen.Men det er jo ikke kun Frank Jensen. Det er jo også hende, der lige nu er den mest prominente person i din gruppe i Borgerrepræsentation - nemlig jeres borgmester. Hvad tænker du om, at hun er med i det? »Det har jeg ikke så mange holdninger til. Hun er borgmester et par måneder endnu. Det er mig, der er politisk leder for Venstre og tegner den politiske linje for partiet«, svarer Lonning-Skovgaard og kalder Allerslevs kritik »mest af alt ligegyldig«.morten.skaerbaek@pol.dk Det virker en smule bittert Caroline Stage, Venstre.
V-borgmester Pia Allerslev angriber sit partis nye spidskandidat. Partifælle mener, Allerslev tenderer det partiskadelige og lyver.
Vi er ikke ret langt inde i filmen, før jeg er irriteret. Fire børn løber med politiet lige i hælene. Vi ser deres gummisko på den hårde asfalt og i vandpytter. Det ser sort ud, og underlægningsmusikken er alvorlig.»Hvordan kunne det ende så galt,« spørger fortællerstemmen Anders, og så klippes der til en hverdag på bunden af Danmark. Et sted, hvor man altid mangler mælk og må stjæle de andre børns frugtposer.Anders er et ud af fire børn. Deres far kan ikke få noget arbejde, fordi han har været i fængsel. Moren ser vi ikke så meget til, for hun kommer på hospitalet med stress. Og til sidst bliver familien smidt ud af deres lejlighed. Av. »Heldigvis« står onkel Georg klar til at »hjælpe« dem. Han bliver spillet på en Olsen Banden-agtig måde af komiker og skuespiller Brian Lykke. Det er ham, der sætter gang i sagerne - og i filmen.Onkel Georg bor småt, og da han tilbyder at give børnene en køretur, er de fulde af mistro.»Kom nu, Georg, fortæl os, hvad din plan er.« »Hvad! Sig mig, er der ingen i den her familie, der har tiltro til mig længere?« Tavshed.»Okay, hør så lige her.« Så fortæller onkel Georg om rigmandssønnen Bernhard, som børnene skal kidnappe for at skaffe familien en million kroner. Børnene gør det for deres mor og far, og filmen har travlt med at forklare, hvorfor karaktererne gør, som de gør.Rigmandssønnen Bernhard, der bliver kidnappet til et karneval på sin fars gods, vil gerne kidnappes. Han savner nemlig sin far og har ingen venner. Ikke før han møder Bertram i hvert fald. Nu har vi altså en fattig familie, der har kidnappet en møgrig unge, og en far til de fire børn, der gerne vil gøre det rigtige og aflevere et styk rig søn tilbage. Det burde være en farce, men er en blanding af socialrealisme og spændingsfilm, der gerne vil ende godt.Bogen Kidnapning af Bjarne Reuter har tidligere været lavet som film, og den fik blandt andet kritik for at være for plat. Nu er der planlagt en hel serie af film om lillebror Bertram, og den første film viser, at man vil skildre en flok fattige børn i Danmark på troværdig vis. Til gengæld er tonen i Reuters bog blevet kidnappet. Jeg vil i hvert fald gerne melde den savnet. Hvor er de groteske scener, som den, hvor lille Bertram får klippet sit hår af, fordi storebror mangler hår til et falsk udklædningsskæg? Hvor er de pinagtigt sjove situationer, som da de to store brødre ved en fejl bryder ind i rigmandssønnens forældres soveværelse? I filmen er der alt for meget, der er synd for børnene. Jeg kan kun anbefale at læse bogen af forfatteren, der i øvrigt blev døbt Bjarne Bertram Reuter. Kidnapning var hans første bog, den udkom i 1975, og Reuter skrev den på en uge, mens han læste til eksamen som lærer, fordi han kedede sig. Det giver mening, for bogen er hylemorsom.Jeg ved godt, at en bog er noget andet end en film, og jeg kan godt se, hvor instruktøren Frederik Nørgaard har fundet sit dramatiske materiale om rige og fattige børn i bogen.Det er der. Men med underlægningsmusik, der lyder som noget, der bliver spillet i en dokumentarserie om skilsmissebørn, bliver der trykket for hårdt på de sørgmodige knapper.Børneskuespillerne er til gengæld fabelagtige. Anders, der fortæller historien, har et skønt ansigt med øjne og hår, der hænger lidt. Storesøsteren Winni er supergod til at slås, især med storebror Oscar, der ser perfekt barsk og kortklippet ud. Og vi får også - og hurra for det - nogle gode slåskampe. Det er de to store søskendes glansnummer. De slås, og imens alle elever på skolen stimler sammen om de ben og arme, der roder rundt på gulvet, piler lille Bertram - spillet af Luca Coker, der spillede Villads i Villads fra Valby - ind og stjæler de andre elevers frugtposer. Og måske en enkelt madkasse.Der er gode scener, og butleren, som ikke er med i bogen, men som viser sig at være skurk i filmen, er nogenlunde velplaceret. Han tilfører i hvert fald spænding til historien, for nu er der måske en ægte forbrydelse, der skal opklares. Det skal vise sig, om otteårige Bertram får ret, når han spørger: »Hvem siger, at forbrydelse ikke betaler sig?«.
Børnekrimi. De fire søskende Anders, Oscar, Bertram og Winni skal hjælpe deres onkel med at kidnappe en rigmandssøn.
Hvem har egentlig lyst til at spise en stjernekaster: en metalpind betrukket med små bitte jernstumper, bariumnitrat og aluminium? Hos Meny på Søborg Hovedgade har vor læser imidlertid spottet, at man kan købe 340 gram stjernekaster til den nette pris af 29,95 kroner. Det behøver ikke at være en en fejl skudt ud i himmelrummet af en ansat uden helt basale madreferencer. For en kulinarisk stjernekaster eksisterer, viser Bagsidens minutiøse gennemgang af førende folkelige netkilder.»Stjernekasteren er fastfoodstedernes og cafeteriernes opfindelse som svar på det lidt finere stjerneskud.Når man ikke har køkkenforhold eller personale til at tilberede dampede fiskefileter, så bruger man den nemme løsning og laver 2 (friture) stegte i stedet«, skriver La-Tascha således på dindebat.dk i 2009, og eftersom det meget nøje er det, vi ser her på billedet - og vi desuden har forelagt dokumentationen for faglærer Thomas Toftdahl på Hotel-og Restaurantskolen i Valby - er vi nu helt sikre i vor sag: Man kan spise en stjernekaster, som ikke er et stjerneskud.ModerrettenOm man skal gøre det, er en anden sag. Lad os først få styr på, hvad stjerneskuddet - stjernekasterens moder - egentlig er. Ifølge faglærer Thomas Toftdahl skal der 11 elementer til den autoriserede udgave af et stjerneskud: et stykke letristet franskbrød, gerne toast, smurt med smør. Et stykke dampet og et stykke pandestegt fiskefilet. En tomatiseret mayonnaise (det vil sige en klassisk mayo blandet med tomatpuré, der er brændt af på panden - mange bruger thousand island-dressing i stedet). Rejer. Kaviar med et grønt salatblad i nakken. Tomatconcassé (man blancerer en tomat, flår skindet af og skærer kødet ud i små fileter).Og endelig dild og en citronskive.Det er jo så ikke det, vi ser med stjernekasteren, hvor man ud over fiskebytteriet også har brugt bredbladet persille, almindelig mayo og en hel tomat. Men vigtigere: »Et klassisk stjerneskud er en lun ret, hvor den dampede fisk og den sprødstegte fisk bliver serveret lige efter tilberedning. Det er den store forskel på denne stjernekaster og klassikeren. Stjernekasteren er tydeligvis et stykke håndmad, du køber for at spise med en plastikkniv og -gaffel. Du kan ikke varme den her op«, siger Thomas Toftdahl, der ikke tør gætte på, om der er franskbrød eller rugbrød under de to friturestegte fisk, men gør sig mange overvejelser om beskaffenheden af brødet nedenunder: »Hvis man skal spise et stykke brød, der er fabrikeret for derefter at stå ved 5 grader i 2 dage - og koster 30 kroner... det bliver godt nok ikke særlig sjovt. Jeg har ondt af brødet«. Da Thomas Toftdahl i sin tid var i kokkelære, skulle man også til eksamen i faget smørrebrød, og han var oppe i stjerneskuddet. Dengang skulle den laves klassisk og efter bogen.Hvor den klassiske så egentlig er opstået, er et godt spørgsmål.Nogle mener at vide, at det er Ida Davidsens opfindelse: Da den sovjetiske kosmonaut Jurij Gagarin gæstede Danmark i 1962, serverede hun i hvert fald en anretning med fisk og rejer, der var stablet op omkring noget, der lignede tændsatsen til en rumraket. Et stjerneskud? Andre peger på kokken Escoffier og hans danske elev Otto Bock, som tog en ' tout Paris' med hjem til Danmark, der udviklede sig til et orgie af fisk, kartoffelkroketter, hummersauce, champignoner, asparges, dampede flåede tomater, ristoppe og grønærter. Det lyder mere som en fjern tante til stjerneskuddet.Hvis vi vender tilbage til stjernekasteren.Var den lavet ordentligt, og du skulle vælge mellem den og et ordentligt stjerneskud, hvad vil du så vælge? »Stjerneskuddet. Jeg kan godt lide kombinationen af den bløde dampede fisk og den sprøde stegte fisk. Det giver både to smagsindtryk og to slags konsistens. Det passer mig rigtig godt«, siger Toftdahl.annette.nyvang@pol.dk .
Fiskeanretning.
I marts sidste år stoppede Niels-Ulrik Mousten som topchef i Danske Capital efter tæt på 15 år i Danske Bank-systemet. 
De tidligere Danske Bank-chefer Niels-Ulrik Mousten og Carsten Bach slår dørene op til en ny hedgefond. Caba Capital skal hente et milliardbeløb . 
50 Thomas Michelsen Musikredaktør, København Anmelderen er til for læsernes skyld, ikke for kunstnernes, skrev Politikens klassiske musikredaktør, Thomas Michelsen, sidste efterår om netop det at være anmelder.»Man får mange henvendelser som anmelder.Og det er henvendelserne, der gør noget værd at anmelde, for anmelderens arbejde er at kaste den første sten. At provokere til samtale og debat om det kulturliv, vi er fælles om at forbruge«. Lever anmelderen Thomas Michelsen op til sine egne ord? Om han gør! Han passer med stor faglig stolthed sit stofområde, argumenterer snart sagt hver eneste dag for anmeldelsen af den og den koncert (tænk på læserne!) og går ikke ad vejen for at kaste en sten eller tre, når det klassiske musikliv er truet, og det er det stadig oftere. Thomas Michelsen skaber gerne debat. Ellers er hans adelsmærke især den smittende begejstring, hvormed han formidler sagen: musikken! Thomas Michelsen er cand. mag. i musikvidenskab og filosofihistorie fra Københavns Universitet, blev ansat i 1999 som musikanmelder ved Politiken, siden 2006 musikredaktør for områderne klassisk, opera og jazz, og han har desuden både undervist og forsket.Blandt andet var han redaktør ved Carl Nielsen Udgaven ved Det Kongelige Bibliotek 1996-2001. Og så kan han i øvrigt også spille på et instrument. Han kalder sig selv »en glad amatørmusiker på tvær-fløjte. Det er vigtigt for en anmelder at have noget praktisk erfaring med det, han anmelder«. Men det kan han jo sagtens sige. Det er ingen naturlov, at en teateranmelder også kan spille teater, eller at en danseanmelder kan danse, men her har vi altså en musikanmelder, der kan andet end skrive. Bortset fra det, eller også på grund af det: Thomas Michelsen har formået at brande det klassiske musikstof i Politiken, så det fløjter. Til gavn og fornøjelse for avisen, det klassiske musikliv og - ikke mindst - læserne. Theil 70 Christian Pedersen Civildommer, Vejle Der var ingen akademikere i Christian Pedersens familie, og det var vel nærmest et tilfælde, at den unge mand fra Trinderup ved Mariager valgte jurastudiet på Aarhus Universitet. Han ville egentlig hellere have læst medicin, men fravalgte det, fordi studietiden var længere.Christian Pedersen kom dog senere i kontakt med medicinen alligevel, da han i en årrække var formand for Lægemiddelskadeankenævnet.Fra 1990 til 2007 var han civildommer og embedschef ved Retten i Vejle.Fra 2007 fortsatte han som dommer ved Retten i Kolding frem til pensioneringen ved udgangen af 2014. I Kolding behandlede han både civile sager og straffesager.Man skal gå af som dommer, når man fylder 70 år, men en nyligt indført ordning har bevirket, at Christian Pedersen kan fungere som tilkaldedommer, indtil han fylder 72 år.Civildommeren har gennem en lang årrække været censor ved jurastudiet på Aarhus Universitet, og dette arbejde er han fortsat med efter sin pensionering.Hans ægtefælle og to sønner er også jurister.Christian Pedersen holder af at rejse til især Italien med familien, og efter årets sommerferie mangler familien kun at besøge en enkelt af Italiens 20 regioner.Christian Pedersen fejrer i år sin fødselsdag i et lejet hus på Kreta.80 Bente Frost Fhv. afdelingsleder, fhv. borgmester, Nyborg Fra hjemmet i Nyborg følger Bente Frost »sine børn« i hovedstaden og glæder sig over, at mange af dem stadig trives. Som medlem af Københavns Borgerrepræsentation for Venstre fra 1981 til 1993 og bygge-og trafikborgmester fra 1994 til 1997 var hun blandt andet involveret i metrobyggeriet og bycyklerne, der lever trods hård modvind.Hun var desuden med til at starte samarbejdet mellem Paris og København, som stadig foregår i dag.Fra 1998 var hun igen medlem af Borgerrepræsentationen for Venstre, men brød i 2004 med sin gruppe på grund af uenighed om metroen på Østamager.Året efter afsluttede hun sin politiske karriere helt, men er i dag æresmedlem af Venstre i Valby. Bente Frost har modtaget Ridder af Dannebrogsordenen-udmærkelsen for sin indsats for hovedstaden og og Vejprisen for sit arbejde med at forskønne torve og pladser.I dag bor den tidligere borgmester i Nyborg og bruger meget tid på at rejse.Hun er ikke længere politisk aktiv i hverken København eller Nyborg, men følger med gennem aviser og tv. Fritiden anvendes sammen med familie og venner.

Tilnavnet »Broernes by« har længe været forbeholdt metropoler som Paris og Amsterdam.Førstnævnte har alene 37 broer over Seinen, mens byen med de mange kanaler kan bryste sig af flere end 1.700. Helt i den liga er København endnu ikke, men hovedstaden begynder at kunne være med. For mens det før i tiden var en større udflugt at komme til Holmen eller Islands Brygge, hvis man boede på for eksempel Vesterbro, stryger man nu af sted over Cykelslangen, Bryggebroen eller Inderhavnsbroen.I bogen »Broerne i København«, som udkommer 24. januar, giver forfatter og journalist Peter Olesen et samlet overblik over Københavns flere end 25 broer - herunder de nyeste, der krydser vandet forskellige steder i byen.»Man ved jo ikke meget om dem, når man går rundt som københavner. Bor du i Paris, står der navne på broerne som ved gader. I København er jeg kun stødt på to broer, der skilter med deres navn: Bryggebroen ved Islands Brygge og Snorrebron på Christianshavn.Ellers skriver man det ikke, og derfor vil jeg gerne være med til at oplyse københavnerne,« siger Peter Olesen.København har som bekendt allerede en række gamle broer, hvoraf Knippelsbro, der i sin oprindelige form blev opført 1618-20, er byens ældste. Den er dog blevet bygget om flere gange, og den seneste er fra 1937. Langebro fra 1954 er også på listen over de mest kendte.Hertil kommer Dronning Louises Bro, i folkemunde »hipsterbroen«, og Marmorbroen ved Christiansborg - rigt ornamenteret med et løvehoved.Der er dog væsentlige forskelle på de nye og de gamle, påpeger Peter Olesen.»De nye er stort set forbeholdt cykel-og gangtrafik.Derudover er de belyst om aftenen, hvilket man ikke kunne drømme at gøre med eksempelvis Marmorbroen. Det er åbenbart forbudt.Men på de nye må man gerne,« siger Peter Olesen, der mener, at vi burde eksperimentere mere med lys i byen.»Hvis man sammenligner Paris og København hvad angår lys i byen, så er vi meget puritanske.Man kunne fristes til at sige bonderøvsagtige.Det er heldigvis anderledes med de nye broer.« At København nu er kommet med på listen af byer, der gør det nemmere at komme fra a til b ved at krydse broer, er afgørende, mener Peter Olesen.»Det betyder enormt meget for byen. Papirøen havde ikke været det, den har været de seneste år, hvis det ikke var for Inderhavnsbroen.At Christianshavn er bundet sammen med byen er også fantastisk. Selv bor jeg i Valby, og nu stryger jeg bare over Bryggebroen. Så det er godt. Nu er det som om, de altid har været der.« D er er flere grunde til, at København først nu er kommet med på brobølgen.I mange år var havnen beskidt og ikke noget attraktivt sted at hverken bo eller færdes. Det har i den grad ændret sig. Men der er også de mere logistiske grunde, fortæller Peter Olesen.»I gamle dage havde man jo skibstrafik. Man læssede af på eksempelvis Havnegade og Larsens Plads, som i dag hedder Amaliehaven, men også på Islands Brygge og ved Teglholmen, så der ville det ikke være til at håndtere.Men efter at man lukkede for skibstransporten, kunne det lade sig gøre. Der kan dog stadig komme større skibe igennem havnen, og hver fredag klokken 11 tester man Langebro og Knippelsbro, så man er sikker på, at de åbnes, når det bliver nødvendigt,« siger han.Bogen viser både de broer, der krydser vand og land, ligesom den viser henholdsvis gamle og nye. Den indeholder også et afsnit med en række broer, der ikke var plads til større portrætter af. Og så nævner den en enkelt bro, der er blevet lagt i graven igen, inden den nåede at se dagens lys. Den skulle have gået fra Kvæsthusbroen til Operaen.»Den ville Realdania forære byen, men Ritt Bjerregaard (daværende socialdemokratisk overborgmester i København, red.) og Klaus Bondam (dengang radikal Teknik-og Miljøborgmester, red.) takkede nej,« konstaterer Peter Olesen.Til gengæld er endnu to broer på vej. Den ene kommer til at tage afsæt i det nye byggeri BLOX tæt på Den Sorte Diamant, mens den anden, Alfred Nobels Bro, åbner i Sydhavn.»Tager du Paris eller London, er der jo mange steder, man kan krydse vandet, og mange steder er det gangbroer. Så det var på tide, at København kom med på den vogn. Og så tilfører de tilmed byen noget helt særligt. Ikke mindst om aftenen, når de lyser op i vintermørket,« siger Peter Olesen.kais@berlingske.dk .Fakta: Bag om bogen»Broerne i København« er på 184 sider med fotos af Henrik Bjerregrav.Den er skrevet af forfatter og journalist Peter Olesen og giver et samlet overblik over Københavns flere end 25 broer - herunder de nyeste, der krydser vandet forskellige steder i byen.Udkommer på forlaget Frydenlund.Pris: 129 kroner.
De senere år har København fået syv nye broer, og der er flere på vej. Ny bog samler op på de 25 broer, der nu binder hovedstaden sammen.
Han kunne umuligt have husket forkert. Det var bestemt ved DGI-byen på Vesterbro i København, at den belgiske buschauffør en tirsdag aften sidst i august havde stillet sin bus, inden han derefter parkerede sig selv på Scandic Hotel. De sidste gæster havde han kørt fra Stockholm til Kalmar, og København var sådan set bare et pitstop på vejen, inden turen gik hjem til West-Vlaamse i Belgien. Men morgenen efter, da chaufføren kom til busholdepladserne ved DGI-byen, var bussen væk. Hvem tager dog en bus? 46 dage efter det mystiske forsvindingsnummer kunne Københavns Politi søndag fortælle, at man lørdag havde fundet bussen i en stor lagerbygning ved Kvistgård, tæt på Helsingør.En 60-årig mand af serbisk oprindelse er anholdt på sin bopæl i Valby og sigtet for organiseret tyveri. Det er politiets overbevisning, at han arbejder sammen med andre.»Vi har vidst i et stykke tid, hvor bussen var.Det var først lørdag, vi kunne slå til og anholde manden. Det er der nogle årsager til, som jeg ikke kan komme ind på af hensyn til den videre efterforskning. Men han er ikke den eneste, så vi leder efter flere gerningsmænd,« siger politiinspektør ved Københavns Politi Torben Svarrer.Via Europol har andre landes politimyndigheder hjulpet med at efterforske sagen. Under det arbejde har man også talt med bussens belgiske ejer, Piet Desmet fra firmaet Mandel Car.Han har sammen med sin chauffør fortalt politiet om bussens særlige kendetegn, som eksempelvis de velkendte Mercedes-stjerner, der er broderet ind i sædernes nakkestøtter. Politiet har også fået en nøje beskrivelse af, hvor stenslag har lavet ridser på forruden, ligesom man har udstyret efterforskerne med billeder af bussen. For umiddelbart var bussen, da den blev stjålet, sin helt egen. På siderne har den belgiske kunstner Sylwain nemlig tegnet en gammel rød rutebil. Men den tegning er for længst forsvundet, forudser Piet Desmet. Der skal nemlig ikke mere end en halv times varme fra en hårtørrer til, før bussen ligner en anonym hvid Mercedes bus. Politiet oplyser, at der er foretaget ændringer på bussens udseende.Kan bruges til terrorDet sker ikke så tit, at en bus bare uden videre forsvinder. Og hos Københavns Politi følte man sig også nødsaget til at lave en efterlysning, for der var sårbare mål i hovedstaden sidst i august.Da bussen forsvandt natten til den 30. august havde tusinder af københavnere i to dage okset gennem Fælledparken til motionsløbet DHL-stafetten. Den begivenhed fortsatte i yderligere tre dage. DHL-staffetten var en af årsagerne til, at Københavns Politi på blandt andet Twitter lavede en opsigtsvækkende efterlysning af bussen: »Københavns Politi har ikke indikationer på, at der er tale om andet end et simpelt brugstyveri af et køretøj. Men med det seneste års begivenheder i Europa in mente, vil vi naturligvis gerne have lokaliseret bussen snarest.« De begivenheder, ordensmagten refererede til, var terrorangrebene i først Nice, så Berlin og endelig Stockholm. De viste, at store motoriserede køretøjer kan misbruges som dødelige våben i hænderne på de forkerte.Det er forbløffende let at stjæle en bus. Med en skruetrækker kan man bryde låsen op, og listige tyve med det rette udstyr ved også, hvilke busser de skal gå efter. Nye busser har ofte et såkaldt track-and tracesystem, så de kan findes igen. Hos Mandel Car er et sådant system bundet op på bussens mobile wifi-anlæg, men da de svenske gæster ikke havde efterspurgt internet, var bussen kørt fra Belgien uden wifi. Med en særlig måler kan man udefra afgøre, om en bus har en aktiv GPS-sender, og Piet Desmet er ikke i tvivl om, at hans bus er screenet for netop dette, inden den blev stjålet.Københavns Politi kan ikke på nuværende tidspunkt kommentere de tekniske beviser i sagen.Den stjålne bus har en værdi af cirka 150.000 euro (godt 1,1 mio. kr.), fortæller Piet Detmet.Han og hans forsikringsselskab er naturligvis glade for, at bussen nu er fundet. Piet Detmet har dog endnu til gode at høre fra Københavns Politi, så det er Berlingske, der overbringer ham beskeden: »Selvfølgelig er jeg glad, men jeg er lidt forsigtig, indtil jeg har hørt fra politiet. Jeg er spændt på at se, hvor meget der er ændret på bussens udseende.«.meda@berlingske.dk 
dage var en belgisk bus forsvundet i Nordsjælland. Lørdag slog politiet til mod en herboende serbisk mand, der nu er sigtet for organiseret tyveri. Han handlede ikke alene, mener politiet.
Selv om over en tredjedel af alle danske børn oplever, at deres forældre bliver skilt, kan skilsmissen stadig være så svær at tale om for familien, at Børns Vilkår nu vender tabuet på hovedet og arrangerer en særlig fest for skilsmissebørn og deres forældre.I samarbejde med børnefilmfestivalen Buster inviterer foreningen nu til »skilsmissefest«, hvor børn og voksne kan se film om skilsmisser, mens de spiser popcorn. Til festen vil børnefaglig konsulent fra Børns Vilkår Camilla Terndrup fortælle om skilsmissebørns følelser baseret på cases fra BørneTelefonen, og dagen rundes af med forskellige lege for hele familien, hvor både børn og voksne får mulighed for at tale om det at være skilsmissefamilie.»Det sker under mere festlige rammer, så svære tanker bliver nemmere at tale om. Tag mor, far eller begge to i hånden, og kom med til skilsmissefest, hvor tabu er et fyord, og fest er i fokus,« lyder det i programmet fra den københavnske filmfestival CPH PIX, som børne-filmfestivalen er en del af.»Intentionen er at løsne op for emnet skilsmisse, så det ikke længere behøver være skamfuldt for barnet. Hvis barnet har det dårligt over skilsmissen, kan det være en stor hjælp at møde andre børn i samme situation,« siger Sidsel Søgaard Spas fra Buster.Arrangementet, der bliver afholdt i Børns Vilkårs nye lokaler i Valby, er for børn mellem seks og 12 år, og Sidsel Søgaard Spas understreger, at det vil blive afviklet helt på børnenes præmisser.»Det skal være en sjov, tryg fest med saftevand og popcorn, og vi presser ikke noget igennem.De skal først og fremmest have en fornemmelse af, at de ikke er alene, og at det ikke er farligt,« siger Sidsel Søgaard Spas.Børnefaglig konsulent i Børns Vilkår Camilla Terndrup forklarer, at »skilsmissefesten« først og fremmest skal animere familierne til dialoger mellem voksne og børn.»I nogle familier er skilsmisse noget, man taler om. I andre taler man ikke ret meget om, hvad det eksempelvis betyder for børnene, at forældrene er skilt. Der kan være børn, der savner søskende eller forældre, eller der kan være forhold omkring ferier og højtider, som kan være gode at snakke om,« siger Camilla Terndrup.Hun understreger, at det er børnene, der har hovedrollen på dagen, og at arrangementet også vil berøre de fordele, det kan med føre at være skilsmissebarn.»Nogle børn oplever mere kvalitetstid, når de er alene med deres forældre. Nogle forældre bliver mere nærværende, end da de stadig var sammen inden skilsmissen. Skilsmisse er bestemt ikke kun en ulykke for børn, men det handler meget om, hvordan forældrene håndterer det  Om de er gode til at skabe en sammenhængende hverdag,« siger Camilla Terndrup.Ved arrangementet vil der blive forevist fire såkaldte stop-motion-film, der er produceret af børn, og som handler om, hvordan de oplever både de gode og de mere udfordrende sider af skilsmissen.Skilsmissefesten begynder kl. 10 lørdag 30.september i Børns Vilkårs lokaler. Filmfestivalen CPH PIX begynder 28. september.krl@berlingske.dk »I andre (familier, red.) taler man ikke ret meget om, hvad det eksempelvis betyder for børnene, at forældrene er skilt.Camilla Terndrup, Børnefaglig konsulent i Børns Vilkår.Fakta: Børnefilm under CPH PIX»Den utrolige historie om den kæmpestore pære«Den længe ventede filmatisering af Jakob Martin Strids børnebilledbog er instrueret af Philip Lipski, Jørgen Lerdam og Amalie Næsby Fick. Alle indtægterne fra CPH PIX' gallapremiere på filmen går til Red Barnet.»Hassan og ramadanen«Ulla Søes film følger den muslimske dreng Hassan gennem ramadanens fastemåned, hvor man ikke må spise fra solopgang til solnedgang.»Ronja Røverdatter«De fleste kender den svenske filmatisering af Astrid Lindgrens bog om Ronja Røverdatter. Her kommer en japansk tegnefilmsversion, der er instrueret af Göro Miyazaki.Storm og de forbudte skrifterMartin Luther holder sig skjult i et kloster, mens Reformationen ulmer. Den 12-årige Storm skal redde sin far fra at blive brændt på bålet, fordi han i hemmelighed har trykt lutherske tekster om at gøre Bibelen tilgængelig for folket.Tider på disse titler og mange andre børnefilm og arrangementer kan man finde på http:// cphpix.dk/ buster.
Den københavnske filmfestival Buster arrangerer sammen med foreningen Børns Vilkår en særlig dag for skilsmissefamilier, hvor børn skal have lov til at tale om det tabubelagte.
Jeg undgår gerne debatter om forældreskab.Der er så mange regler, ord og bekymringer. Vi skal stimulere de små med børnebogsklassikere og gamle Disney-tegnefilm, der per definition er lidt finere end nye Disney-film. Vi skal målrettet arbejde på at udvide de stores ordforråd og køre dem til fritidsaktiviteter, der gør dem bedre til bold og dans. Men måske har børnene også godt af at indgå i en sammenhæng, hvor samværet sker på de voksnes præmisser.Jeg oplever tit det modsatte. Middagsselskaber, hvor alt går op i, om Elvira hellere vil se tegnefilm end spise middag, og hvor hendes velmenende forældre ender med at løbe spidsrod mellem fjernsynet og den ovnstegte kylling, når den fire-årige alligevel gerne vil have mad. Hvis det altså serveres i sofaen. Og mor sidder ved siden af. Eller tænk på de bilture, hvor ungerne pakkes ind i iPads og iPhones, fordi der skal køres fra Valby til Vesterbro. Hør nu her: Det er jo ikke synd for børnene at være med på bagsædet eller deltage i en middag, hvor de voksne har en sammenhængende samtale.Gu' er det da kedeligt at lytte til klimaproblematikker, når man er otte år gammel, men måske er det faktisk helt okay at kede sig.For nylig lavede jeg et interview med Henning Jensen i garderoben på Det Kongelige Teater. Af praktiske årsager måtte samtalen finde sted sent om eftermiddagen, så jeg tog min datter med. Vi pakkede en taske med Anders And, jeg fortalte hende lidt om teatret, og så tog vi af sted. Jensen gav selvfølgelig hånd til os begge, og Ellen satte sig ned - og lyttede. Og ventede.Halvanden time, mine damer og herrer.Hvor ofte sker det lige, at otteårige får mulighed for at sidde og kigge ud i luften, eller i dette tilfælde ud over Københavns inderhavn, så længe? Svaret ligger lige for.Alt for sjældent. I vores gode hjerter er vi nemlig så bange for at kede børnene, at vi giver dem alt for mange tilbud og alt for meget opmærksomhed. Ironisk nok ender det jo tit med at skabe en distance. Et godt forhold kræver noget af begge parter, og ligesom børnene har krav på at vide, at jeg interesserer mig for dem, forventer jeg også, at de kan vente til det bliver deres tur, og at de kan deltage i arrangementer, der ikke umiddelbart interesserer dem. Det udvider deres horisont og gør dem i stand til at indgå i en sammenhæng, hvor andre er i fokus.Er det i grunden ikke ret vigtigt at lære? Ser man på nutidens Facebook-debatter, kunne man tro, at en del voksne manglede den erfaring fra deres egen opvækst.Det giver masser af udfordringer. Helt klart. Min lille August på to år blev engang væk på Betty Nansens bagscene. Og Ellen har kedet sig bravt gennem et, indrømmet ret langt, »Danmark Læser« -arrangement.Men det har også give dem sjove oplevelser, som da en synligt rørt Matt Damon vuggede lille baby Ellen i søvn under et interview på Waldorf Astoria i New York. Eller da Henning Jensen myndigt og dybt sagde »Farvel, lille skat«, og barnet helt spontant kvitterede med at neje. Det vidste jeg slet ikke, at hun kunne.»Gu' er det da kedeligt at lytte til klima-problematikker, når man er otte år gammel, men måske er det faktisk helt okay at kede sig.«.

Sommeren går på hæld, men det kan stadig nås at hægte sig på denne sommers krimisucces, mens det langsomt bliver mørkere og mørkere.I »Ligblomsten« er politisporhunden Schäfer -det hedder han -på jagt efter en morder ved navn Anna Kiel, som begynder at sende mystiske breve til journalisten Heloise Kaldan, der til gengæld har en svær periode, for både hendes arbejds-og privatliv er under pres. Men intet er imidlertid, som det ser ud og plottet drejer skarpt og uforudsigeligt.Først på sommeren var der ikke mange der vidste, hvem 37-årige Anne Mette Hancock var, før hun pludselig efter en fin række af positive anmeldelser havnede i toppen af en par af boghandlerkædernes hitliste, som et par af de store drenge, Jo Nesbø og Jussi Adler-Olsen, ellers havde lagt beslag på.Til BT har hun tidligere på sommeren fortalt, at historien om hendes overraskende succes begynder, ligesom hendes roman, på et torv i Frankrig i en by, som hun ofte besøgte som barn.»Under et besøg i byen var der en kvinde, der stirrede på mig. Det virkede som om, hun prøvede at placere, hvem jeg mon var. Det viste sig at være en kvinde, jeg faktisk kendte i forvejen, men der var født noget i mig. Hvad kunne være historien bag det møde? Det var som om, nogle af de tanker, jeg tidligere havde gjort mig om at skrive, samlede sig.«.Mor læser medLettere inspireret af en John Grisham-roman materialiserede episoden sig som en åbningsscene i det, der skulle blive til »Ligblomsten«. »Jeg kan godt se, at historien med en politimanden og journalisten som drivkraft ligner en kliché. Jeg har valgt journalisten, fordi jeg kender den verden. Men egentlig primært, fordi jeg vidste på forhånd, da jeg begyndte at skrive, at forlagene gerne vil have serier, når det gælder krimier,« siger Hancock.»Ligblomsten« er skrevet i et sololøb, mens forfatteren samtidig passede sine børn og arbejdede freelance. Og dog ikke helt solo: hendes mor, der tidligere arbejdede som keramiker, har læst med på sidelinjen.»Da vi var nået til side 80, sagde min mor, at det var på tide med et mord. Så måtte jeg jo finde på noget. Jeg stoler på hende. Hun er en god læser. Jeg husker tydeligt fra min barndom, at når hun ikke passede sit arbejde, kløede mig på ryggen eller lavede mad, sad hun altid med en bog. Min egen begejstring for litteratur stammer helt sikkert fra mit barndomshjem,« siger Hancock.Selv om temaet i bogen i sig selv er forfærdeligt, forfalder forfatteren ikke til at udpensle rædslerne.»Der er kun ganske få malende beskrivelser.I min verden handler det mere om, at de meget detaljerede beskrivelser kan være over grænsen, ikke så meget om emnet. Og jeg synes, at modbydelighederne i min bog er antydet snarere end bøjet i neon,« siger Hancock.Nu fanger bordet for Anne Mette Hancock.Det, der begyndte som et hyggeprojekt og endte som en krimisucces, kalder på en opfølger.Og hun er allerede i gang med at skrive en nummer 2. Succes forpligter.jhg@berlingske.dk Fakta: Anne Mette Hancock blå bogHun er født 1979.Hun stammer fra Gråsten og har boet i bl. a. Frankrig og USA.Hun er uddannet journalist med bachelor i historie fra Roskilde Universitet og har skrevet for forskellige magasiner.Anne Mette har skrevet livsstilsstof for Berlingske.Hun har også skrevet en bog om, hvordan vi iscenesætter vores perfekte liv på Facebook Hun er læser selv med fornøjelse amerikanske krimier og thrillers. Yndlingsforfatterne er Michael Connelly, Harlan Coben, Gillian Flynn og John Grisham.Hun bor i Valby med sin mand og to børn.
Aktueltportræt. Krimiforfatteren Anne Mette Hancock er debuteret med en rå sag, der denne sommer er strøget til tops på boghandlernes hitlister. Og nummer 2 er allerede i støbeskeen.
" Fra socialstat til minimalstat" blev sikret evig berømmelse, da Foghs rival Poul Nyrup Rasmussen demonstrativt rev den i stykker under valgkampen i 2001. Den er stadig værd at læse - også i intakt stand. FOTO: SØREN OSGOOD Tidligere statsminister Anders Fogh Rasmussens bog, "Fra socialstat til minimalstat", som her genudgives, udkom første gang i efteråret 1993. Det var dengang, hvor en Nyrup Rasmussenregering - skal man hedde Rasmussen for at blive statsminister i dette land? - overtog regeringsmagten efter 10 års Schlüter-styre.Tidspunktet var med velberåd hu. Fogh ønskede at lægge liberal gift ud for en socialdemokratisk ledet videre udbygning af formynderstaten, og han håbede vel med bogen ikke mindst at gøre indtryk på Det Radikale Venstre, som med regeringsskiftet havde gjort et af sine sædvanlige sideskift.Og bogen vakte bestemt opsigt. Den gav os tegneren Roald Als' evige karikatur af Fogh som hulemand. Om den fik den tilsigtede indflydelse på politikken kan man betvivle. Udbygningen af den populistiske socialstat fortsatte uhindret, og det gjorde den såmænd også under den følgende borgerlige regering under Foghs egen ledelse.Men bogen bidrog stærkt til at give ham regeringsmagten i 2001 som følge af Nyrup Rasmussens tåbelige stunt med at rive blade ud af den i Valby-Hallen - et af de mere spektakulære skud i egen fod i nyere dansk politik.En drøm fra fortidenUndertitlen er "En liberal strategi", men da Fogh selv blev statsminister, blev minimalstaten lagt i mølpose, for støttepartiet hed nu Dansk Folkeparti, og de elsker som bekendt minimalstaten lige så lidt som multikultur.Bogen er i sig selv en god fremstilling af liberale principper anno 1993, det vil sige efter Murens, men før World Trade Centers, fald.En tid præget af et, skulle det vise sig, slet funderet håb om global liberalisering, præget af Fukuyamas håbløse drøm om »historiens ende«. I dét lys tager den udgangspunkt i en overdreven tro på det gode i menneskene og i påstanden om individets »naturlige frihedsrettigheder«, som jo ikke er spor naturlige, men en trossag, en ubeviselig præmis uden autoritet bag, som det har vist sig. »Mennesket skal have fuld frihed til at stræbe efter det gode liv,« står her.Jo tak, puha, det ser vi meget af for tiden, og er det kun godt? Her er også en overdreven tro på, at frihandel fører alt godt med sig, jf. krisen i 2008. 1990' erne var trods Maastricht-affæren stadig præget af EU-optimisme, og Fogh støtter tanken om en europæisk føderation, selv om han taler pænt om nationalstaten og det "nærhedsprincip", som man dengang talte meget om, men kun talte.Velskrevet gravskriftHvorfor genudgive bogen? Det skriver Fogh om i en ny indledning. Det er unægtelig ikke gået, som han troede i 1993, det indrømmer han. De liberale principper sejrede ikke globalt. Nationalismen døde ikke, den er her for at blive, i mange udgaver." Det åbne samfund" vil Fogh stadig helst ikke give køb på, men han taler nu langt mere om nødvendigheden af grænser og af at fastholde nationale og vestlige værdier, end i sin tidligere gestaltning.Hvorfor så læse bogen? Vel, Fogh Rasmussen var en overgennemsnitligt dygtig politiker, og han skriver et godt og effektivt dansk. Bogen kan læses som en påmindelse om liberale værdiers historiske betydning i Vesten, men også som en gravskrift over "det åbne samfund", som er ved at sejre sig ihjel for vore øjne.
Anders Fogh Rasmussens bog fra 1993 kan læses som en påmindelse om liberale værdiers historiske betydning i Vesten, men også som en gravskrift over ' det åbne samfund', som er ved at sejre sig ihjel.
Omer Avital QuintetDen israelske komponist og kontrabassist Omer Avital er en af vor tids mest markante jazzmusikere.Omer Avital åbner koncerttemaet Jazz by the Sea med sin forrygende unge kvintet under Copenhagen Jazz Festival 2017.Fredag 7. juli kl. 20Kulturhuset Islands Brygge, Islands Brygge 18, København Pluspris 140 kr.Pris uden abonnement 175 kr.Girls in AirportsGirls in Airports' enestående sound er en mangfoldig blanding af jazz, indie og folkemusik. Fire stærke albumudgivelser og en lang række koncerter har på kort tid slået gruppens navn fast som et af Danmarks stærkeste bud på en ung og moderne jazzgruppe.Tirsdag 11. juli kl. 20Kulturhuset Islands Brygge, Islands Brygge 18, København S Pluspris 96 kr.Pris uden abonnement 120 kr.Ole Kock Hansens A Very Big BandPianisten og dirigenten Ole Kock Hansen er en af dansk jazz største stjerner, jazzens grand old man. Nu mødes han igen på scenen med søskendeparret Marie Carmen Koppel og Benjamin Koppel til en veritabel jazzfest, og med sig har Ole Kock Hansen sit 16 mand store A Very Big Band.Søndag 9. juli kl. 19.30Betty Nansen Teatret, Frederiksberg Allé 57, Frederiksberg Pluspris 140 kr.Pris uden abonnement 175 kr.Mikkel Nordsø Band feat. special guestsGuitarist Mikkel Nordsø har i mere end 30 år personificeret lyden af fusion, jazz og rock. I Mikkel Nordsø Band samles trådene fra moderne jazz, fusion, flamenco, soul og afrocubansk musik af et dansk allstar-hold.Torsdag 13. juli kl. 20Kulturhuset Islands Brygge, Islands Brygge 18, København S Pluspris 96 kr.Pris uden abonnement 120 kr.Steen Rasmussen All Star Septeto feat. Josefine Cronholm &amp; Joyce MorenoStor brasiliansk-inspireret aften med Steen Rasmussen Quinteto i selskab med den svenske vokalist Josefine Cronholm og den brasilianske verdensstjerne Joyce Moreno.Mandag 10. juli kl. 20Kulturhuset Islands Brygge, Islands Brygge 18, København S Pluspris 112 kr.Pris uden abonnement 140 kr.The Kutimangoes &amp; friends from Burkina FasoForvent en afrojazz-fest til både fødderne og hjertet, når Kutimangoes giver koncert med to musikalske gæster og venner fra Burkina Faso - percussionist Aboubacar Konaté og sanger/danser Patrick Kabré, der er en stjerne i hjemlandet.Fredag 14. juli kl. 20Kulturhuset Islands Brygge, Islands Brygge 18, København S Pluspris 96 kr.Pris uden abonnement 120 kr.Erik Satie Revisited feat. Cæcilie Norby, Marilyn Mazur m. fl.En række af dansk musiklivs stjerner går sammen om at fejre den franske komponist Erik Satie.Oplev Cæcilie Norby, Marilyn Mazur, Lars Danielsson, Anders Koppel, Benjamin Koppel, Tine Rehling, Richard Krug og skuespiller Henning Jensen.Mandag 10. juli og tirsdag 11. juli kl. 19.30Betty Nansen Teatret, Frederiksberg Allé 57, Frederiksberg Pluspris 204 kr.Pris uden abonnement 255 kr.The Art Of The Quartet -Erskine/Colley/Werner/KoppelDe to amerikanske stjernemusikere, pianist Kenny Werner og bassist Scott Colley, har været med hvert år til SummerJazz siden 2009. Werner, Colley og saxofonist Benjamin Koppel har et tæt samarbejde. I år har de fået den levende legende, trommeslager Peter Erskine til at komme forbi.Fredag 14. juli og lørdag 15. juli kl. 19.30Prøvehallen, Porcelænstorvet 4, Valby Pluspris 172 kr.Pris uden abonnement 215 kr.
POLITIKENPLUS Politiken tilbyder rabat på udvalgte koncerter under Copenhagen Jazz Festival.
Følgende takkede for udnævnelsen til Ridder af 1. grad af Dannebrogordenen: Oberst i hæren Johnny Rahbek Thomsen, Solrød Strand. Oberst i hæren Jørn Christensen, Næstved.Følgende takkede for udnævnelsen til Ridder af Dannebrogordenen: Afdelingsdirektør i Danmarks Statistik Carsten Ulrik Zangenberg, Holte.Ankechef i Ankestyrelsen Jette Røgild, Gentofte.Konsularagent i Manama Bjarne Gramkow Bidsted, Manama. Museumsinspektør for De Danske Kongers Kronologiske Samling Peter Kristiansen, København K. Oberstløjtnant Anders Olesen, Holstebro.Overlæge ved Forsvarets Lægekorps, hæren Elizabeth Garmin, Aalborg. Stifter af Psykiatrifonden og speciallæge i psykiatri Jes Gerlach, Skodsborg. Advokat Ole Nepper-Christensen, Gudhjem.Følgende takkede for Den kongelige belønningsmedalje med krone: Fhv. planlægningschef i Sjørring Maskinfabrik A/ S Elly Mariane Hørup, Thisted.Fhv. salgschef i Audio Visuelt Centrum A/ S Aksel Frede Grønfeldt, Horsens. Kemotekniker i Haldor Topsøe A/ S Frede Eskesen Kjær, Måløv.Lagerchef i Røstofte Maskiner A/ S Poul Erik Andersen, Næstved. Redaktionschef i Jysk Fynske Medier Erik Stærke-Eriksen, Odense.H Følgende takkede for Den kongelige belønningsmedalje: Automekaniker i A. V. Vejgaard A/ S Ejgil Pedersen, Tim. Elektriker i Viftrup Jespersen A/ S Johannes Madsen, Videbæk. Fhv. bankfuldmægtig i Sydbank A/ S Ellen Madsen, Horsens. Fhv. farmakonom på Horsens Løve Apotek Anne-Grethe Marianne Vaagan, Horsens. Fhv. kundebetjener i Tryg Forsikring A/ S Herdis Espelund, Vallensbæk Strand. Fhv. kunderådgiver i Danske Andelskassers Bank A/ S Ole Olesen, Rømø. Fhv. køletekniker i Knudsen Køling A/ S Bjarne Sahl Hansen, Herlev.Fhv. Laboratory Technician i Haldor Topsøe A/ S Anne Lisbeth Wichen Andersen, Kgs. Lyngby.Fhv. portvagt i DuPont Nutrition Biosciences ApS Boje Ørbæk Bertelsen, Grindsted. Fhv. private Banking-medarbejder i Sydbank A/ S Else Krag, Horsens. Fhv. redningsfører i Falck Danmark A/ S Carsten Teddy Jensen, Ruds Vedby. Fhv. slagteriarbejder i DANISH CROWN Kirsten Irene Christiansen, Vildbjerg. Fhv. teknisk sagsbehandler i Alfa Laval Aalborg A/ S Kaj Jensen, Aalborg Øst. Flytekniker i Scandinavian Airlines System Jan Yding Lundby Jensen, Hillerød. Laboratorietekniker i Glud &amp; Marstrand A/ S Bente Rosenkilde Lambertsen, Vissenbjerg. Lageransvarlig i Spies A/ S Finn Glarbo, Esbjeg. Lønadministrator i Odense Sport &amp; Event A/ S Aase Moslund Hansen, Odense NØ.Personlig Rådgiver i Danske Bank Krista Lykkegaard, Hadsund. Prismedarbejder i Sydbank A/ S Lone Christensen, Aabenraa. Rejsemontør Axel Ahrnkiel, Fredericia. Salgs-og kundesupporter i Spies A/ S Esther Petersen, Bramming. Salgsassistent i Coop Danmark A/ S Inge Lise Nielsen, Otterup. Socialrådgiver på Specialhospitalet for Polio-og Ulykkespatienter Kate Verner Rhedin, Hellerup.H Følgende takkede for Fortjenstmedaljen i Sølv: Administrativ medarbejder på Vordingborg Ungdomsskole og 10. klasse Birgit Rigmor Ersgaard, Vordingborg. Assistent i Herning Kommun Birthe Thorup, Herning. Bioanalytiker på Herlev og Gentofte Hospital Charlotte Wang Skøtt, Albertslund.Bioanalytiker på Herlev og Gentofte Hospital Lis Bülow, Smørum. Chefsergent i hæren Per Ourø, Næstved. Controller ved Business College Syd Hanne Christensen Asmussen, Sydals. Ekspeditionssekretær i Styrelsen for International Rekruttering og Integration Anni Kirsten Asmussen, Valby.Graver og kirketjener ved Bylderup Kirke Bent Madsen Jørgensen, Bylderup-Bov. Intensivsygeplejerske på Odense Universitetshospital -Svendborg Sygehus Bodil Bukh Kjær, Svendborg. Konsulent i SKAT, Inddrivelse Inger Guldager Buus, Køge. Kontorfuldmægtig i Dataforsyningen og Effektivisering Lene Rytter, Smørum. Kontorfuldmægtig i NaturErhvervstyrelsen Anette Romme Rasmussen, Virum. Materielmester i Forsvarsministeriets Ejendomsstyrelse Kurt Bak Pedersen, Hjørring. Overkonstabel af 1. grad i hæren Bent Uffe Lund, Broby. Pædagog/ souschef på Troldebakken Bente Brøndum Pedersen, Vejle Øst. Pædagog i Børnehaven Thorshavnsgade Kirsten Skjøtt, Skødstrup. Skattespecialist i Linkingarráó Føroya/ TAKS Eyóbjørg Joensen, FO-656 Saltnes.Social-og sundhedsassistent i Hjemmeplejen Vejle Kommune Helen Jette Andersen, Vejle. Socialog sundhedshjælper i Hjemmeplejen, Varde Kommune Jane Kirstine Breum Knudsen, Ansager.Social-og sundhedshjælper på Plejehotel Stenhusbakken Anne Lykke Birch Kristensen, Holbæk.Specalist på Furesø Bibliotekerne Anne Pernille Schjerning, Farum. Specialarbejder i Randers Kommune Knud Boye, Spentrup. Specialarbejder i Vej, Park og Natur, Nyborg Kommune Steen Hessellund Sørensen, Nyborg. Specialkonsulent i SKAT, IT og Data Uffe Toft, Sæby. Specialkonsulent i Spillemyndigheden Steen Dahl Christensen, Aars.Sygeplejerske på Nakskov Sundhedscenter Hanne Alstrup, Maribo. Økonomikonsulent i Allerød Kommune Ingelise Mørck Nielsen, Slangerup.Følgende takkede for udnævnelse: Kommandørkaptajn Kim Nybo Skjødt, Svendborg. Oberstløjtnant i flyvevåbnet Hans Kristian Skovmose, Viborg. Generallæge ved Forsvarets Lægekorps, Hæren Sten Hulgaard, Skanderborg. Ambassadør i Tallinn Kristina Miskowiak Beckvard, Tallinn.Ambassadør i Zagreb Christian Thorning, Frederiksberg.Følgende havde afskedigelse: Kommandørkaptajn Gustav Lang, Kgs. Lyngby. Museumsinspektør Per Kristian Madsen, København V. Senioranklager Anne Birgitte Stürup, Hellerup. Generalløjtnant i hæren Niels Henrik Bundsgaard, Nivå.Retsassessor ved Retten i Lyngby Poul Folke Torrild Thomsen, Charlottenlund.
Audiens. Omkring 75 hæderværdige danske mænd og kvinder takkede mandag Dronningen i audiensgemakket på Christiansborg Slot.
Hvor bor du? »Jeg bor på Amager, lige ved Amager Bio.Jeg har haft småforelskelser i og afstikkere til Nørrebro, Vesterbro og Valby, men jeg vender altid tilbage til mit første udgangspunkt i byen, Amager. Det er noget med luften, vandet og jargonen. Her er god plads og ikke så meget pis. Det føles som hjem«. Hvad er dit yndlingskvarter? »Det er mit eget kvarter. For mig er Amager en landsby i byen, hvor man er på fornavn med sin printermand og sin kaffekvinde.Og så er der en Amager-stolthed, som jeg er ret fascineret af. Folk kan virkelig godt lide deres sted her. Det synes jeg er hyggeligt. Men jeg kan især godt lide, at der er så mange dyr. Der er rigtig mange hunde på Amager. Jeg har ikke selv hund, så jeg er vild med den uformelle stemning, der er mellem dyr og mennesker på Amager«. Har du et stamsted? »Jeg tror ikke, man kan bo på Amager uden at have sine stamhuler. Mikkel er min. Han er en tidligere steward og tillidsrepræsentant i SAS, som har åbnet sin egen kaffebar på Amagerbrogade, Nummer 95 - en kaffebar, hedder den, og han laver en usædvanlig god kaffe og er lige så skør og politisk radikal, som jeg er. Han fungerer lidt som en udvidelse af min egen stue for mig. Han er min vinterhave«. Hvor ville du tage en date med hen? »Jeg ville invitere hende i Bøssehuset på Christiania. Det er et af mine yndlingssteder.Bøssernes Befrielsesfront indtog huset i 1973, og stedet har den her skønne, aktivistiske energi. Og så er der papvin af den værste slags og mennesker af den bedste, og det tiltaler mig«. Hvor går du i byen? »København har ikke et særlig spændende gå i byen-udbud for lesbiske, politiske satirikere... Så når jeg går ud er det mest på Christiania, i Bøssehuset eller i Kvindehuset.Der er altid en guitar i hjørnet, billig bar, fællessang og en sjov flok mennesker at hænge ud med«. Hvis du fik frit valg og en bulldozer stillet til din rådighed, hvad i byen ville du så fjerne? »Jeg ville ikke fjerne nogle bygninger, men der er en del steder, jeg gerne ville lave om til kollektiver, bofællesskaber og ollekoller: Industriens hus og Politigården, og ja, Rosenborg. Jeg gad virkelig godt starte et kollektiv på Rosenborg, der har de sødeste ænder til nabo«. Hvornår bliver du allermest irriteret på København? »Når folk ikke har tid til at vente i en kø.De fleste af os har fem minutter til lige at chille lidt. Der er selvfølgelig folk med mega travlt, børn, der skal hentes, og en deadline, der ånder i nakken. Men det irriterer mig, når folk ikke smiler til hinanden og siger: Nå, hold kæft, det er en lang kø, hva'? Og især når de lader vreden gå ud over de forkerte. Jeg passer meget på ikke at sende den dårlige karma videre, for det kan da ikke være rart at være sådan et dumt svin«.Hvad har København for meget af? »Travlhed. Måske skal vi ikke være så bange for ikke at komme nogen vegne.Der er for eksempel noget poetisk ved bussen 5C. Den kører bare i ring. Den skal faktisk ikke andet end rundt. Og så skal den rundt igen. Og så skal den rundt atter en gang. Og det er jo det samme med os, indtil vi skal dø. Lad os finde lidt tid til hinanden, mens vi har travlt med ikke at komme nogen vegne alligevel«. Hvor går du så hen for at slappe af? »Der er så mange steder, man kan sætte sig ned og slappe af. Jeg synes, vi sætter os for lidt ned på jorden i det offentlige rum. Jo ældre man bliver, jo mindre sætter man sig ned. Det er ærgerligt. Der er masser af asfaltpletter, pladser og rum, hvor man kan sætte sig med en flok venner og en guitar og bare have det rart og skønt i solen«. Hvad synes du, København mangler? »Eksperimenter. Højere til loftet. Flere delehaver, fødevarefællesskaber og meget mere kærlighed. Folk har for travlt og for lidt tid til at kramme. Og så selvfølgelig det indlysende: tilgængelighed. At man ikke skal være mega rig eller have en mor, der er det, for at have en chance for at finde et sted at bo i sin egen by«.malene.jensen@pol.dk 
Musiker og politisk satiriker Karina Willumsen er medarrangør af kvindemusikfestival på Onkel Dannys Plads på Vesterbro lørdag.
Hvis du ikke vasker hænder, når du har efterladt snottet i et papir, er der risiko for, at du kan smitte andre med de bakterier, du har pustet ud.Når forkølelsen har ramt, og næsen skal pudses, er der en vigtig del, der mangler. Nemlig håndvasken.For når du pudser næsen, blæser du bakterier ud på dig selv, som du kan smitte andre med.Tre ud af fire danskere svarer, at de ' kun nogle gange', ' sjældent' eller ' aldrig' bruger håndvasken, efter de har pudset næsen. Det viser en undersøgelse, YouGov har foretaget for BTMX.Smittefare»Du har med sikkerhed fået bakterier på hænderne, som du kan give videre til andre,« siger Lars Münter, der er sekretariatschef for Rådet for Bedre Hygiejne.»Typisk vil det være smittefarer som forkølelse, influenza, lungebetændelse og lignende. Der er mange scenarier, men kort sagt kan man jo blive syg. Det er lidt det samme, som hvis der er en, der har lort på hænderne. Det er fyldt med bakterier, og selvfølgelig skal man vaske hænderne. Hver eneste gang man er i kontakt med kropsvæsker, skal man vaske sine hænder.« Rådet for Bedre Hygiejne arbejder bl. a. for, at danskerne bliver bedre til at bruge håndvasken. Simpelthen fordi vi er dårlige til det, forklarer Lars Münter.Skal ind med modermælken »Hvis jeg går ud på vejen og skal over, ved jeg, at det er en rigtig god idé at kigge mig for. Og f or skel l ige hygiejni ske ting er ikke så meget anderledes end trafikken.Der er ikke noget, man med sikkerhed kan sige, vil gå galt, men man øger sin risiko for det, hvis man ikke passer på.« Han forklarer, at der for eksempel er mange, der ikke tror, at sæbe er en nødvendighed, når de vasker hænder.Og selvom det kan virke voldsomt, at så mange danskere ikke er gode nok til at vaske hænder, så er det ikke underligt, hvis man spørger hos Rådet for Bedre Hygiejne.»Tænk på, hvordan børn lærer at børste tænder. Det gør de både derhjemme og hos skoletandlægen.Men hvor meget får vi lært om at vaske hænder? Desværre ikke meget,« fastslår Lars Münter og rådgiver om, hvordan håndvasken skal klares: »Gør hænderne våde. Kom sæbe på. Skrub i 15-20 sekunder. Skyl hænderne. Tør dem grundigt.«.pbid@bt.dk '' Det er lidt det samme, som hvis der er en, der har lort på hænderne Lars Münter Rådet for Bedre Hygiejne.Fakta: OM UNDERSØGELSENUndersøgelsen, der er foretaget af YouGov for BTMX, er baseret på interview med 1.002 repræsentativt udvalgte personer i alderen 18-74 år fra YouGov-panelet i perioden 24. -27. marts 2017. Deltagerne er blevet stillet spørgsmålet: Vasker du hænder, når du har pudset næse? Ja, altid (22 %) Ja, nogle gange (43 %) Ja, men sjældent (18 %) Nej, aldrig (13 %) Ved ikke (2 %) Jeg pudser ikke næse (2 %)? Jonas Reinel, 19 år Studentermedhjælper, Valby »Ja, det vil jeg sige. Det gør jeg.Jeg føler mig bare altid lidt ulækker, efter jeg har pudset næse, hvis jeg skal være ærlig.« Hvad tænker du om, at tre ud af fire ikke altid får det gjort? »Jeg tænker, at tre ud af fire er en del, men det er vel, hvad man kunne forvente.«Vi vasker altid vores hænderIsabella Lauritsen, 15 år Skoleelev, Roskilde »Jeg plejer at vaske hænder, når jeg har pudset næse. Jeg synes, snot er lidt klamt. Jeg vasker hænder, nærmest hver gang jeg har brugt dem.« Hvad tænker du om, at tre ud af fire ikke altid får det gjort? »Det synes jeg faktisk er lidt ulækkert.«Betina Lerager, 50 år Økonomichef, Køge »Jeg vasker hænder, hvis jeg har mulighed for det, som på kontoret eller hjemme. Men hvis jeg for eksempel sidder i toget, er det svært at få dem vasket.« Hvad tænker du om, at tre ud af fire ikke altid får det gjort? »Der er jo formentlig nogle bakterier på hænderne. Jeg synes, det er lidt klamt, og jeg tænker, at det da er lidt mange.«.Mads Houmann, 28 år. Selvstændig tømrer, København»Jeg pudser sjældent næse, men får jeg noget på fingrene, så vasker jeg dem altid bagefter. Jeg vasker hænder ret mange gange om dagen.« Hvad tænker du om, at tre ud af fire ikke altid får det gjort? »Det lyder relativt højt. Der er vel stor smittefare, hvis man rører ved noget, som andre også skal røre ved.«.Nellie Lindholst, 75 år Frivillig, Chicago»I min familie vasker vi altid hænder, før og efter toiletbesøg.Men når de små har rindende næser hele tiden, så kan det være svært at være ude på badeværelset hele tiden, så det gør man jo altså ikke hele tiden.« Hvad tænker du om, at tre ud af fire ikke altid får det gjort? »Det er nok et meget passende antal.«.
KLAMT Tre ud af fire danskere vasker ikke deres hænder, efter de har pudset næse, viser undersøgelse.
Ida Wohlert griner lidt, når man spørger hende, om hun er et A-menneske. »Nej, egentlig ikke.Jeg elsker at sove længe,« siger hun.Spørgsmålet er relevant, fordi hun de seneste otte år har været vært på TV2s Go' morgen Danmark, som har et seertal på op mod 500.000 hen over en morgen. Hun møder i studiet kl. fire om natten, og det betyder, at hun står op hjemme i Taarbæk kl. 03.15 for at nå ind til redaktionen i Valby.»Jeg har fundet kærligheden til at stå tidligt op. Der er noget magisk ved at se København vågne,« siger Ida Wohlert, som af hensyn til familielivet - hun og hendes mand har to drenge på hhv. fire og otte år - må sove en time om middagen, så hun om eftermiddagen har energi til tage sig af børnene og lave aftensmad.Senest kl. 22.30 går hun i seng.Hun er superglad for jobbet, bl. a.fordi hun får lov til at interviewe et bredt spektrum af mennesker.»Det handler om mennesker, som har de største opture, f. eks. har gennemført et ekstremløb, og mennesker, som oplever deres livs værste mareridt, som f. eks. har mistet et barn. Den bredde er jo en del af vores liv, og det er jeg optaget af,« siger Ida Wohlert.Hun synes, at det er et privilegium at kunne beskæftige sig med alle mulige emner, lige fra politik og økonomi til almindelige menneskers liv, sport, mode og underholdning.Om hun som journalist har et emne, som ligger hende særligt på sinde? »Ja, jeg har altid en stor lyst til at interviewe piger, der har det svært i livet, fordi jeg kan huske mig selv i den alder, hvor man som teenager famler efter en identitet,« siger Ida Wohlert.Arkitekt-familieHun er uddannet journalist på RUC og har tidligere arbejdet i produktionsselskaberne Bastard Film, Freeport Film og Sand TV, ligesom hun også har arbejdet bag kameraet på Go' morgen Danmark. Inden hun i 2009 blev vært på programmet, var hun på TV2 News.Ida Wohlerts far er den anerkendte arkitekt Claus Wohlert, og hendes farfar er stjernearkitekten Vilhelm Wohlert (1920-2007), som bl. a. stod bag kunstmuseet Louisiana. Men Ida Wohlert har aldrig selv overvejet at gå den vej.»Jeg har holdninger til æstetikken, som har fyldt meget på min fars side af familien. Når jeg eller andre i familien har fået en ny lejlighed har første spørgsmål fra min far altid været ' Ida, hvordan er lyset'. Jeg har i høj grad glæden ved det smukke - dét at kunne fornemme om noget er lækkert og har kvalitet. Er det kræs eller ej? Jeg kan godt spise en frostpizza en aften, men når jeg skal købe noget, f. eks. en jakke, så skal det være ordentligt. Sådan er det også med ting til mit hjem, og sådan har jeg nok bare altid været. Men jeg har aldrig overvejet at blive arkitekt.Jeg blev, efter råd fra en gammel kæreste, journalist, fordi jeg så kunne krybe uden om at vælge fag i traditionel forstand, fordi man som journalist kan beskæftige sig med alle mulige emner, og det er jeg ellevild med,« siger Ida Wohlert.ma@berlingske.dk Fakta: BLÅ BOGHun er opvokset i Hellerup, har gået på Bernadotteskolen og blev i 1997 sproglig student fra Christianshavn Gymnasium.Uddannet cand. comm. i journalistik fra RUC, og hun har desuden en bachelor i arbejdspsykologi.Hun er vært på Go' morgen Danmark på TV2. Hun har tidligere arbejdet i tv-produktionsselskaber og som vært på TV2 News.Ida Wohlert bor i Taarbæk sammen med sin mand, journalisten Kasper Fredshavn, og parrets to sønner Elliot og Edgar.I fritiden rider hun og bruger tid sammen med familien i sommerhuset i Sverige.
Jobbet som vært på Go' morgen Danmark på TV2 betyder, at Ida Wohlert er tvunget til at stå op klokken 03.15. ' Jeg har fundet kærligheden til at se København vågne' 40 ÅR PÅ MANDAG.
S idste år meldte 24.728 sig ud af folkekirken.Det er næsten dobbelt så mange som i et gennemsnitligt år, og det er rekord, viser nye tal fra Danmarks Statistisk. Den største gruppe af udmeldinger kommer fra de 18-28-årige, og status er nu, at 1 af 4 danskere ikke længere er medlem af folkekirken.»Det skyldes især Ateistisk Selskabs kampagne, der har oprettet en hjemmeside, der gør, at man kan melde sig ud uden at skulle ulejlige sig uden for en dør«, siger Anders Gadegaard, der er domprovst i København i Vor Frue Kirke.»Men jeg tror ikke på, at det fortsætter.Jeg tror, kurven flader ud. De, der har meldt sig ud, var klar til at gøre det. De var i tanken allerede ikkemedlemmer«. Som det sømmer sig for en mand i hans job, vender han den anden kind til og ser det aktive tilvalg som noget positivt.»Ateistisk Selskab er med til at skabe debat om, hvad det vil sige at gå i kirke og tro på Gud. Jeg er over 60 år, og jeg synes, det er nemmere at være præst nu, end da jeg startede i 80' erne. Interessen for livstydningsspørgsmål stiger, og det betyder så også, at medlemstallet falder«. Domprovst Anders Gadegaard peger på, at også indmeldelsen i folkekirken ved dåb er faldende. Fra 2006 til 2016 er der sket et fald fra 74,5 procent af en årgang, der skulle døbes, til at det sidste år kun var 61,5 procent, der blev døbt. Og faldet i døbelysten er, ligesom antallet af udmeldelser, størst i de store byer.Der er altså blevet længere mellem folk som Ole Holm, som Politiken mødte på torvet i butikscenteret Spinderiet i Valby, hvor han rullede rundt med sit barnebarn Karen fornuftigt pakket ind i både elefanthue, flyverdragt og voksipose.»Jeg føler, at jeg skal være medlem af folkekirken.Vores barnebarn er lige blevet døbt. Vores egne børn er døbt og konfirmeret og gift i kirken. Jeg er lidt troende.Ikke sådan noget overdrevet, men jeg har da aldrig overvejet at melde mig ud«.God Goes DeepNår medlemskab af folkekirken ikke længere er en selvfølge, men noget, man aktivt beslutter, må kirken ifølge Anders Gadegaard hjælpe de 25-40-årige med at tage stilling. Det kan ske ved, at kirken er mere tydelig, synlig og udadvendt, mener Anders Gadegaard. Han peger på babysalmesang, børnegudstjeneste, chat med præsten på sjælesorg. nu og nye tiltag i kirkerummene som nogle af tiltagene.»Prøv at komme ned i min kirke, Vor Frue, når der er natkirke, og de unge kommer med soveposer til elektronisk musik som Chill Out eller God Goes Deep - der blev nomineret til årets DJ. Vi bruger kirkerummet til refleksion, afslappelse og uden at møde med håndfast forkyndelse.Vi vil tilbyde samvær og eftertanke uden at forkynde og uden at forlange medlemskab«. Anders Gadegaard mener, at de mange tiltag har haft en virkning, og at der nu er sat prop i det kraftige fald. Når man spørger ham, om han så også vil afkræve deltagerne, at de skal være med i folkekirken for at tage del, svarer han klart: »Det kunne vi ikke finde på. Vi servicerer tit folk, der ikke er medlemmer. Småligheden skal have dårlige kår i folkekirken.Vi lader os gerne snyde. Hvis folk er sådan indstillet, at de spekulerer i at slippe uden om betalingen, så må de jo selv bære det på deres samvittighed«.per.munch@pol.dk 
Folkekirken Rekordmange meldte sig ud sidste år, og færre døbes. Domprovst begræder det ikke, men glæder sig over, at kirken er et aktivt valg.
I morgen skal vi stemme. Der er kommunal-og regionsvalg efter ugers valgkamp - eller rettere: valgkampe. Det vigtigste, kommunalvalget, er ikke én, men 98 valgkampe.Spørgsmål om frås og gyldne håndtryk var et fælles tema, det samme var Sundhedsplatformen på Sjælland, men ellers har kampagnerne mest været lokale.Jeg ser dagligt DR's tv-avis og TV2 News. Ingen af dem har for alvor løftet opgaven. Et af de mere muntre indslag var en morgen på TV2 News. Studieværten bekendtgjorde, at politisk redaktør Anders Langballe var taget væk fra Borgen og »ud i virkeligheden«. Herefter blev der stillet om til Langballe i - Mette Frederiksens kampagnebus.Siden så vi ham i den københavnske morgentrafik med Pernille Skipper og i halen på de andre partiledere.På tv-stationerne er politik stort set lig med Christiansborg. De har tydeligvis svært ved at håndtere politik uden for de vante omgivelser i hovedstadsboblen af folketing, eksperter og mediefolk.Heldigvis har de lokale valgkampe budt på så meget andet. I min kommune, Fredensborg, deltog flere hundrede i valgmødet på Rådhuset. I nabokommunen Helsingør var det endnu flere - over 400 på Kulturværftet. Flere af mine venner er kandidater rundt om i landet. De beretter om noget lignende: flere til møderne og større interesse fra kolleger og naboer. Én taler ligefrem om »et demokratisk revival«. I provinsen er det ofte helt lokale møder. Kommunalreformen centraliserede kommunerne, og mange steder er der stor fokus på hovedbyen. Nu tager de mindre byer til genmæle. »Hvad vil I med vores skole,« lyder spørgsmålet til kommunalpolitikerne. På tværs af partiskel bakkes op om en lokal kandidat, der kan blive områdets talsmand på Rådhuset.Samtidig spiller de sociale medier en større rolle. Kommunalvalget i 2013 var et gennembrud for Facebook. Siden er kandidaterne blevet endnu bedre til at bruge de digitale muligheder. Det samme er mange organisationer. Min hustru, Karin, fik for nylig en mail fra Per Christensen, der er formand for 3F. 64 unge i Fredensborg Kommune mangler en læreplads. Med et klik kunne Karin prikke til de lokale kandidater.Jeg fik selv en mail fra en gammel ven. Den var på vegne af Kontanthjælpsalliancen og Kirkens Korshær. Hundredvis af borgere i Fredensborg er ramt af kontanthjælpsloftet og 225-timers reglen.Med et klik kunne jeg gå videre til de lokale politikere.På landsplan er valget i morgen en test af det politiske styrkeforhold.Medierne svælger i den forestående vælgerlussing til Socialdemokratiet i København, hvor Alternativet og Enhedslisten står usædvanlig stærkt. Jeg vil nu især holde øje med den modsatte bevægelse: om liste A får den ventede fremgang uden for hovedstaden.Socialdemokratiets egne målinger viser, at partiets basis rykker vestpå. Med Mette Frederiksen er det i højere grad et arbejderparti.Socialdemokratiet taber middelklassevælgere til venstrefløjen, men vinder arbejdere fra DF, V og sofavælgerne. Det skaber problemer i København, som er en helt atypisk studenter-og middelklasseby.Derimod bliver der - formentlig - fremgang vest for Valby Bakke; dér hvor det store flertal af almindelige danskere bor.Vi holder valgaften med smørrebrød og kvalitetsøl. Jeg skal ikke bare følge landstendenserne, men også opgøret i min egen og en halv snes andre kommuner. Jeg kender som nævnt adskillige lokalpolitikere og kommer meget rundt i landet - både som foredragsholder og turist. Valget til det lokale folkestyre er demokratiets festdag.Tv-stationerne har tydeligvis svært ved at håndtere politik uden for de vante omgivelser i hovedstadsboblen.
Brudflader.
Den danske stjerne fra ' Game of Thrones' kunne ikke selv hente sin hæderspris på Nordisk Film, da han blev tildelt Ove Sprogøeprisen i aftes i Valby, København.Nikolaj Coster-Waldau stod nemlig foran kameraerne i Irland som Jaime Lannister, hvor han medvirker i den ottende og sidste sæson af verdens mest omtalte tv-serie.I stedet var det filmstjernens stolte mor, Hanne Søborg Coster, der hentede den eftertragtede bronzestatuette af Danmarks filmlegende Ove Sprogøe og de medfølgende 30.000 kroner, som må anses for et mindre bidrag til Nikolaj Coster-Waldaus husholdning.I følge en opgørelse fra det amerikanske magasin Variety fra sidste år, får danskeren 3,3 millioner kroner - pr. afsnit - af ' Game of Thrones'.Og selvom der er stort hemmelighedskræmmeri omkring indspilningerne af den populære fantasy-serie, havde Coster-Waldau dog fået lov til at sende en videohilsen hjem fra settet til de kendisser og tidligere prismodtagere, der var forsamlet på Nordisk Film til prisoverrækkelsen.»Jeg blev meget overrasket, da jeg fik besked om prisen. Ove Sprogøe er en helt for mig og mange danske skuespillere, og jeg voksede op med alle hans præstationer. Og at se hans arbejde er stadig en stor inspirationskilde for mig.Spiller dansk politibetjentAt få denne pris oven i mit 25-års jubilæum som skuespiller gør mig virkelig lykkelig,« sagde Coster-Waldau, der filmede i København tidligere i år i forbindelse med mesterinstruktøren Brian de Palmas kommende spændingsfilm ' Domino', hvor den danske stjerne spiller hovedrollen som en dansk politibetjent, der bliver midtpunkt i en dramatisk menneskejagt gennem Europa.Tog publikum med stormUddelingen af Sprogøe-prisen er i år slået sammen med uddelingen af en anden stor pris, nemlig Nordisk Film Prisen, der gik til den fremstormende danske instruktør Fenar Ahmad, der tog både publikum og anmelderne med storm, da hans gangster-thriller ' Underverden' havde premiere først på året.Fenar Ahmads højspændte spille-film fik fem-og seksstjernede anmeldelser, da den ramte de danske biografer, hvor den har solgt 180.000 billetter. Det er kun den unge instruktørs anden spillefilm, og med Nordisk Film Prisen træder Fenar Ahmad i fornemme fodspor.Tidligere har bl. a. Ole Bornedal, Lars von Trier, Søren Kragh-Jacobsen, Anders Thomas Jensen og Jørgen Leth modtaget den prestigefulde filmpris på de 100.000 kr.Ved prisfesten på Nordisk Film blev også ' Erik Ballings Rejselegat' uddelt. Det gik til produktions-designer Sabine Hviid, der har givet så forskellige film som ' Underverden', ' Der kommer en dag' og ' Antboy 3', deres visuelle udtryk.Læs også portræt af instruktør Fenar Ahmad på side 30.kse@bt.dk '' At få denne pris oven i mit 25-års jubilæum som skuespiller gør mig virkelig lykkelig Nikolaj Coster-Waldau.Fakta: Hvilken dansk skuespiller gennem tiden er din yndlingsskuespiller?BT var til stede på den røde løber, inden prisuddelingen gik i gang, og her fik vi mulighed for at bede de kendte om at pege på, hvem der i deres øjne er den bedste danske skuespiller gennem tiden.
PRISOVERRÆKKELSE ' Game of Thrones'-stjernen fik i aftes Ove Sprogøe-prisen - men måtte lade sin mor hente den, da han er på optagelse i Irland.
Hvor bor du? »Indre Nørrebro, tæt på Folkets Park. Her har jeg boet siden 2007. Jeg kan huske, at jeg fejrede min 25-års fødselsdag her, og jeg elsker det område, jeg bor i, det må jeg indrømme«. Hvad kendetegner dit kvarter? »Det er et meget komprimeret og mangfoldigt område, men stadig med mange åndehuller, hvor man kan tage en timeout.Og så er der landsbystemning: Jeg hilser på cykelhandleren, bageren og bartenderen, der holder pause på gaden.I de 10 år, jeg har boet her, er der sket virkelig meget. Der er kommet flere spisesteder og ølbarer, og det trængte området til. Heldigvis har det stadig bevaret noget af kanten modsat for eksempel Vesterbro, der er blevet mere poleret med tiden«. Hvor får man den bedste kaffe? »Når jeg går ud, går jeg ikke ud for at drikke kaffe. Så går jeg ud for at drikke øl eller drinks. Det er megaoptur med de mange ølbarer, der er skudt op: Ølsnedkeren i Griffenfeldsgade, Kølsters Tolv Haner i Rantzausgade og Himmeriget på Åboulevard. Og så har Kind of Blue i Ravnsborggade også en sindssyg white russian. Der er 7 cl sprut i! Jeg kan godt lide, at jeg ikke skal ret langt for at mødes med nogen til en øl - uden at det skal lyde superdovent. For man skal også huske at komme ud af sit kvarter, og jeg elsker også at blive præsenteret for nye steder«. Hvor i byen synes du, der lugter værst? »Værst? Når der er Distortion, og det er godt vejr dagen derpå, og solen bager ned på gader og stræder. Den der dunst af pis, når du kommer ud om formiddagen... og snuser ind. Wow! Den intense lugt af indtørret alkohol og tis. Det er virkelig intenst. Og så kombineret med bilos.Det er et miks, der kradser lidt i næsen.Og halsen egentlig også«. Hvor dufter der bedst? »Det bedste er at cykle gennem byen, lige når solen er ved at stå op en af de første sommermorgener, hvor alt er sprunget ud, og du kører ad nogle sideveje på Frederiksberg. Duften af asfalt og nyudsprungne blomster. Den er helt fantastisk«. Hvilken årstid i byen synes du bedst om? »Jeg er klart mest til efterår. Ikke det efterår, vi har nu, men det tidspunkt, hvor du stadig kan fornemme, at sommeren lige har været der. De dage, hvor du går ud ad døren og kan mærke, at der er noget anderledes i luften, der er kommet en klarhed i luften, og bladene begynder at skifte farve. Det er det bedste, jeg ved.Jeg vågner op efter en døsig sommer. Det er en meget kort periode, hvor ekkoet af sommeren stadig kan høres, og inden vi stiller uret en time tilbage, og det hele bliver mørkt«. Hvornår kan du bliver allermest irriteret på København? »Når der spildes ressourcer. Tænk på alle de penge, der bliver brugt på at være på Christiania for at fjerne hashhandlen og på at anholde almindelige mennesker, der ryger en joint. Det irriterer mig. Lad nu være med at kriminalisere folk for at ryge en fed«. Hvad synes du, København mangler? »Sporvognene. Dem gad jeg godt have genindført. Jeg kan se, når de renoverer vejene, at sporene jo ligger lige neden under asfalten. Der er selvfølgelig en lille nostalgiker, der taler i mig, men jeg synes også, det er bedre end busserne, der tøffer rundt og forurener«. Hvor er byen grimmest? »Steder, hvor der bliver bygget uden tanke på det arkitektoniske. Grimme bygninger i glas med luksuslejligheder og kontordomiciler. Bare ordet: kontordomiciler.Og så de der bannere med tekster som ' 1.000 m2 til leje', der altid hænger på dem. Det er ikke særlig inspirerende.Måske er jeg bare lidt sur. Jeg er lige blevet smidt ud af mit studie i Valby, fordi det skal rives ned. Jeg kan ikke lide, når der går penge i den. Jeg er ikke naiv og forstår godt, hvorfor man gerne vil tjene masser af millioner, men vi skal passe på ikke at fjerne alt det skæve«. Hvad har København for meget af? »Jeg havde nogle amerikanske venner på besøg. En dag var vi rundt i byen, vi var mange forskellige steder, og på et tidspunkt siger en af dem: »Is that Mikkeller again?«. På den relativt korte gåtur kom vi forbi fire forskellige Mikkeller-steder, og vi endte ovenikøbet på et af dem. På Ramen to Biiru - som i øvrigt er et superlækkert sted. Men jeg kom til at tænke, wow, der er faktisk åbnet mange Mikkeller-steder i byen. Og det er måske en lidt farlig tendens. Også med Madklubben og Cofoco. Når det bliver til kæder, er det kedeligt«.malene.jensen@pol.dk 
Musiker Christian Hjelm holder mest af Nørrebro, men giver i aften koncert i Huset KBH i Indre By i anledning af Spil Dansk.
Den alternative taleradio Radio 24syv har siden 2011 kæmpet for at slå igennem hos lytterne.Ikke alle udsendelser når længere end lige ud over Valby Bakke, men med det daglige politiske satire-program ' Den Korte Radioavis' har de fået en kæmpe succes, og i aftes kunne de to bagmænd Frederik Cilius og Rasmus Bruun lade sig kåre som årets komikere ved Zulu Comedy Gallaen i Operaen.Frederik Cilius og Rasmus Bruun, der vandt over de populære komikere Mick Øgendahl, Linda P og Rune Klan, har opbygget sig en enorm fanskare af trofaste lyttere, der dagligt tuner ind ved frokosttid for at høre seniorkorrespondenten Kirsten Birgit Schiøtz Kretz Hørsholms -Frederik Cilius' parodi på kvindelige journalist-koryfæer som Ulla Terkelsen og Mette Fugl -politisk ukorrekte bud på dagens vigtigste nyheder, hvor politikernes bullshit sorteres fra med 120 kilometer i timen.Første nomineringEfter at have vundet flere radiopriser var det første gang, at Frederik Cilius og Rasmus Bruun var nomineret til Zulu Comedy Galla.I ' ungdomskategorien' vandt 33-årige Jacob Taarnhøj fra Odense ' Årets talentpris' og den medfølgende check på 100.000 kroner.Han stod i 2013 på scenen til Zulu Comedy Galla som et af ' æslerne' - en af de helt grønne komikere - men nu har den danske standupbranche altså udpeget ham som fremtidens store håb.Jacob Taarnhøj, der i den kommende weekend er med i finalen af DM i standup, vandt over komikerne Frederik Rosgaard, Kasper Gross og Mikkel Klint Thorius.Nikolaj Lie Kaas gjorde comeback som vært for Zulu Comedy Galla.Han var med til at sparke showet i gang tilbage i 2009 og var også med stor succes vært i 2011 og 2012.Efter et par år med Sidse Babett Knudsen, Rasmus Bjerg og Rune Klan i værtsrollen, følte TV2 Zulu, at det var på tide at vende tilbage til Nikolaj Lie Kaas, der ofte ender med at være den sjoveste mand i rummet til trods for at være omringet af hele den danske standupbranche.Zulu Comedy Gallaen er som altid åbningen for den store comedy-uge, hvor man i den kommende uge kan opleve over 200 comedy-show i hele landet.Showet, der blev afholdt i Operaen i København i går aftes, kan ses på TV2 Zulu den 10. september.krdn@bt.dk '' Jeg nævner altid Frank Hvam og Jonatan Spang som dem jeg ser op til. De vælger ikke de sikre veje, men tager nogle chancer. De tager røven på mig igen og igen Tobias Dybvad, komiker'' Jeg glæder mig rigtig meget til den nye ' Klovn'-sæson. Så Casper og Frank er, synes jeg, de sjoveste. Jeg gad godt være med i serien. Jeg skulle spille en overskabet, glamourøs, fjollet version af mig selv Mascha Vang, blogger'' Jeg har en ven, der hedder Søren, som jeg altid synes er pissesjov. Han er sjovere end mig.Det er, når jeg er sammen med ham, at jeg griner mest. I forhold til de kollegaer jeg har, så kan han altid sparke røv på dem. Han er bare sjov. Han er en af mine kammerater nede fra Falster. Jeg tror ikke, han vil fungere på en scene, men privat er han kraftedeme sjov Mick Øgendahl, komiker'' Min veninde Kaya Brüel.Hun er mega morsom. Vi var inde at se den der ' Dark Tower' for nylig. Det var bare joke på joke.Hun kommenterer alting, og sådan har det været, siden vi var små. Hun snakker, og så er jeg flad af grin Sara Bro, radiovært '' Frank Hvam. Han er den sjoveste.Han er den, jeg griner ad. Han er indbegrebet af velskrevne jokes, funny bone, og så vil jeg bare godt kunne det, han kan Christian Fuhlendorff, komiker'' Michael MC Christiansen. Han er et komisk geni. En undervurderet komiker. Jeg tror, det er hans usympatiske personlighed, der gør, at han ikke har fået det store gennembrud endnu. Jeg arbejder sammen med ham lige nu på et show til DR2, der kommer til september Jonatan Spang, komiker.Fakta: BT spurgte de kendte gæster på den røde løber ved årets Zulu Comedy Galla, hvem de synes er Danmarks sjoveste person lige nu 
HAHA Radio24syv fik i aftes sit folkelige gennembrud, da folkene bag ' Den Korte Radioavis' blev kåret som årets komikere.
Hvor klog er du?13 rigtige: Læser De også Ekstra Bladet, hr. Einstein? 10-12 rigtige: Skynd dig at ringe til Hans Pilgaard. Der er penge i det! 7-9 rigtige: Ikke godt nok til Mensa.Men godt nok til at dele på Facebook.4-6 rigtige: Bedre held næste uge.1-3 rigtige: Du kan ikke få skolepengene tilbage. Men hvis du er heldig, kan du måske få dem tilbage, du gav for avisen.0 rigtige: Rul straks avisen sammen - og slå dig selv i hovedet med den.SE DE RIGTIGE SVAR PÅ SIDE 32.1 SPORTHvad hedder landstræneren for Danmarks kvindefodboldlandshold?  A. Anders Andersen  B. Nils Nielsen C. Peter Petersen.2 TVBl. a. George Clooney fik sit gennembrud i den meget populære tv-serie ' Skadestuen', der over 15 sæsoner fulgte læger og sygeplejersker på hospitalet County General Hospital i  hvilken by? A. Chicago B. New York C. Detroit.3 LITTERATURHella Joof har siden sidste år ligget på bestsellerlisten med sin bog  A. ' Pizza-reglen' B. ' Papmaché-reglen' C. ' Pyt-reglen'.4 POLITIKDen amerikanske præsident, Donald Trump, fyrede forleden under stor opmærksomhed sin kommunikationschef i det hvide hus. Hvad hedder han? A. Reince Priebus B. Anthony Scaramucci C. Sean Spicer.5 FILMLuc Bessons film ' Valerian and the City of a Thousand Planets' havde premiere i torsdags.Hvilken klassisk tegneserie er filmen baseret på? A. Doonesbury B. Corto Maltese C. Linda og Valentin.6 MUSIKHvilken af følgende er ikke titlen på et Volbeatalbum? A. ' Broken Man/Tainted Soul' B. ' Rock The Rebel/Metal The Devil' C. ' Beyond Hell/Above Heaven'.7 GEOGRAFIKun ét af verdens syv nye vidundere eller verdens syv nye underværker, om man vil, ligger i Europa. Hvilket? A. Stonehenge i Salisbury Plains, England B. Akropolis i Athen, Grækenland C. Colosseum i Rom, Italien.8 HISTORIEDe fleste ved, at Neil Armstrong var den første mand, der gik på månen i 1969. Men hvad hed fartøjet, der bragte ham derop? A. Apollo 11 B. Explorer 7 C. Mercury 9.9 KENDTEHvad hedder de tre Kardashian-søstre, der er kendt fra alverdens medier og realityserien ' Keeping Up With The Kardashians'? A. Kim, Kirsten og Kourtney B. Kim, Kourtney og Khloé C. Kim, Kris og Karina.10 VERDEN NETOP NULuksusvareproducenten Michael Kors købte for nylig et af verdens mest eksklusive skomærker for 7,5 milliarder kroner. Hvad hedder skoene, der bl. a. blev kendt i tv-serien ' Sex and the city'? A. Christian Louboutin B. Alexander Wang C. Jimmy Choo.11 FORUNDERLIGE FACTSVi kan vel godt blive enige om, at det danske postvæsen er en underlig størrelse. Og sådan har det faktisk altid været. En af disse ting er f. eks. ganske sand. Hvilken? A. Danske huse fik først numre i 1859.Indtil da skulle postbuddet enten vide, hvor på vejen man boede, eller tage til takke med en beskrivelse af huset på forsiden af kuverten.B. Fra 1899 til 1920 havde postbuddene lov til at holde pause, hver gang en husmoder tilbød dem frokost. Det betød, at nogle postbude brugte tre-fire timer dagligt på at spise. Det er også herfra, vittigheden om at ' babyen ligner postbuddet', stammer.C. Postvæsnet i København eksperimenterede i midten af 1800-tallet med at bringe store pakker ud med elefanter. Pakkeelefanterne Baltazar og Herodes blev et kært syn i bybilledet og er foreviget som statuer foran det gamle Carlsberg-bryggeri i Valby.12 IT OG TEKNOLOGIApple besluttede for nylig at stoppe produktionen af et af deres mest klassiske produkter.Hvilket? A. iPad B. iMac-computeren C. iPod Nano.13 HVEM ER DET?Hun er født 29. januar 1959 og er kendt som en meget populær - og meget rig - tv-vært og skuespiller. Hvad hedder hun? A. Oprah Winfrey B. Whoopi Goldberg C. Queen Latifah.
Test dig selv og se, om du er klogere end din nabo, ægtefælle eller kollega.
Det første, der møder de indsatte, der i efteråret flyttes til det snart færdigbyggede fængsel i Gundslev på Falster, er fem bronzeskulpturer forestillende midaldrende mænd i 1: 1-størrelse.Kunstneren bag er Claus Carstensen.Han har udført en af skulpturerne som et selvportræt, mens de fire andre er personer i hans bekendtskabskreds.Titlen på værket er " Doing Time", og billedkunstneren kan godt lide tanken om, at der i fængslets ellers så lukkede verden også er mennesker udefra.Mennesker som ham selv.I dag fylder Claus Carstensen 60 år, og han, der var en af de absolutte frontfigurer i den generation af kunstnere, der fik tilnavnet " De unge vilde", kan dårligt kaldes ung længere.Til gengæld er han lige vild. Og vildt produktiv på flere forskellige fronter.Den 1. juni udkom et 550-siders stort værk, hvor han udforsker sin egen store samling af andre kunstneres arbejder. Kunstsamlingen har været udstillet flere gange under titlen " Shibboleth", som er det hebraiske ord for løsen eller kodeord.Sidste år udkom hans digtsamling " F. T.", der har morbroderen, maleren Alfred Friis', død som omdrejningspunkt.Lyrikken fylder efterhånden lige så meget som billedkunsten, og det er hans ambition at udgive en digtsamling om året og i hvert fald udgive en, hver gang et familiemedlem dør. Skulle han tage vennerne med i den forbindelse, ville det blive helt uoverkommeligt.Han kan opregne i hvert fald 30 dødsfald i omgangskredsen, og mange er døde i en tidlig alder.Døden har altid indtaget en central placering i Claus Carstensens liv og arbejde. Ikke at han sidder i et hjørne og vemodigt begræder de døde, tværtimod er dødens nærvær en drivkraftfor hans energiske produktivitet. De senere år har han haftstore udstillinger herhjemme, dels på ARoS Aarhus Kunstmuseum og dels på Esbjerg Kunstmuseum.I begyndelsen af 2018 er han klar med en stort anlagt udstilling med titlen " Becoming Animal", der åbner på Den Frie i Købehavn og senere flytter til Museet for Religiøs Kunst i Lemvig. Emnet for den udstilling er med hans egne ord " tom transcendens og dyreblivelser", for Carstensen er eksistentielt optaget af, hvad vi mennesker skal fyldes med, når vi ikke skal blive til dyr igen, men til noget andet.Han er, med egne ord, født syd for den sproglige stødgrænse. Det var i Sønderborg, hvor faderen var prokurist på Danfoss, og moderen arbejdede som lægesekretær. " Det var rigtig dansk middelklasse og mine forældre stemte borgerligt," fortæller han.Som 20-årig flyttede han et halvt års tid til Paris, men kom så ind på Det Kongelige Danske Kunstakademi i København. Her studerede han i nogle år sideløbende på Institut for Litteraturvidenskab på Københavns Universitet. Ti år efter at han forlod kunstakademiet, vendte han tilbage som underviser og var her en højt skattet professor i malerkunst frem til 2002, hvor han valgte udelukkende at beskæftige sig med sin egen kunst.Claus Carstensen har atelier i Valby og bor på Frederiksberg ved København. Meget rammende på en gade, der hedder " Ved grænsen", fordi den adskiller den gamle kommunegrænse mellem Frederiksberg og Vanløse.Han er giftmed Ute Pichert, der er bibliotekar. Sammen har de datteren Zoe på 25 år.washuus@k.dk 
portræt Claus Carstensen var en af frontfigurerne i " De unge vilde". Det nyeste værk, han har skabt, er til det kommende fængsel på Falster. Han skriver også lyrik og har ambitioner om at udgive en bog om året. I dag fylder han 60 år.
Søster Abraham var i mange år en kendt skikkelse i Jerusalem.En generøs ener. Man så hende ofte cyklende klædt i mørk nonnedragt og med en karakteristisk mørk, etiopisk munkehue på hovedet.Hun talte dansk, som man gjorde i 1950' erne, men ved siden af sit modersmål tilegnede hun sig mere end 10 sprog og gjorde sig bemærket som ikonmaler og foredragsholder med mere.Hun blev født i 1932 i Valby i København i et luthersk hjem præget af faderens engagement i FDF. Hun var elev på Natalie Zahles Skole, og lærerne bemærkede hendes sproglige og musikalske begavelse. Hun trådte tidligt i karakter som ener. Hun var optaget af kalkmalerier, tog livtag med klassikere inden for litteraturen som stor pige og blev tidligt interesseret i munke-og nonnebevægelsen.Hun gik til messer i den katolske kirke, fra hun var 13 år. Da hun var 18 år, konverterede hun og flyttede til Vadstena i Sverige, hvor hun blev birgittinernonne. Livet i klostret var ikke let. I 1962 forlod hun klostret sammen med flere andre søstre. Hun sagde siden om afskeden, at hun fulgte sin samvittighed. Hun vedblev at være nonne, og den latinske tidebøn forblev en umistelig del af hendes livsrytme.Søster Abrahams farvel til klostret var et opgør med det patriarkalske styre i den katolske kirke. Resten af livet kunne øjnene nærmest lyne, hvis samtalen blev sporet ind på kvindens plads i den katolske kirke.Hun havde en veludviklet evne til at spidde mænd i kirkelivet, som troede, at deres køn gav dem forrang.Hendes retfærdighedssans var udtalt.I 1964 slog hun sig ned i Jerusalem.Hun følte en stærk indre kaldelse til at leve sit liv som kristen eneboer i Israel. Selv omtalte hun dog altid Israel som " Det Hellige Land".Hun kom til at bo i en beskeden hytte på Oliebjerget. Nok var hun eremit, men talrige rejsende har nydt godt af hendes imødekommenhed og hørt hende forklare, at man som tilrejsende ikke skulle se sig selv som gæst i Jerusalem. Det var søster Abrahams overbevisning, at alle kristne havde del i " Det Hellige Land".Hun var i en årrække en central skikkelse i Den Etiopiske Ortodokse Kirke, som stod meget svagt, da hun kom i kontakt med den for mere end 50 år siden, men samtidig var hun engageret i flere økumeniske sammenhænge.I et interview med Kristeligt Dagblad i 2010 understregede hun, at hun er økumenisk, og konstaterede, at hun ikke passer ind i institutionerne, og sagde: " Jeg foretrækker at blive anset som kristen.Ikke andet." Samtidig med, at hun tog sig tid til at vandre med pilgrimme langs Via Dolorosa i Jerusalem, gik hun en akademisk vej og blev teologisk doktor ved Det Hebraiske Universitet i Jerusalem. Hendes viden om teologi og kirkehistorie var dyb, men samtidig havde hendes tro en enkelhed, som gjorde det naturligt for hende at være et opmærksomt medmenneske, der gav af sin tid. Med sin store viden kunne hun hjælpe andre til at få rødder under deres kristne tro.Søster Abraham lærte sig at male ikoner. Hun malede talrige ikoner, udstillede og underviste både i Israel og Danmark. Vil man forstå ikonmaleren, som selv blev et ikon, kan man se på de ikoner, hun malede af " Vandringen til Emmaus". Klassisk er det gengivet, som om den opstandne Kristus viser sig for to mænd. Det står ikke i Bibelen. Søster Abraham tegnede en mand og en kvinde.Det var hendes ønske at dø i Det Hellige Land, men i 2014 måtte hun erkende, at hendes kræfter ikke rakte.Hun kom til Danmark, som altid havde stået hende nært, og fik en plejehjemsplads ved Næstved nær sin bror og dennes familie. De sidste år af hendes liv var præget af demens.I tirsdags sov hun stille ind. J.nygaard@k.dk 
portræt Søster Abraham havde en bred almen dannelse kombineret med en stor kirkehistorisk og teologisk viden. Mange oplevede, at deres tro fik rødder i hendes selskab. Nu er hun død.
Kiwi's retræte på det danske discountmarked kan vende op og ned på konkurrencen mellem de tilbageværende kæder. Kampen gælder dog aktuelt især at vinde markedet i København mellem kæderne.En af de mest aktive netop i hovedstaden med at rulle discountbutikker ud er Netto under Dansk Supermarked.Den kommende uge åbner kæden således Danmarks største discountbutik i Københavns sydhavn og kommer med en række andre offensive træk.»Vi har allerede nu 120 butikker i Storkøbenhavn. Der er ingen tvivl om, at der dystes om de bedste lokationer der,« siger landechef Brian Seemann i Netto-kæden.Han fortsætter: »Derfor valgte vi i fjor at omdanne vores DøgnNettokæde til Netto, og det har øget omsætningen betydeligt for os. Samtidig er vi i offensiven med en række større butikker, hvor vi har vundet vigtige placeringer - eksempelvis i Carlsberg-byen, Østerbro og Nordhavnen. Og flere er på vej i de vigtige udviklingsområder.« I forbindelse med lanceringen af Dansk Supermarked Groups årsregnskab for 2016 konstaterede koncernchef Per Bank, at der i år forventes 26 nye Netto-butikker herhjemme.14 af dem som afløser for eksisterende butikker, der lukkes.Men siden har Dagrofa valgt at trække sig fra det danske marked med discountkæden Kiwi, så 103 butikker i den kæde lukkes eller omdannes til Spar og Meny.Det kan ifølge chefen for Netto i Danmark vende rundt på udviklingen og ændre de aktuelle planer.»Vi har en helt ny situation nu, når der lukker så mange butikker. Og vi kigger selvfølgelig aktuelt på, hvilke muligheder der er for at overtage Kiwi-butikker,« siger Brian Seemann i Netto-kæden.Hovedstaden i fokusEn af de andre danske discountkæder som har planer om ekspansion med nye butikker - både i København og andre dele af landet - er Lidl.Den tyskejede kæde, der aktuelt har 105 danske butikker og i denne uge åbner endnu en i netop København, er også i færd med at vurdere situationen.»Kiwis lukning ændrer ikke på vores nuværende strategi.Men det er da klart, at i et stærkt konkurrencepræget marked åbner det da op for nye muligheder. Som ekspanderende kæde er vi jo altid interesseret i både nye placeringer, kunder og engagerede medarbejdere,« siger Mads T. Nielsen, udviklingsog ejendomsdirektør i Lidl Danmark.Ifølge udviklingsselskabet Innovater, der arbejder for og sammen med en række dagligvare-og detailkæder om butiksåbninger, er hovedstadsregionen klart i fokus hos discountkæderne. Også efter Kiwi's lukning.»Kampen om nyetableringer står i København og Nordsjælland. 75 pct. af de kommende nye dagligvarebutikker ligger der,« vurderer adm. direktør Morten Lykke, Innovater.Andre storbyer trækkerIfølge Brian Seemann, Netto, er der dog grænser for, hvor mange butikker kæderne kan sikre sig i København. Han siger: »I hovedstaden og Nordsjælland er der størst omsætning pr. butik, men det er også sværest at komme ind. Der er få beliggenheder i København, så man skal være dygtig for at komme forrest der, da alle aktører i dagligvarehandlen er klar til at jagte de bedste. De øvrige storbyer som Odense, Aarhus og Aalborg er dog også yderst vigtige for os og indgår i planerne for ekspansion.«.jesper.olesen@finans.dk Fakta: DISCOUNT Det sker med Kiwi-butikkerneKiwi-butikker, der bliver til Spar: Nørrevang 2A, Birkerød Sdr. Skovvænget 2, Ebeltoft Vestergade 9, Vissenbjerg Grøfthøjparken 3, Viby J Østergade 2, Stenløse Nøhr Sørensensvej 1B, Aalborg SØ Saltumvej 3, Aalborg Øst Nørre Bjertvej 70, Kolding De Lichtenbergsvej 11-13, Grenaa Stationsvej 30, Broby Ryhavevej 28, Aarhus V Simons Bakke 72, Thisted Brogade 30-34, Bjerringbro Gammel Aalborgvej 21-23, Viborg Ærtebjerghaven 3 Næsby, Odense Fruevej 37-41, Nykøbing Enighedsvej 46, Nykøbing F Ejbyvej 55-57, Lille Skensved Blomsterbakken 4, Vestbjerg Lyøvej 10, Starup, Haderslev Nørregade 4, Hørve Forsythiavej 2, Hobro Kiwi-butikker, der bliver til Meny: Mellemvangen 29, Holbæk Bøsbrovej 54, Randers SV Centrumgaden 3, Ballerup Carl Jacobsens Vej 19L, Valby (Meny eller Spar) Planlagte Kiwi-butikker, som bliver til Meny på et senere tidspunkt: H. C. Ørsteds Vej, Frederiksberg Grønjordsvej (DR-byen), København S Støberigaden (Teglholmen), København SV.
DETAILHANDEL: Discountkæder ruster sig til ekspansion efter Kiwi's lukning. Både Netto under Dansk Supermarked og Lidl jagter nye muligheder - især i hovedstaden.
Lundbeck-aktien har været et behageligt bekendtskab for investorerne, siden Kåre Schultz tiltrådte som koncernchef og adm. direktør fra et job som viceadministrerende direktør for Novo Nordisk for knap to år siden, og en ny strategi blev lanceret i august 2015.Implementeringen af denne strategi er forløbet meget succesfuldt, og på flere punkter ligger man forud for planen. Selv om der altid er bump på vejen, har aktiens udvikling været fantastisk.Mere end hvad man kan sige om Novo Nordisk.Strategien var især at forenkle fokus til fire behandlingsområder: Depression, skitzofreni, Parkinsons sygdom og Altzheimers sygdom.Lundbeck havde i mange år de facto været et "one-product-company" med depressionsmidlet Cipralex/ Lexapro (og forgængeren), som gradvist gik af patent fra 2012 - 2014.God platformKoncernen havde gennem mange år etableret en god forskningsmæssig og kommerciel platform inden for psykofarmaka, men den tidligere ledelse havde "skudt lidt med spredehagl" for at finde nye midler, som kunne udfylde volumen og indtjening i takt med patenternes udløb. Dels anvendt mange forsknings-og udviklingskroner, dels tilkøbt kandidater for at styrke pipeline.Den meget brede satsning blev med strategien fra 2015 fokuseret markant, hvilket - sammen med engangsomkostninger i forbindelse med et besparelsesprogram - påvirkede regnskabsåret negativt med ca. 7 mia. kr.Derfor var det forventeligt og ikke unaturligt, at 2016 bød på en stærk forbedring, selvfølgelig i høj grad på grund af engangsposter på omkostningssiden, men underliggende blev omkostningerne faktisk reduceret med ca. 10 pct. som følge af de gennemførte initiativer i forbindelse med implementering af strategiplanen.Fremgang i driftenResultatet af koncernens primære drift, EBIT, udviste en fremgang fra -6.816 mio. kr.til + 2.292 mio. kr. svarende til en overskudsgrad på 14,7 pct. Koncernomsætningen steg 7 pct. til 15.634 mio.kr., idet væksten på det vigtige amerikanske marked var på hele 32 pct. (30 pct. i lokal valuta), og USA står nu for 55 pct. af koncernens omsætning mod 45 pct. i 2015.Derimod faldt omsætningen i Europa med 25 pct., så dette gamle "hjemmemarked" nu kun udgør 19 pct.af koncernens samlede salg.International Markets, som er resten af verden, udviste en omsætningsvækst på 7 pct.Selv om aktiemarkedet har taget overordentligt godt imod Lundbecks nye ledelse og strategiskiftet, herunder stærkere fokus på kernen - de fire behandlingsområder med aktuelt fem nyere kerneprodukter (Rexult, Abilify Maintena, Brintelix, Onfiog Nothera), hvis omsætning steg med hele 79 pct. i 2016 - har kursen ikke bevæget sig i en lige linje mod rekordniveauet i dag.Ledelsen har selv understreget, at udviklingen af psykofarmiske produktkandidater udgør en højere risiko end normalt inden for biotek-og medicinalindustrien.Det blev da også klart i forbindelse med fase IIIudviklingen af produktkandidaten idalopirdine til behandling af Alzheimers sygdom, som trods gode resultater i fase II ikke viste tilstrækkelig virkning til at gå gennem fase III. Sådanne tilbageslag må forventes og skal håndteres.Det har været et stort spørgsmål, om Lundbecks pipeline er tilstrækkelig stærk, mens der er mindre tvivl om, at ledelsen nu har et meget stramt greb om omkostningsudviklingen og den kommercielle del af forretningen.Grund til tilfredshed Kapitalhåndteringen har mere end opfyldt aktiemarkedets forventninger, og i forbindelse med 2016-rapporteringen blev udmeldingerne for dividende til aktionærerne målt som pay-outratio fordoblet fra 30-40 pct.til 60-80 pct., dvs. forholdet mellem udlodning til aktionærerne i forhold til nettoresultatet.Med udsigt til måske allerede i 2018 at nå strategiplanens målsætning om en EBIT-margin på ca. 25 pct. er der grund til, at aktionærerne bør være tilfredse.finans@finans.dk Med udsigt til måske allerede i 2018 at nå strategiplanens målsætning om en EBIT-margin på ca.25 pct. er der grund til, at aktionærerne bør være tilfredse.Fakta: Ugens aktieH. Lundbeck A/ S Ottiliavej 9 2500 Valby Hjemmeside: www.lundbeck.com Direktion: Kåre Schultz, CEO.DET KAN GIVE KURSFALDSkuffende salg fra porteføljen af nye produkter.Øget konkurrence fra konkurrenter af kopiprodukter.Nye produkter i pipeline fejler i de sene faser.DET KAN GIVE KURSSTIGNINGSucces blandt de fem nye kerneprodukter.Fortsat forbedrede driftsmarginer i takt med implementering af omstruktureringsplanen.Mindre erodering af eksisterende produkter som følge af patentudløb end forventet.
Implementeringen af en ny strategi i Lundbeck har været meget succesfuld. N Ledelsen har nu et stramt greb om omkostningerne og den kommercielle del af forretningen.
Hvor bor du? »Jeg bor på Vesterbrogade lige ved Enghavevej«. Hvad kendetegner dit kvarter? »At Vesterbrogade er en enormt grim gade.Den starter nærmest som en motorvejsindslusning nede omkring Rådhuspladsen, og så er det, som om at man ikke rigtig har formået at gøre gaden til et sted, man har lyst til at hænge ud i. Jeg ved ikke, om det måske skyldes de her endeløse nomaderækker af turister, der vader frem og tilbage. Det paradoksale er, at Vesterbrogade ligger parallelt med Frederiksberg Allé, som er Københavns ubetinget kønneste gade. Og så ligger der bare den her skamplet af en central vej, som intet kan atmosfæremæssigt«. Hvor går du hen for at høre musik? »Det ville være vildt let at sige Vega, fordi de har nogle flotte lokaler og en rigtig god historie, men jeg tror måske min underdog-favorit er Pumpehuset. Jeg kan godt lide deres lokaler - at det er sådan en gammel bygning, som stadig bærer præg af at have været brugt som vandværk.Derudover synes jeg, deres byhave er helt fantastisk hen over sommeren.Det er virkelig et sted, jeg har lyst til at sidde og slappe af. Bremen Teater er også et rigtig fedt sted, som gennem årene har manifesteret sig som et spillested, der formidler fine ting. Især Nye Toner, hvor man prøver at give nye, ukendte navne et puf. Et klap i røven, om man vil.Det er modigt, og så synes jeg, at det er utroligt godt gået, at det rent faktisk er lykkedes at få folk til at komme ned og forholde sig til helt ukendt musik«. Hvor i byen dufter der bedst? »Enten er det på travbanen i Klampenborg, eller også er det, når cirkus er i byen.Jeg har altid godt kunnet lide dyrelugt.Jeg ved ikke hvorfor«. Har du et stamværtshus? »Det er nok Vinstue 90. Jeg har haft et ry for at drikke meget. Altså det har ligesom været en del af mit gamle bands historie, at vi var glade for øl, men jeg er jo blevet en voksen mand og har fået et barn og arbejder meget. Derfor er det utrolig sjældent, jeg har tid til at komme ud og drikke øl«. Hvordan er det blevet dit stamværtshus? »Det var det naturlige træk, da jeg boede lige rundt om hjørnet i nogle år, og nu bor jeg sådan set ikke meget mere end 100 meter herfra. Men omvendt tror jeg stadig, at det er et sted, som jeg ville have lyst til at rejse efter. Jeg synes, der er en fantastisk vibe af gamle dage og noget autentisk. Tjenerne er velvoksne mænd altid iklædt en hvid skjorte. De serverer ved bordene, hvor man køber på ' klemme'.Og som noget ret specielt er der ingen musik. Det var en ting, jeg bed mærke i, da jeg begyndte at komme her først.Det fordrer på en eller anden måde, at man taler mere sammen«. Hvad kendetegner et godt værtshus? »Der skal være en stemning af, at det er voksne mennesker, der kommer der. Det er ikke så meget dansegulv og kødkatalog, jeg går ud for. Det er mere for, at man kan sidde lidt i ro og mag og føre en samtale og drikke en øl - og så ikke mindst ryge nogle cigaretter. Det er jo helt vildt politisk ukorrekt, men jeg kan godt lide at ryge cigaretter og har altid gjort det.Jeg er glad for, at der stadig findes nogle små oaser i byen, hvor man ikke behøver at beherske sig på nogen måde. Det er også det, som jeg sætter pris på ved alkohol.At man kan give slip på sine forbehold og hæmninger - og det synes jeg hænger sammen med røgen også«. Hvad bestiller du, når du går på værtshus? »Jeg kan sgu bare godt lide en stille og rolig øl. Jeg har aldrig været begejstret for drinks. Jeg tror simpelthen heller ikke på alle de der specialøl. Der er en tendens til, at det skal smage helt ekstremt harsk. Det skal være en eller anden IPA, som smager af fucking humlemark, hvor det bare er en stor støvkugle, man propper i munden. Det er det samme med chokolade, der pludselig skal være 90 procent kakao - det smager ikke godt. Det smager bare af hest«. Hvis du fik en stor pose penge, hvad ville du så forandre i byen? »Hvis jeg skal sige noget sindssygt, så synes jeg, det kunne være meget fedt at få etableret nogle flere bakker i København.Bare sådan generelt. Jeg tror, jeg ville bygge hvælvinger rundt omkring.Hæve kæmpe bygninger - lige give dem 50 meter i højden. For når du nærmest kan se fra Rådhuspladsen helt til Valby Bakke, er det dræbende for fantasien.Det giver en bedre følelse af lukkede og intime rum, hvis der er en bakke, der blokerer synet«.christian.nobel@pol.dk 
Tidligere forsanger i The Floor is Made of Lava Tobias Kippenberger nyder byens små oaser, hvor man stadig kan ryge en cigaret.
Borgmesteren blev tæppebanket med klager fra borgerne,« skrev en ellers beleven mand forleden. Men reelt blev borgmesteren jo (a). En observant journalist berettede om en ulv, der blev luftet i snor i Valby, og mente bestemt, at det var en genert ulv. Men der findes jo ikke generte ulve, kun ulve, der er (b).En ungersvend med svedige computervaner fortalte, at pornoen på hans pc var liderlig.Men hvis tingene skal gå ordentlig for sig, var det vist pornoen, der gjorde ham liderlig, mens selve pornoen var (c). »Det skal han ikke være pinlig over,« dur ikke som trøst, når det nu er (d), der skal til.Så var der manden, der havde beklagelser over konens invalide bil. Sådan en (e) ville jeg også gerne have i indre by en almindelig onsdag. Og mens alt det halløj foregår, sidder Bubber inde hos Esben Kjær i Bagklog på P1 og siger, at »det giver jo lidt smult i vandene«, og mener hermed ballade, og så er Bubber jo gået dobbeltgalt i byen. Det faste udtryk er »smult vande«, og det andet problem er (f). Samme Bubber kommer helt ud, hvor hampen vender, med bemærkningen om, at »de [ lige meget hvem] har en retorik omkring«, og bortset fra dødssynden omkring, så er retorik også et af tidens lemlæstede ord. Retorik er talekunst eller (g).I mellemtiden har Joan Søstrene i årevis hjulpet kvinder, der har været udsat for sexuelle overgreb. Hvordan skal vi lære dem, at det hedder (h)? Den gamle remse, der skal lære folkeskoleelever at udtale v og w på engelsk - In the wild west women weave wollen vests - har Simon Jul fra Radio24syvs Bæltestedet aldrig lært, så formidable Darth hedder nu, ikke Khader, Wader til efternavn i stedet i for (i).BT berettede om Sarah, der lige var faldet i søvn, da hun mærkede et pludseligt sug i hendes mave, men det var jo ikke hendes, det var (j). Sarah må have befundet sig i smørrehullet, som i virkelighedens verden er bedre kendt som (k), men måske er hun bare omgæret af uheld, selvom hun burde være (l) af selv samme uheld.Lad være med at begynd på det griseri, når det er så meget bedre at (m). Griseriet omfattede dog ikke narko og efterfølgende narkoafvending, som TV2 skriver i sin TV-guide i stedet for (n).Tonser man rundt i en skævert, risikerer man nemlig et brækket krageben - eller var det et (o). Og den opførelse, dvs. (p) er ikke værdi, som Ekstra Bladet skrev om Kong Henrik, hvor de jo mente (q). P-anvisningerne gør også sig selv uværdige, når parkerende anmodes om at ligge (r) billetten i bilens forrude.Sluttelig er der BT-historien om danserinden, der har fået sat sin hårvækst til livs. Her må selv den ihærdigste give op. Og heller ikke et åndt ord om Ekstra Bladets ånde ond.(a): tæppebombet. (b): sky (c): ophidsende. (d): pinligt berørt. (e): invalidebil (f): smult vande er balladefrit. (g): videnskabelig disciplin som beskæftiger sig med strukturelle og stilistiske aspekter af en tale. (h): seksuelle overgreb (i): Vader (j): sin (eller endnu bedre: maven) (k): smørhullet (l): omgærdet (m); begynde (n): narkoafvænning (o): kraveben. (p): opførsel (q): værdig (r): lægge.
Er du fuldt omgæret og drikkeklar?
BYUDVIKLING Mølbak Landinspektører A/ S er i fuld gang med at byudvikle København, og det sker ikke kun med landinspektører, men også med hjælp fra andre faggrupper inden for byggeri og rådgivning.Det er nemlig en kendt sag, at der fortsat er mangel på landinspektører - Det er bestemt ikke noget urealistisk scenarie, at vi vil ansætte arkitekter, ingeniører eller andre rådgivere, konstruktører og jurister. I forvejen har vi en del jurister og advokatsekretærer ansat, samtidigt med at vi selvfølgelig holder vagt om vores kernekompetencer, som er beskikkelsesdelen og det matrikulære, siger partner og direktør Lars Gjøg Petersen fra Mølbak Landinspektører A/ S, til Licitationen -Byggeriets Dagblad.Virksomheden vandt i begyndelsen af juni en fire-årig rammeaftale om landinspektørydelser for By &amp; Havn, som er Københavns Kommunes byudviklingsselskab.Vokser hurtigtDet betyder, at landinspektørerne, der nu tæller 60 medarbejdere, skal være med til at udvikle Nordhavn og Ørestad Fælled.Og det kræver flere hænder.I disse uge søger virksomheden ny landinspektør." Vi vokser hurtigere end vi kan følge med, og vi er blevet dobbelt så mange på et år", skriver Mølbak på sin hjemmeside.- At der er mangel på folk er jo et velkendt og også anerkendt problem, men jeg mener, at problem søges flot løftet af både virksomhederne og vores brancheorganisationer.Men den slags har jo altid en vis indkøringstid, alene fordi uddannelsen tager fem år, siger Lars Gjøg Petersen til Licitationen.Han er til gengæld overbevist om, at landinspektørbranchen har bidt sig fast, så den nu er bredt favnende som rådgivere inden for ejendomsretlige spørgsmål.Har bidt sig fast- Derfor kan folk med andre ekspertiser fra byggeri og planlægning komme på tale, og vi er jo en branche med en stærk profil, især i kombination med andre faggrupper.Selvfølgelig er der arbejde som kun landinspektører kan udføre, men laver også en masse udenom det. Og her kan vi bruge jurister, arkitekter og bygningskonstruktører.I sagens natur har vi altid været rådgivere.Og der er overlap i interesser, i spændingsfeltet mellem ingeniører, arkitekter og advokater, hvor der er fælles snitflader i form af behandling af for eksempel deklarationer.siger Lars Gjøg Petersen, som tilføjer, at ny teknologi, brug af 3D-projektering og opmåling med droner, for eksempel, også giver plads til andre faggrupper og ekspertiser.En god erfaringI en årrække har landinspektørerne opbygget erfaring i Carlsbergbyen i Valby og det nye boligområde NærHeden ved Hedehusene vest for København.Arealmæssigt er Nordhavn det største udviklingsområde, hvor udviklingen af Levantkaj med mere end 500.000 etagemeter er næste fase efter Århusgadekvarteret.- De kompetencer i byudvikling, som vi blandt andet har fået via Carlsbergprojektet, hvor vi var med fra den indledende projektidéfase, vil vi styrke i andre sammenhænge.Derfor passer aftalen med By &amp; Havn som hånd i handske, siger Lars Gjøg Petersen.- Jeg har været praktiserende i mange år, og min primære opgave har været rådgivning om ejendomsdannelse - en opgave som er kommet mere frem i lyset, og det er anerkendt blandt ejendomsudviklere og bygherrerne, at vi har noget at bidrage til i den proces, siger Lars Gjøg Petersen.Han understreger at der generelt er et godt samarbejde mellem landinspektør, ingeniør og arkitekt " selv om vi kæmper lidt om de samme jagtmarker", som han udtrykker det.BygherrerådgivningSpørgsmålet er nu, hvilke konkrete opgaver, den fireårige rammeaftale, vil kaste af sig.Det ved Lars Gjøg Petersen ikke endnu, men formentlig bliver det i første omgang ad hoc-opgaver, hvor virksomheden skal bidrage til lokalplanprocessen, undersøge om der er bindinger på området, om der kan være eksisterende bygninger, der skal anvendes til noget nyt, samt naturligvis byggemodning.- Vi er bygherrens rådgiver og også i tæt samarbejde med mange entreprenører, når vi for eksempel hjælper med det opmålingsgrundlag, som entreprenør skal arbejde videre med: Hvor elementmontagen for eksempel skal sættes, sagde han til Licitationen i juni, da de vandt rammeaftalen.Lars Gjøg Petersen, mener da også, at det tættere samarbejde i dag er udtryk for den konsolidering, der sker i alle brancher.- Det bliver større og større enheder og derved udvider man ydelses-og kompetenceområderne, siger han.Det er bestemt ikke noget urealistisk scenarie, at vi vil ansætte arkitekter, ingeniører eller andre rådgivere Lars Gjøg Petersen, partner og direktør, Mølbak Landinspektører A/ S .Alsidigt arbejdeMølbak Landinspektører A/ S yder rådgivning i forbindelse med udvikling og planlægning af nye byområder, samt rådgivning i forbindelse med rettigheds-og arealerhvervelse til lednings-, jernbaneeller vejanlæg.Virksomheden står også for oprettelse og ændringer af ejendomme ved udstykninger, arealoverførsler eller ejerlejlighedsopdelinger.Samt teknisk landmåling, databehandling og præsentation ved planlægning, projektering og gennemførsel af bygge og anlægsarbejder.
Mølbak Landinspektører kigger mod andre faggrupper for at få mange nye opgaver løst.
På præstegården i Skjern i Vestjylland stod døren altid åben. Og ind kom omstrejfende, hjemløse og alkoholikere, som blev budt på en kop kaffe af den hjertevarme præstekone Anna Lund Brogaard-Andersen. Hun tog imod alle mennesker, uanset titel eller herkomst, og gav dem samme behandling - og en ostemad.Sidste mandag døde Anna Lund Brogaard-Andersen omgivet af sin familie, og i fredags blev der serveret enkle, men delikate snitter efter hendes bisættelse.Folk blev bedt om at donere penge til Danmission i stedet for blomster, og Anna frabad sig sort tøj, så det ikke blev for dystert. Hun var nemlig til det sidste indbegrebet af livsglæde.Anna blev født i Nørre Bork ved Ringkøbing Fjord i Vestjylland.Hun var den yngste af tre døtre, hvor forældrene drev en købmandsbutik og et afholdshotel, som blev overtaget af tyskerne under Anden Verdenskrig. Da hotellet i slutningen af krigen blev fyldt med kommende soldater fra Østeuropa, som tyskerne ville sende til fronten som kanonføde, sad Annas mor og trøstede dem natten lang. De var nemlig ikke meget mere end store børn, der havde hjemve.Evnen til at møde mennesker med kærlighed og empati tog Anna med sig fra barndomshjemmet og udlevede til fulde som præstehustru senere i livet.I 1950 mødte hun nemlig den kommende teologstuderende Peder Brogaard-Andersen. Hun var 17 år, han var 25 år. I 1954 giftede de sig, og Peder blev først præst ved Jesuskirken i Valby i København og senere i Sejerslev på Mors, hvor de fik deres første barn, Rie. Men i 1967 flyttede familien til Skjern uden for Ringkøbing, hvor de fik parrets andet barn, Anders, og her har de boet lige siden. Parret har i alle tre menigheder været kendetegnet ved deres store engagement, hvor de blandt andet oprettede kirkeskole for unge og afholdsprogrammer for alkoholikere. Peder og Anna hang sammen både i præstevirket og i livet, og de bliver beskrevet som ægtefolk, der holdt i hånd til det sidste. Og uden Anna Lund Brogaard-Andersen havde præstegården ikke fungeret. Hun formåede at møde mennesker i øjenhøjde og forstå, hvad de havde brug for. Om det så var et kram eller en kop kaffe, fortæller sønnen Anders Brogaard Andersen.Men præstegården var også et bogligt og kreativt hjem. Anna havde spillet klaver, siden hun var omkring fire år, og hun syede som en drøm. Til den årlige basar for Danmission bidrog Anna, hvor hun blandt andet fik stof fra en fabrik, der lavede betræk til bilsæder, og syede det om til puder og grydelapper.Hun gik dog ikke på kompromis med æstetikken, og det var smukt udført.Senere hen har Anna Lund Brogaard-Andersen syet datteren Ries brudekjole og familiens dåbskjole, som børnebørnene er blevet døbt i.De fire børnebørn stod Anna nær, og da tiden kom, nåede de alle hjem fra udlandet for at tage afsked.I august 2017 blev der nemlig fundet metastaser i Annas lever, og hun valgte kemoterapi fra. Hun ville leve den sidste tid uden smerter, og det gjorde hun. For blot tre uger siden fortalte hun om sin opvækst i Nørre Bork til en erindringscafé på Tarm Bibliotek, hvor forskellige mennesker fortæller om deres liv.I de sidste to uger af Annas liv flyttede de voksne børn hjem. Familien så filmatiseringen af Jane Austens " Stolthed og fordom" for sidste gang, genfortalte anekdoter og planlagde begravelsen. Og da Anna Lund Brogaard-Andersen gik bort den 16. oktober om morgenen som 85-årig, var hun afklaret, for hun havde sin tro. Vanskeligere var det for hendes anden halvdel at sige farvel efter 63 års ægteskab. Da præsten dagen inden bisættelsen spurgte Peder, hvad Anna havde betydet for ham, svarede han med et ord: alt.roensholt@k.dk Fakta: Alle har en historieNekrologer i Kristeligt Dagblad skildrer oftest afdøde, der har levet hele eller dele af deres liv på den offentlige scene. Med jævne mellemrum vil vi også skrive nekrologer over såkaldt almindelige danskeres liv. For ingen er bare almindelige, eller også kan det almindelige liv rumme et vigtigt perspektiv til berigelse af os andre.
nekrolog Præstekone Anna Lund Brogaard-Andersen åbnede præstegården for alle mennesker og lod den fylde med musik, madlavning og syning. For en uge siden døde hun i familiens favn, og i fredags blev hun bisat med ønsket om, at gæsterne kom i farverigt tøj.
Allerede som helt ung var Viktor Axelsen klar over, at han havde et helt særligt talent: »Som lille var jeg rigtigt god til at ramme ting - f. eks. rundbold eller, hvad vi nu spillede i børnehaven - jo, så jeg kunne godt mærke, at det hér var mig,« lød det i et interview med TV 2/ Fyn tilbage i 2010.Søndag får den nu 23-årige Viktor Axelsen muligheden for for alvor at ramme plet og slå sit navn fast som en af de helt store i perlerækken af danske badmintongiganter, når han i dag står i finalen i herresingle ved VM i Glasgow.Finalepladsen blev sikret lørdag med en suveræn sejr i semifinalen over den ellers så skrækindjagende olympiske mester og dobbelte verdensmester Chen Long, som han udraderede i to sæt med cifrene 21-9, 21-10.Med en sejr i finalen vil han kunne følge i fodsporerne på navne som Erland Kops, OLguldvinderen Poul-Erik Høyer og verdensmestrene Peter Rasmussen (1997) og Flemming Delfs, der tog titlen med en sejr over Svend Pri i den rent danske finale ved det første verdensmesterskab, som blev afholdt i Malmø i 1977.Mange har godt været klar over, at den lange fynbo havde det i sig. Som blot 16-årig blev han i 2010 den første europæiske U/ 19-verdensmester i en idrætsgren, som i vid udstrækning er en asiatisk paradedisciplin, og sidste år blev det til en bronzemedalje ved OL i Rio.Tidligere på året valgte verdens stærkeste badminton-brand, Yonex, desuden at skrive en millionkontrakt med Axelsen, der både kan give ham bedre muligheder for at koncentrere sig om sin metier som badmintonspiller og er så fordelagtig, at den kan være med til at sikre ham økonomisk, efter karrieren er slut.Alligevel er det lidt af en overraskelse, at han er nået så langt i år. Ganske vist vandt han i april Super Series-turneringen i Indien, men derefter har det været skuffelse på skuffelse med tidlige exits fra de store turneringer, et skuffende dansk hold-VM og et forsmædeligt nederlag til landsmanden Emil Holst i juni.Kineserne klapper iMen nu er han dér i den finale, han allerede som teenager bekendtgjorde, at han ville komme til at stå i. Og nok har han længe haft kurs mod stjernerne, men det har også kostet at nå så langt.I interview har Viktor Axelsen således berettet om, hvordan han som tiårig måtte droppe at tage på tur med de andre i fritidsklubben på Fyn, fordi træningen med to daglige træningspas i Odense Badminton Klub skulle passes.Der er også et hav af fester, byture og familiefødselsdage, han ikke har kunnet deltage i på grund af badminton - og det har også tit været sådan, at han ikke har været hjemme på diverse fødelsdage i familien inklusive sin egen.»Men det er sådan, det er, hvis du vil være en del af eliten,« forklarede han i et interview med BT.Karakteristisk for den målbevidsthed, han besidder, er det også, at han ved siden af badmintonkarrieren har taget sig tid til at dyrke en særlig interesse for kinesisk kultur. Faktisk har han lært sproget så godt, at hans kinesiske konkurrenter holder op med at tale taktik, når han nærmer sig. Men det handler også om, at Viktor Axelsen har blikket rettet mod tiden efter karrieren, og hér kan der være gode erhvervsmuligheder i Kina, hvis man kan sproget - og måske ovenikøbet kan skilte med en titel som verdensmester.step@berlingske.dk Fakta: BLÅ BOG Viktor AxelsenFødt i Odense 4. januar 1994.Flyttede til København som 17-årig for at få bedre træningsmuligheder.Bor i Valby.Udover bronzemedaljen ved OL i Rio er hans hidtil bedste resultat en bronzemedalje ved VM i 2014 i København.Kan lide at spille FIFA, når han skal slappe af.
Den 23-årige fynbo har længe haft kurs mod stjernerne og en plads i perlerækken af danske badmintongiganter. Men det har også kostet afsavn at nå så vidt.
I en bus med ' Danmark' skrevet stort oven over forruden kommer fodboldkvinderne kørende ind fra højre og parkerer elegant på Rådhuspladsens rampe. En farverig blanding af dannebrogsflag og smartphones stryger i vejret og kæmper med hinanden om plads, mens sommeren er i sit flinke hjørne.Som når hegnet til Roskilde Festival væltes, maser folk sig frem, da de ser kvinderne komme ud af bussen. Alle vil op ad trapperne, for kvinderne skal ses, høres, vinkes til, og de skal vide, at danskerne er der for at fejre dem, kvindelandsholdet i fodbold. Søndag vandt kvinderne sølvmedalje ved EM i Holland efter et nederlag på 4-2 til de hollandske værter, men ifølge de fremmødte fans på Rådhuspladsen er sølvmedaljen intet nederlag: »Jeg glæder mig bare vildt til at råbe, huje og sige tillykke til pigerne. De er for seje. Hvis det ikke havde været for dem, havde det jo været den værste sommer i 100 år!«, siger Vibeke Alsbjerg, der er kommet fra Valby med sin datter og to børnebørn for at hylde fodboldkvinderne. De har alle rød-hvide flag malet på kinderne.De rytmiske klap fra den store tilskuermængde bliver afløst af dj'ens valg af sejrssange, og Bjarne med rød-hvid hat, halstørklæde og matchende T-shirt udnytter hvert et sangskift til at give sit besyv med i form af båt. Når han båtter, hepper folk højere, og klappene bliver hurtigere.Båthornet er fra 2010, men han har været med på fodboldfronten siden 70' erne.»Pigerne skal gøre ligesom Thomas Helmig synger: Fed, fed lykke til alle - nyd nu den medalje«, siger Bjarne med båthornet, mens han tager et billede med sin smartphone.Eftermiddagssolen får kvindernes sølvmedaljer til at sende små glimt i den lette sommervarme, når de stikker hovederne ud ad rådhusets vinduer for at vinke til det stadig ventende publikum. Kvinderne startede dagen ud med at blive hyldet på rådhuspladsen i Viborg.Senere gik turen så til København, hvor danskere i alle aldre var mødt talstærkt op for at give fodboldspillerne et tillykke med på vejen.»Det er svært at sætte ord på de sidste 24 timer. Der er sket så meget. Men det virker til, at alle er med os, så jeg håber, at der kommer til at ske noget. At vi for alvor har startet et gennembrud for kvindefodbolden«, siger angriber Nicoline Haugård Sørensen.En rød ballon med hvide bogstaver flyver et ' Tillykke' gennem menneskemængden.En lille pige løber efter den og slår slalom mellem folk, der har slået lejr på Rådhuspladsen med øl, sodavand, hotdogs og forskellige nemme løsninger på dagens tidlige aftensmad. Lidt derfra står Naja Nerløe, som også er mødt op for at sige tillykke til kvinderne. Hun har røde hjerter malet på kinderne og flag i hånden.Når hun ikke går i skole, spiller hun en masse fodbold i sin fritid, og hun var ikke et sekund i tvivl om, at hun skulle med ind at fejre landsholdet: »Det er så fedt at finde ud af, at kvinderne også kan, at det ikke kun er mændene«, siger Naja Nerløe.Hendes storebror er enig: »Forskellen på kvinde-og herrefodbold er ikke så stor. Der er bare flere, der ikke har fået øjnene op for det«, siger Marcus Nerløe.Et ægtepar går væk fra pladsen, hånd i hånd, og kvinden synger med på dj'ens sidste linjer af slagsangen ' Re-Sepp-Ten' »... side om side«, synger hun Og det er netop det, de er.simone.kamp@pol.dk .
Rådhuspladsens stemning var ikke til at tage fejl af: Sølvmedaljen er en kæmpe sejr for kvindefodbold i Danmark.
Hun bliver kaldt englen fra Viby. 42-årige Cilje Tinemari Tiemroth fra Odder i Østjylland praktiserer alt fra afdødekontakt over clairvoyance til healing og såkaldt husrens, hvor hun befrier besatte huse fra ånder og spøgelser.Og som kvinde er hun også det typiske billede på den gennemsnitlige behandler og bruger af de mange forskellige tilbud inden for den spirituelle verden. En stikprøve foretaget blandt 96 alternative behandlere inden for afdødekontakt, clairvoyance, drømmetydning, feng shui, healing med dyr og mennesker, hypnose, klarføling, numerologi og tarotkort viser, at 84 ud af de i alt 96 behandlere fra Moola, Danmarks største portal for alternative helbredere, er kvinder.Samtidig viser en meningsmåling foretaget af YouGov for Kristeligt Dagblad, at kvinder er overrepræsenteret som deltagere i aktiviteter inden for blandt andet astrologi, clairvoyance, healing, mindfulness, tarotkort og yoga.Den balance imellem kønnene flugter også godt med Cilje Tinemari Tiemroths billede.Selvom der ifølge hende er sket en udvikling over de senere år, hvor mænd er blevet mere interesserede i det spirituelle, er kvinder alligevel i massivt overtal som deltagere og behandlerkolleger." Når jeg holder kurser, er 2 ud af 16 mænd. Det slår ud sådan hver gang. Det skyldes nok, at det er en meget blød og følelsesmæssig verden.Mænd er mere handlende og målrettede, mens kvinder er mere omsorgsgivende og måske også mere navlepillende," siger Cilje Tinemari Tiemroth.Forskningen kan ikke entydigt forklare, hvorfor kvinder er overrepræsenteret i forhold til mænd i den alternative verden. Men ifølge religionssociolog Astrid Krabbe Trolle, der forsker i religion og køn ved Københavns Universitet, kan det blandt andet skyldes, at kvinder generelt er mere religiøse end mænd, og at kvinder også oftere er beskæftiget med omsorgsarbejde, der har et stort overlap med religiøsitet." I det spirituelle miljø er der også en generationsdimension.Undersøgelser har vist, at de typiske udbydere og brugere af spirituelle tilbud er kvinder inden for omsorgserhverv, der er født i efterkrigstidens babyboomgeneration.Det kan også skyldes livscyklus, det vil sige, at folk får tid til at gå mere ind i de spirituelle sider af livet, når de går på pension.Lidt karikeret sagt er den klassiske profil en tidligere pædagog, der i sit otium er blevet krystalhealer," siger Astrid Krabbe Trolle.Ifølge hende er overlappet mellem spiritualitet og omsorgsarbejde interessant, fordi et dansk studie i slutningen af 1990' erne viste, at der blandt social-og sundhedshjælpere ikke er den samme kønsforskel i religiøsitet, " som ellers en næsten universel sandhed". Her er mændene også ret spirituelle, siger Astrid Krabbe Trolle.Ifølge sognepræst og debattør Sørine Gotfredsen kan det ulige forhold mellem mænd og kvinder skyldes biologi." Dette er firkantet sagt, men generelt tror jeg, at mænd har større tilbøjelighed til at tænke rationelt og systematisk. Derfor overrasker det mig heller ikke, at der er klar overrepræsentation i de spirituelle bevægelser.Jeg tror, at kvinder har en anden trang end mænd til at afsøge følelseslivet og dykke ned i de meget, meget inderlige rum, som de kan relatere sig personligt til," siger Sørine Gotfredsen, præst ved Jesuskirken i Valby i København, og tilføjer: " Når man søger det spirituelle og anderledes svar på menneskelivet, når man rækker ind i det, der er gådefuldt, og tror på, at man kan forbindes med en anden slags virkelighed end den, der er umiddelbart tilgængelig, så kræver det en mere irrationel forståelse af verden.Der tror jeg, at mænd har nemmere ved at sige fra over for den irrationelle søgen, mens kvinder er villige til at gå længere. Jeg tror, at der er en grundforskel der."birk@k.dk Lidt karikeret sagt er den klassiske profil en tidligere pædagog, der i sit otium er blevet krystalhealer.ASTRID KRABBE TROLLE, RELIGIONSSOCIOLOG.Serie: Et kig i krystalkuglen.
Kvinder fylder mere end mænd i alternativ spiritualitet, viser undersøgelse. Sognepræst peger på mænds rationelle tilgang til verden som forklaring.
FLSmidth kan se lys for enden af tunnelen, og det fik aktien til at toppe C20 Cap i går. Aktien steg med 2,9 pct. til 426,60 kr., da koncernens topchef, Thomas Schulz (foto), på selskabets kapitalmarkedsdag i Valby havde godt nyt med sig.Janne Vincent Kjær, aktieanalytiker i Jyske Bank, mente, at det var indtjeningsmulighederne i forbindelse med de bedre markedsudsigter, der var anledningen til, at kursen på ingeniøraktien løftedes.»Der er stor tillid til, at markedsvolumen vil vende tilbage,« noterer Janne Vincent Kjær.FLSmidths markedssyn er, at Cement har påbegyndt genopretningen, mens Mining nu har nået bunden. Og selv om det ikke var de store nyheder, så var det nok til at trække aktien op på årets længste dag, hvor det samlede eliteindeks endte med et fald på 0,2 pct. til 1.172,70 Ud over en kapitalmarkedsdag var der nyt fra SAS, der i andet kvartal landede med en omsætningsfremgang på ti pct. til 9.843 mio. svenske kr. Driftsresultatet gik til gengæld i rødt og blev et underskud på 110 mio. svenske kr. før renter og skat. På samme post var der et overskud på 240 mio.svenske kr. i det tilsvarende kvartal for et år siden.Trods nedturen var resultatet alligevel bedre end ventet, da der i snit var spået et tab på 233 mio. svenske kr. på den post ifølge estimater indsamlet af SME Direkt. Og sammen med en fordobling af det tidligere varslede spareprogram til nu i alt tre milliarder svenske kr. i besparelser på årsbudgettet inden 2020, fik regnskabet en opadvendt tommelfinger fra Jacob Pedersen, Sydbanks aktieanalysechef.»Noget af det, der har kendetegnet SAS de seneste år, er, at de kommercielt er blevet stærkere og skarpere,« mener Jacob Pedersen.Aktien faldt med 0,7 pct. til 14 kr. Aktien er dog steget med over 30,8 pct i år.Og så fik Vestas kurs mod en gigantisk ordre i Rusland, da vindmølleproducenten blev peget på som mølleleverandør til et projekt med en kapacitet på op til 1.000 megawatt (MW).Det fremgik af en meddelelse fra det russisk-finske partnerselskab Fortum-Rusnano, som i sidste uge vandt rettigheder til at opføre 1.000 MW i Rusland i perioden 2018-2022.Vestas bekræftede meddelelsen og fortalte, at det planlægger at etablere produktionsfaciliteter i Rusland for at kunne leve op til krav om lokal produktion.Aktien i Vestas steg i går med 1,4 pct. til 595,50 kr. og er i år steget med 29,7 pct.Carlsberg-aktien rettede sig en smule sidst på dagen og endte med et minus i aktiekursen på 1,6 pct. til 725 kr.Bunden blev nået efter en negativ analyse fra Jyske Bank. Bankens analytikere nedjusterede kursmålet for det danske bryggeri til 710 kr. fra 750 kr., og det medførte anbefalingen »reducér« mod tidligere »køb«. Blandt C20-aktierne var der nyt til Genmab, som noterede vækst i salget af Darzalex i maj ifølge tal fra Symphony Health. Midlet solgte for 80,5 mio. dollar i måneden, hvilket var 13 pct. mere end april.Samlet er salget mere end fordoblet i år i forhold til sidste år, og dermed stiger Genmabs royalty-betalinger fra partneren Janssen. Aktien steg med 1,7 pct. til 1441 kr. og endte med i toppen af C20 Cap.Der var også nyt til investorerne i Novo Nordisk. Medicinalkoncernen fik sent tirsdag aften opbakning til, at diabetesmidlet Victoza reducerer risikoen for alvorlige hjerte-kar-hændelser hos type 2-diabetikere. Afgørelsen kom fra et uafhængigt ekspertpanel nedsat af den amerikanske lægemiddelstyrelse, FDA, og er et skridt mod en udvidelse af Victozas indlægsseddel.Novo endte uændret i 290,40 kr.Nordjyske Roblon kom med halvårsregnskab og opjusterede forventningerne til hele året med fem mio. kr. til et overskud før skat på 20 mio. kr. Aktien steg med 3,7 pct. til 298 kr. Ritzau Finans.
AKTIER.
Jeg bliver lidt blød om hjertet når jeg forestiller mig go'e gamle tante Berling trisse op og ned ad Pilestræde, som hun nu har gjort i uminde lige tider. Nu om dage oven i købet iført lyserøde strømper, man skal jo følge med tiden. Men også lidt vemodig, måske også lidt træt i benene og forvirret over tidens tænder, der napper hende overalt. Det er ikke så nemt at være papiravis i dag som i de gode gamle dage.Tror jeg, hun tænker.Og ret har hun jo, gamle fru Berling.Omringet af avisdød, selv mærkbart mærket af frafald, som gamle mennesker jo naturligt oplever, men de unge, hvor bli'r de af? Lytter så til de unge og yngre i familien: Fornyelse, fornyelse, nye medier, vi må følge med. Så nikker hun, og følger med, men det virker ikke, som om hun stadig er helt overbevist om de mirakuløse virkninger, som de nye tiltag skulle få. Bevares, det ser flot ud, meget flot, med fokus på de stati -stiske segmenter, der stadig læser avisen.Derfor de lyserøde strømper, som hun bærer i al ærbarhed.Ind imellem tror jeg, at hun i sit lønkammer tænker, at Pilestræde jo kun er et stræde, men trods alt er der ikke så langt til alt i den store by, hun altid har boet i, og det bliver jo beskrevet på bedste vis i hendes avis, føler hun.Bevares, hun har da sandelig også folk, der er født i både Skive og Esbjerg til at se verden fra det udkigstårn, der titter op fra Pile stræde. Så vi er da en landsdækkende avis? Eller hvad? Men tvivlen nager stadig. Hendes gamle rival på Rådhuspladsen, Politiken, der engang kunne læses af folk i hele landet, uden at nogen rynkede på næsen af det, har jo nu reduceret sig til en lokalavis på linje med Villabyerne og betjener små tidslommer af hengemte venstresnoede københavnske kvarterer. Det er længe siden, jeg har set Politiken i Struer, men det er nu heller ikke hver dag, jeg kommer der.Måske tænker hun: Er vi mon selv på vej derhen, er vi på vej til at blive talerør for lokale minoriteter, der er komplet uinteressante for folk uden for Valby Bakke? Lidt distræt bladrer Tante Berling i et tillæg med navnet AOK og ser i et splitsekund, at det vist er dybt uinteressant for andre end den del af befolkningen, der bor dér. Måske skulle vi lave noget, der kunne hedde AOD, Alt om Danmark - ikke bare sende folk ud til disse dele af landet og fortælle om det, der sker der, ikke som var det Nigeria eller Langtbortistan, men som det, det er, et lille bitte land med knap seks millioner mennesker. Være til stede, nok ikke som Juelsminde Bladet, men som den storavis, man gerne vil være.Så tror jeg, gamle fru Berling smiler, løfter måske hånden til et håbefuldt farvel til den nekrolog, hun så længe har frygtet måtte komme.Elias Nielsen er kunstner i »Udkantens Danmark«.Bevares, hun har da sandelig også folk, der er født i både Skive og Esbjerg til at se verden fra det udkigstårn, der titter op fra Pilestræde.Så vi er da en landsdækkende avis? Eller hvad?.
Opinion.
Det er p. t. lidt småt med gode ideer og medvind i dansk film, hvor det meste af den kreative midtbane er blevet lokket til udlandet. Til gengæld er vi ved at blive en slags uof-ficielle mestre i at lave film for småpenge.At Fenar Ahmad kunne lave den brandflotte actionfilm ' Underverden' for omkring 11 mio. kr., er nærmest ufatteligt.Jens Dahls krimidrama ' 3 Ting' er mere indlysende et lavbudgetprojekt og har da også kun kostet godt det halve.6,3 milllioner er småpenge, men måske passer pengene, hvis ideen er god nok.Stort set hele filmen udspiller sig på et hotelværelse, og det begrænser selvfølgelig omkostningerne. Også selvom de to hovedroller spilles af de to hjemvendte stjerner Nikolaj Coster-Waldau og Birgitte Hjort Sørensen.Jens Dahl debuterede med manuskriptet til ' Pusher', men har siden da mest gjort sig i beskedne tv-serier. Nu debuterer han som instruktør med et krimikammerspil, der ret indlysende er konstrueret i en manuskriptforfatters hoved, men effektivt formår at fastholde spændingen i noget så paradoksalt som en nogenlunde troværdig historie med usandsynlige spilleregler.' 3 Ting' er en slagsvariant over ' The Usual Suspects', der i øvrigt havde premiere året før ' Pusher', så måske har tankegangen puslet lige siden? Efter et gigantisk kup på Vestegnen har politiet slået kløerne i den danske sprængstofekspert Mikael, der sammen med serbiske gangstere har udført kuppet til 60 mio. kr. Mikael har indgået en aftale om at vidne og skal bagefter i et vidnebeskyttelsesprogram med ny identitet og nyt udseende. Men da aftalen skal skrives under på et bevogtet hotelværelse, stiller Mikael pludselig nye betingelser.Han vil have tre ønsker opfyldt.PET skal finde en kvinde ved navn Camilla og tage hende med. Desuden vil han have en kasse med personlige ejendele fra en opbevaringscentral og en portion butter chicken fra sit foretrukne takeawaysted i Valby.Tre ' uskyldige' ønsker, som næppe er helt uskyldige! Men politiadvokaten Nina er ivrig efter at kunne notere sig en succes og indvilliger i at opfylde ønskerne.Som tilskuer ved man godt, at et spil er sat i gang.At Mikael trækker politiet rundt ved næsen. Spørgsmålet er, hvad spillet går ud på. Taler Mikael sandt om alt det, politiet ikke ved? Er det som i ' The Usual Suspects' opspind, røgslør og improvisation? Eller har Mikael en durkdreven plan? Tre ønsker. Det er jo ligesom i et eventyr, og Jens Dahl tillader sig da også at blande realisme og fantasi. Kuppet og gangstermiljøet er realistisk nok, men hvad med ravnen, som skræpper skæbnesvangert i parkeringskælderen, og som Michael har tatoveret på ryggen? Ja, ravnen er sådan set bare til stemningsfuld pynt og faktisk helt og aldeles over-flødig mystifistisk.Foruden magtspillet mellem Mikael og politiet og serbiske gangstere i kulissen kredser dramaet om forholdet mellem Mikael og den tidligere kæreste Camilla, som Mikael vil have med på rejsen.Egoisten Mikael er ikke til at stole på. Til gengæld er han ikke kedelig. Skal Camilla vælge dansk vat og bomuld eller et farefuldt liv med adrenalin i blodet, er filmens noget tamme bud på en værdidebat.Coster-Waldau og Hjort Sørensen ligner mere filmstjerner end hårdkogte typer, men de får en fin pingpong kørende med Lærke Winthers advokat og Jacob Hauberg Lohmanns politimand Sander som de mistroiske og lettere misundelige vidner til de lækres kispus. At gennemføre dramaet helt minimalistisk i et hotelværelse er en slags taskenspillerkunst, som Jens Dahl slipper absolut hæderligt fra. At man bagefter sidder tilbage med den samme lidt tomme fornemmelse som efter en tryllekunst, er der jo sådan set ikke noget at sige til.kim.skotte@pol.dk Ravnen er sådan set bare til stemningsfuld pynt og faktisk helt og aldeles overflødig mystifistisk.
FILMKRITIK Den rutinerede manuskriptforfatter Jens Dahl debuterer som instruktør med et usædvanligt krimidrama.
DET LYKKES MIG aldrig helt at flytte arbejdsbunkerne væk fra spisebordet. Jeg arbejder hjemme og bruger altså det samme bord til både hygge ved aftensmaden og arbejde - og holder på den måde aldrig rigtig fri. Men når vi spiser udenfor på terrassen, slipper jeg det fuldstændig. Det er nok mest mig, der mærker det. Pludselig sidder vi lidt længere ved bordet og snakker. Det hele er mere løst og let på en uforpligtende måde.Egentlig er min terrasse en stor altan på 17 kvadratmeter i min villalejlighed i Valby. Jeg prøver at være derude hver dag. Især når det første forår kommer, prøver jeg virkelig på at sidde udenfor med en kop te og et tæppe - bare i ti minutter.For om vinteren kan jeg bare mærke, at jeg mangler lys, og det gør en stor forskel for mig, at jeg kan føle den friske luft og solen lige uden for døren.JEG HAR MANGE gode minder derudefra.Især husker jeg tydeligt en aften for mange år siden, da vi havde besøg af nogle venner til et middagsselskab. Det var en af de der sjældne sommeraftener i Danmark, hvor det bliver ved med at være varmt og vindstille. Vi drak alt, alt for meget vin, og der kom sjusser på bordet bagefter. Det var bare en enormt hyggelig aften, hvor hele selskabet sad udenfor og snakkede og grinede til langt ud på natten. Det er sådan noget, man ikke kan planlægge, men som er helt magisk, når sådan et udeliv kan lade sig gøre i Danmark.Ellers fungerer terrassen nærmest som fotostudie til min blog. Vi tager næsten alle billederne derude, især for at få noget dagslys på maden. Det er en kold fornøjelse om vinteren. At stå og fotografere derude kan også tage noget tid, og af samme grund spiser jeg også tit kold mad.I MIN MADLAVNING bruger jeg rigtig mange friske urter, og det er altså en del nemmere, når man bare kan række hånden ud på terrassen og plukke et bundt. Jeg har dem stående i plantesække, og så får de lov til at vokse. Jeg dyrker især mynte og persille. Både fordi det er to urter, jeg elsker og bruger meget, og fordi de skyder helt vildt og nærmest vokser som ukrudt. Når sæsonen er ved at være slut, står jeg altid tilbage med mange flere krydderurter, end jeg har kunnet nå at bruge. Så laver jeg en masse pesto eller hakker urterne og fryser dem ned, så jeg har til vinteren.Vi griller også rigtig meget på terrassen - også om vinteren. Faktisk er meget af det kød, vi spiser, så vidt muligt grillet. Til jul griller vi for eksempel altid flæskestegen, som er et sikkert hit.En af ungernes livretter er også, når vi laver confiterede andelår. Først ligger de badet i andefedt i en slowcooker eller i ovnen og får en rigtig langsom tilberedning, så de bliver helt møre, og kødet vælter af benene. Derefter slutter vi dem af på grillen, så de får det sprøde skind sammen med det utroligt møre kød. Det bliver man altså afhængig af.Både helstegningen og at have det her udeliv. Det er et rum, jeg ikke ville undvære.spis&amp;bo@pol.dk .Fakta: JANE FAERBERBlogger, som står bag Madbanditten, der handler om mad og sundhed med særligt fokus på kostfilosofien LCHF (Low Carb High Fat).Uddannet kostrådgiver med speciale i LCHF og palæo. Har tidligere arbejdet i mediebranchen, men har siden 2012 arbejdet som forfatter, blogger og foredragsholder.Har skrevet bøgerne ' LCHF - spis dig mæt og glad', ' Mæt og slank med LCHF', ' LCHF året rundt', ' LCHF - brød og kager' og ' Madglad'.
MIG OG MIT UDERUM JANE FAERBER Når kontoret er ens spisebord, er et udeliv på terrassen et tiltrængt pusterum, fortæller madblogger Jane Faerber, som også dyrker urter og griller i sit uderum.
Der sker noget i den klassiske museumsverden for tiden med relativt nyudnævnte direktører på både Den Hirschsprungske Samling og på Thorvaldsens Museum.Fra denne måned sætter den 49-årige Christine Buhl Andersen sig så i direktørstolen for Ny Carlsberg Glyptotek i København.Hun kommer til Glyptoteket fra en stilling som direktør for KØS - Museum for kunst i det offentlige rum i Køge, og med sig bringer hun, ifølge bestyrelsesformand Karsten Ohrt, " initiativ, nytænkning og ikke mindst mod"." Hun kan, om nogen, forene en stærk faglig profil med publikumstække," siger han om valget.Christine Buhl Andersen afløser Flemming Friborg, der har siddet på posten i 15 år. Det er første gang i Glyptotekets historie, at en kvinde nu er direktør, og ligesom på Den Hirchsprungske Samling og Thorvaldsens Museum fremhæves det, at direktørvalget er gjort for at engagere publikum - måske også et nyt publikum, der ikke er opdraget med museumsgang.Det går dog i forvejen ganske godt for Glyptoteket, som i 2015 var landets niendemest besøgte museum med 375.000 besøgende - det næsthøjeste besøgstal nogensinde.Museet rummer både klassisk og antik kunst og er stiftet af bryggeren Carl Jacobsen (1842-1914), der var ivrig kunstsamler og i 1882 gjorde sine samlinger offentligt tilgængelige i Valby.I 1897 indviedes så Ny Carlsberg Glyptotek på H. C.Andersens Boulevard, hvor man i dag kan se romersk og græsk kunst fra før Kristi fødsel, fransk og dansk kunst fra 1800-tallet samt skiftende udstillinger. Museet fik i 1906 indendørs vinterhave og er siden udvidet flere gange.Christine Buhl Andersen kalder Glyptoteket en " juvel" og " oase", hvis samling og baggrund er helt enestående.Museet skal, ifølge hende, fortsætte med det, det gør, blandt andet med tværgående temaarrangementer om for eksempel magt eller begær og udstillinger af samtidskunst.Det, der er størst behov for, er at få Glyptotekets åndshistorie frem i lyset, siger hun." Det her er de grundlæggende værdier, som vi bygger vores demokratiske tradition på. Fra Den Franske Revolution og tilbage til antikkens fi-losofi, og det synes jeg, der en brug for i en postfaktuel virkelighed. Vi har brug for oplysning og videnskab. Man kan gå helt tilbage til Carl Jacobsens vision og se de samme tanker som noget af det, der efterlyses i dag. Det skal vi vise frem," siger hun.Christine Buhl Andersen vil gerne i højere grad engagere yngre målgrupper også: " Det er vigtigt, at det, man tilbyder børn og unge, er af høj kvalitet. Med skolereformen har vi fået åben skole, og det er virkelig vigtigt, at Glyptoteket kan indgå i de skoleforløb." " Unge kan have glæde af på deres egen måde at bruge de redskaber, som filosofien og antikken stiller til rådighed for det at skulle navigere i tilværelsen og træffe valg.Det kunne også være i samarbejde med højskolerne, som jo også repræsenterer et fantastisk frirum og en pause fra det meget målrettede og resultatorienterede uddannelsesforløb, som børn og unge kommer igennem nu om stunder," siger Christine Buhl Andersen." Jeg har det selv sådan, at jeg bliver helt salig, når jeg kommer herind, fordi arkitekturen, palmerne - totaliteten af alt det her skaber en oase, som også gør, at det bliver meget lystbetonet at skulle fordybe sig, lære noget og få indsigt. Det skal vi udnytte," siger hun.Derudover vil Christine Buhl Andersen i højere grad sætte fokus på forskningsdelen af museet, siger hun." Det, jeg står for og kommer med, er, at museumsforskningen er udgangspunkt for alt andet, der skal ske på museet. Originaliteten og de spændende historier kommer jo ud af den viden, der produceres. Det er her, benzinen til det, vi skal fremadrettet, skal hentes," siger hun." Formidlingen handler om at være modgifttil en postfaktuel medievirkelighed.Og det må meget gerne gøres sjovt og varierende, så længe vi holder os til sagligheden." J.lise.soegaard@k.dk Fakta: Christine Buhl AndersenFødt i 1967. Cand. mag. i dansk og kunsthistorie og master i museologi. Siden 2007 direktør for KØS - Museum for kunst i det offentlige rum. Har derudover været museumsinspektør på kunstforeningen Gl. Strand og Sorø Kunstmuseum. Formand for Statens Kunstråds Internationale Billedkunstudvalg 2007-2011 og bestyrelsesformand for Organisationen af Danske Museer 2011-2015. I 2015 trådte hun ind i Ny Carlsbergfondets bestyrelse - en post, hun forlod med sit kandidatur til stillingen som direktør for Glyptoteket. Har desuden medvirket i DR 2-programmet " Smagsdommerne".
Glyptotekets nye direktør, 49-årige Christine Buhl Andersen, vil i højere grad satse på at formidle museets filosofiske side til børn og unge.
Episke, epileptiske, elefantastiske, elektriske - man får uvilkårlig lyst til at boltre sig i allitterationer, nu hvor femte og sidste bind af Ludvig Holbergs Epistler er på gaden i 22-bindsudgaven af hans hovedværker.Holberg ville nok rynke på næsen ad disse retoriske excesser, der så kraftigt forbryder sig mod hans ideal om mådehold og ligevægt. Men det får være. For som tidligere skrevet i disse spalter, synliggør den ny Holberg-udgave, at vi med Epistler har at gøre med et decideret hovedværk i dansk litteratur - og interessant nok et hovedværk, der aldrig har haft dårligere kort på hånden for en genkanonisering: Hvide, europæiske, afdøde, højborgerlige, mandlige, heteronormative, patriarkalske og fornuftige Ludvig kunne ikke være længere fra det, der p. t. dyrkes som en anden, identitetspolitisk varm luftboble af modeord på den lillebitte hjemlige provinslitteraturbørs. I så henseende er Holberg, med Nietzsches ord, maksimalt »utidslig«, helt kolossalt ude af takt med flokken og tidsånden. Og så dog. For selv hvis vi nøjes med at lade blikket strejfe hen over Fox News, populisme og nationalisme, intolerance, fup og fusk, så er det øjeblikkelig tydeligt, at Holberg er betimelig i verden, måske især ude i den store verden omme bag Valby Bakke.For eksempel harcelerer Holberg imod den katolske kirkes fake news-agtige forhold til mirakler, ligesom han gør gældende, at cølibat vist kun kan være af det onde - længe før en styrtflod af skandaler væltede ind over katolicismens syndige patere. Og idet han over flere epistler indgående læser og diskuterer Montesquieus epokegørende klassiker Om lovenes ånd (1748), indvender han, at der ikke kan argumenteres overbevisende for en årsagskæde mellem klima og »folkekarakter« - det gjorde ellers den franske filosof Hippolyte Taine i det 19. århundrede og senere nazisterne, der hævdede, at de nordiske folk var mere frihedselskende og hårdføre end de slappe og umoralske folk nede sydpå.Montesquieu skal selvsagt ikke slås i hartkorn med brunskjorterne, men Holberg afmonterer fint selve grundtanken (eller grundmistanken) med et væld af overbevisende modeksempler.Gode samfund skabes af kloge og rimelige love og hæderlig regeringsførelse, ikke af snevejr og slud, ligesom hedebølger og viftende palmer ikke nødvendigvis frembringer korrupte og uduelige folkeslag.Samtidig er den gamle Holberg dog skeptisk over for Oplysningsfilosofiens tro på et stadigt fremskridt i fornuft og humanitet.Antropologen Holberg abonnerer hverken på utopien eller dystopien, for »menneskets fornemste egenskab synes at være bevægelighed uden kendelig fremgang, så at definitionen derpå kan være denne at det er et væsen som løber stedse til et mål og dog er lige langt derfra (movet sed non promovet)«. Hvis Holberg har ret, er vi alle som Den Stundesløses Vielgeschrey, der farer rundt og råber og fabler op om, hvor travlt han har, men dog intet verdenshistorisk udretter. Uden at være hverken optimist eller pessimist, er det slet ikke utænkeligt, at regnestykket vil se nogenlunde sådan ud, når menneskeheden engang er færdig med at rode og regere på dette lille runde klippestykke, der drejer sig om sin egen akse uden mål og med.Apropos har Holberg også her en herlig lille epistel (nr.490) om, at vi skal arbejde langt mindre, men til gengæld langt mere effektivt, klogt og målrettet. Hiver man for alvor luppen frem, kan man finde mange modsigelser og paradokser hos Holberg, men det er kun med til at gøre hans Epistler - episke, epileptiske, elefantastiske og elektriske.
Epistelologisk. Med dette bind er Holbergs Epistler udgivet i deres fulde, spraglede skikkelse.
Hvad skal der ske med kulturbudgettet i København? »Hvis vi kommer ind, vil vi øge kulturbudgettet. Mig bekendt ligger det på omkring én procent af det samlede budget, og det vil vi gerne være med til at styrke og måske endda også fordoble, fordi det giver liv, fællesskab og nysgerrighed.« Hvad er det første, du vil sætte i gang, hvis du får mulighed for det? »Der er en række ting. Vi har et 17 københavnermål, og i mål nummer 11 har vi fem forskellige indsatsområder på kulturfronten, bl. a.flere åbne scener og kulturelle legepladser, hvor man giver udøvende kunstnere mulighed for at have steder, hvor de kan eksperimentere med deres musik og deres kunst.Vi foreslår også et kulturklippekort til unge, så de kan komme ud og få et kulturforbrug på 3.700 kroner, fordi det kan sikre kulturel dannelse.« Hvordan kan kulturklippekortet sikre, at unge bruger kulturtilbud? »Det har man set i andre lande, blandt andet i Italien, hvor der er en større tendens til at opsøge kulturtilbud aktivt i stedet for at holde sig derhjemme. Det er noget, man må forsøge sig frem til.Vi vil gerne have de unge til at tage imod flere af de kulturtilbud, der er i byen. Hvis vi kan hjælpe nogle af de unge, der ikke har så mange penge, kan det være gavnligt med et kulturklippekort, fordi de kan komme ud og møde byens puls og blive inspireret og udfordret.Vi vil gerne have kultur til at fylde mere i vores dagligdag. Man kan det ene år afsætte penge til klippekort, og næste gang kan der være åbne kulturelle scener, og året efter kan vi styrke bibliotekerne.« Hvordan er det muligt at gøre bibliotekerne interessante for borgerne? »Der er nogle forskellige greb. For eksempel kan man lave profilbiblioteker, hvor man hele tiden prøver at udfordre, hvad biblioteker skal kunne. Jeg tror, at der er rigtig mange, der bruger biblioteker på kryds og tværs af livsfaser.Og hvis man inviterer til forskellige typer arrangementer, vil man også appellere til forskellige befolkningsgrupper. Man skal hele tiden udfordre arrangementsformer, kulturtilbud, oplæsning og undervisning for den sags skyld.Det er nogle af de ting, der skal være med til at skabe liv i de her kulturhuse.« Hvordan har du tænkt dig at tiltrække ungdommen til bibliotekerne, når de konkurrerer med Netflix, HBO og YouTube-kanaler? »Jeg tænker, at den digitale verden har et kæmpe potentiale, men det er ikke alle, der har råd til at have Netflix og HBO og computerspil. Der er et vigtigt socialt element i at kunne tilbyde unge mennesker en mulighed for at få indsigt i alt fra digital læring til computerspil, uanset hvor man kommer fra.At låne eller leje sig frem til nogle ting, som man kan på biblioteker, er en ret vigtig ting, hvis man tænker bæredygtigt.Vi behøver ikke alle sammen eje en bog, vi behøver ikke alle sammen eje et spil.Det er også med til at skabe fællesskaber.« Skal København have flere højhuse? »Det kommer an på, hvordan det indpasser sig i det lokale område. Grundlæggende er det ikke noget, der er vokset i vores baghave, at vi skal have en masse højhuse. På den anden side må vi også tænke i København 3.0, som skal have bæredygtigt byggeri, der tager højde for mulighed for at have liv mellem husene, og som ikke skygger. Jeg vil ikke på forhånd sige, at vi ikke skal have højhuse, men det skal tænkes bæredygtigt ind i bybilledet.« Hvad mener du om, at nybyggerier erstatter for eksempel Amager Fælled og Papirøen? »Det synes jeg er en vældig dårlig idé. Vi er for, at vi får billige boliger til studerende, ældre og singler, men de skal ikke bygges på naturområder som Amager Fælled. Og jeg synes, at det er ærgerligt, at Papirøen er en del af den mere kommercielle byudvikling, som vi oplever for tiden, der ikke rigtig tager hensyn til københavnernes fremtid. Selvfølgelig skal byen udvikle sig, og selvfølgelig skal byen tjene penge, men det skal være mindst lige så vigtigt at tage miljø-og klimahensyn.« Skal klokken 05-nattebevillinger spredes over byen, eller skal de centraliseres? »Hvis man endelig skal give flere bevillinger, skal de helt sikkert spredes ud. Det, der foregår lige nu, er alt for koncentreret, og det skaber gener for lokale beboere. Man kunne for eksempel lave bevillinger på Refshaleøen og skabe klubber og barer. På den måde er det fjernet fra beboeropgange.«.madg@berlingske.dk Fakta: Blå bog Niko GrünfeldHar studeret økonomi, ledelse og organisationsteori på Handelshøjskolen i Aarhus og har været en del af Alternativet siden partiets begyndelse samt været spidskandidat til Folketinget i to år. Bor i Valby, er vild med eksperimenterede teater og kunst, går i børneteater med sine tre sønner og glad for.
Frem til kommunalvalget 21. november spørger Berlingske spidskandidaterne fra de opstillede partier til Københavns Borgerrepræsentation, hvad der skal ske på kulturområdet i København. I dag svarer Niko Grünfeld, spidskandidat for Alternativet.
Som led i optakten til årets store satsning på Børsen - kåringen af landets gazelle-virksomheder - har vi lavet nogle små videoer med gazeller, som vi lægger på de sociale medier. 
Mikkeller-stifteren er en typisk gazelle: Lysten driver værket . 
Det er ikke for meget sagt, at pianisten Carsten Dahl er et fænomen. Som jazzmusiker forekommer hans musik som en uudtømmelig kilde, og det samme kan man sige om hans virke som billedkunstner.Helt faktuelt er Carsten Dahl opvokset på en kostskole i Grindsted i Jylland, hvor han tidligt begyndte at spille trommer i lokale rock-og dansebands. Under indflydelse af jazzpianisten Oscar Peterson kastede han sig som 16-årig over klaveret, men han modtog aldrig undervisning.I 1986 var han som trommeslager blandt de første studerende på Rytmisk Musikkonservatorium i København, og skønt han viste stort talent, valgte han et par år efter at blive pianist. Han forlod konservatoriet og begyndte selv at undervise.I årene 1992-96 var han docent ved Musikkonservatoriet i Esbjerg, og efter sin tilbagevenden til København spillede han med blandt andre saxofonisterne Thomas Agergaard og Tomas Franck samt sangerinden Cæcilie Norby, ligesom han efterfølgende har ladet sig høre med talrige ensembler og projekter, herunder mange i eget navn.I trio med BlachmanSom jazzpianist behersker Carsten Dahl såvel den store bebop-tradition som de mere intuitive musikformer.Han har dyrket de ' jazz-klassiske' formationer, blandt andet sammen med bassisten Lennart Ginman og trommeslageren Thomas Blachman i trioen GinmanBlachmanDahl, der undertiden bliver suppleret af trompetisten Palle Mikkelborg og saxofonisten Fredrik Lundin.En særlig vigtig udtryksform er hans solokoncerter, hvor hverken han selv eller publikum på forhånd ved, hvad der vil ske. Tiden og rummet skaber inspirationen - og dermed en overraskende og original musik, der ikke sjældent refererer til den klassiske musikverden.Og faktisk fik Carsten Dahl for en del år siden som den første ikkeklassiske pianist kontrakt med det navnkundige tyske klassiske selskab Deutsche Grammophon med henblik på en indspilning af Johann Sebastian Bachs ' Goldberg Variationer'.Kontrakten udløb, men værket kom - i en særegen version for præpareret klaver.Kort sagt: Carsten Dahl går sine egne veje, som langtfra altid har været lette. Således har han siden sin ungdom lidt af angstpsykoser, og efter en indspilning i Oslo i 2010 var han af samme grund inaktiv et helt år. Selv om det gik hårdt ud over økonomi og familieliv, kom han ud på den anden side og kunne i 2012 tiltræde en stilling som professor i samtidsmusik ved Rytmisk Musikkonservatorium.Efter et par år valgte han dog igen freelance-livet - også på de internationale scener, og samtidig begyndte han at optrappe sit virke som billedkunstner.Vil lægge musikken på hyldenOg han er utroligt produktiv med pensler, lærred, akryl og olie, og han skaber malerier, der på samme måde som hans musik kommer ganske intuitivt, og som på farverig vis reflekterer på natur, filosofi, religion og mystik. Carsten Dahl har da også meddelt, at han fra december vil koncentrere sig om billedkunsten og i vidt omfang lægge musikken på hylden. Men lad os nu se.df@berlingske.dk Fakta: CARSTEN DAHLCarsten Dahl, pianist og billedkunstner, født 3. oktober 1967.Kan fortsat opleves som jazztrommeslager.Er endvidere multiinstrumentalist og har som komponist blandt andet skrevet musik til spillefilmen ' Charlie Butterfly', ligesom han ved en DR torsdagskoncert i 2013 fik uropført sit værk, ' The Fifth Dimension', for orkester, kor og drengekor.Har modtaget hæderspriser som Ben Webster Prisen, JASA Prisen og Django d'Or Prisen og har udsendt talrige cd'er, senest ' The Jester' med solo-cembaloimprovisationer og ' Jeg roper til deg' med salmer med den norske sangerinde Torhild Ostad.Har haftgalleri og antikvitetsforretning i Valby.Fejrer sidst på måneden sine 50 år med en lille landsturné i selskab med blandt andre trompetisten Palle Mikkelborg, saxofonisten Fredrik Lundin og slagtøjsspilleren Marilyn Mazur.
50 ÅR I DAG Carsten Dahl er selvlært som pianist og en af de mest beundrede musikere på såvel den danske som den internationale jazzscene. Han er kontinuerlig kreativ og produktiv - på det seneste ikke mindst som billedkunstner.
Vi har før set stjerner som Joachim Boldsen, Mikkel Hansen, Lars Jørgensen, Lars Christiansen og Kasper Hvidt vende hjem til det klistrede gerningssted for at slutte karrieren af på dansk grund.Men mandag markerede immervæk det første ligacomeback til en dansk stjerne, der samtidig ' tvinger' et firma, han selv har investeret i, til at blive sponsor i sin klub! Anders Eggert er en snurrig fætter både på og uden for de 40 gange 20 meter, og ud over, at landsholdsspilleren efter ti sæsoner i Flensburg efterhånden har fundet ud af, hvor buret står, så har han også andre mål i tilværelsen.Kan bygge broerVenstrefløjen er uddannet diplomingeniør og siger selv, at han i princippet kunne byde ind på fremtidige entrepriser eksempelvis i forbindelse med byggeriet af nye broer mellem de danske landsdele - men han har dog foreløbig afstået fra at rode sig ud i faste forbindelser.I hvert fald dem, der inkluderer pyloner  Til gengæld har han kastet sig over et internet-firma, et forsikringsselskab og et Valby-foretagende, hvor en god vens storebror i firmaet Noyer startede produktionen af spækbrædder i hård, amerikansk valnød.Anders Eggert har spyttet en ukendt sum i biksen, der på de formentlig hjemmelavede hylder også har lamper og borde.- Det går rigtig godt. Både i forhold til, at vi har fået udviklet firmaet. Det koster altid penge at komme i gang - især når man har en lagervirksomhed.Så hvis du spørger mig, om jeg har tjent nogen penge, så kan jeg klart svare: NEJ! Det har jeg i hvert fald ikke. Men det var egentlig heller ikke ambitionen fra starten, fortæller Anders Eggert.Pissesjovt firmaFlensburg-fløjen er netop denne mandag i gang med ' første skoledag' i Skjern Håndbold, hvor han som lejesvend spillede en enkelt sæson fra 2008-2009 - men ellers markerer dagen også en retur til Danmark 11 år efter, han flyttede fra GOG til Flensburg i 2006.Men håndbold alene gør det ikke for Anders Eggert, der har styret store dele af sit liv fra Flensburgs holdbus de seneste mange sæsoner.- Sortimentet er blevet udvidet, og der bliver lavet nogle fede ting. Men først og fremmest er det et pissesjovt firma at være i, det er vildt inspirerende. Det er de tre andre, der står for det meste - jeg er jo primært investor - men jeg kommer da lige over og er med på sidelinjen i ny og næ, og jeg kan da afsløre, at Noyer netop er blevet sponsor i Skjern! - Noyer? - Ja! De kommer med op på den nye sponsor-tavle, ha ha.- Så du betaler i virkeligheden selv? - Nej, det gør firmaet. Men jeg har måske presset dem lidt som investor i foretagendet, ha ha. Jeg har da også aftalt med dem, at vi skal have dem herover en dag op til jul, hvor vi skal sørge for at få solgt nogle spækbrædder til julegaver og den slags. Det er virkelig sjovt, siger Anders Eggert.Det koster- Det er så sjovt et firma at være i, og det er kun et spørgsmål om, hvorvidt firmaet når at slå igennem, inden det bliver for dyrt. Fordi det koster at have ting på lager - og mange penge at komme ind på markedet. Men vi føler, det er på rette vej, siger Anders Eggert.Der næppe sætter alt på ét bræt toft@eb.dk .
Anders Eggert er vendt hjem til Skjern Håndbold - og bliver sponsor for sig selv.
Sørine Gotfredsen er muligvis et eksempel på, at journalistik kan føre til alt, hvis man forlader den i tide, eller også er hendes livsbane et eksempel på et menneske, der først ret sent i livet fandt ud, hvad hun gerne ville - hvad der var hendes kald, som man kunne sige det med et gammeldags udtryk, som ikke ville ligge hende fjernt.Anlæg for eftertankeHun er født i Hadsten under det borgerlige navn Ellen Vibeke Gotfredsen. Hun blev student fra det lokale amtsgymnasium og journalist fra Danmarks Journalisthøjskole i 1993, og her ville et uddannelsesmæssigt CV normalt slutte, og i stedet skulle følge listen over ansættelse hos først det ene, så det andet medie, men sådan ser det ikke ud. Måske også, fordi Sørine Gotfredsen altid har haft anlæg for eftertanke.»I mit barnesind havde jeg en kaldelse til ikke at blive glemt. Jeg tilhører en generation, der er blevet opdraget til at iagttage os selv og udfolde vores subjektivitet i en folkeskole, hvor vi ikke oplevede mange rammer, men en kolossal frihed til selv at definere, hvem vi gerne ville være. Jeg beundrede popstjerner som Abba, som var smukke og forgudede og anderledes højt hævet over andre. Hvis man bare var berømt, så kunne man ikke blive ked af det. Berømmelse stod som løsningen på alle livets gåder.Alle ville kigge på en, og jeg ville aldrig være alene,« sagde hun til Kristeligt Dagblad om barndommens længsel efter berømmelse.Berømt er hun blevet, kendt i hvert fald, som en skarp debattør, blogger, kritiker, forfatter, og det er sket, efter hun skiftede bane. Som journalist arbejdede hun først primært som sportsjournalist for Aktuelt, ind til avisen lukkede, senere for Ekstra Bladet.Hun ville noget andet og blev cand. theol. fra Københavns Universitet i 2004, men allerede siden marts 2002 var hun hyppig skribent på Kristeligt Dagblad og i en periode også avisens radio-og tv-anmelder. Hun var en del af DR2' s kulturmagasin "Smagsdommerne" og er i dag en meget flittig debattør og blogger på Berlingske Tidende.Siden den 1. februar 2009 har hun været sognepræst ved Jesuskirken i Valby.Tænksomme bøgerHun har vakt opsigt med et indlæg om Anders Breivik, som ligefrem førte til en klage til Københavns biskop, men også andre debatindlæg fra hendes hånd har vakt furore, hvad et debatindlæg jo ofte gerne skal.Mere sagte og eftertænksomme er hendes bøger.F. eks. "Løft blikket", hvor Sørine Gotfredsen kaster et blik på vores narcissisme - uden at skåne sig selv, hvad hun aldrig gør i sine tekster.Havde Narcissus levet i dag, ville han givet have været realitystjerne eller studievært - og han ville have elsket at være en del af "Smagsdommerne", hvor han kunne udtale sig om hvad som helst, som hun bemærker det.Hun har skrevet om Kierkegaard i flere omgange, om "Den åndløse dansker", om "Mig og miraklerne" og altid - i brugen af det personlige eksempel - hudløs på en sært uafviselig måde; hendes eksempler virker aldrig udspekulerede eller beregnende, mere som et led i en samtale, hun konstant fører med sig selv.Ingen tvivl om, at Sørine Gotfredsen er kulturkonservativ.Søren Krarups kristne forkyndelse har hun erklæret som en af sine primære inspirationskilder (i "Jorden tro" (2007), et festskrift til Søren Krarup i anledning af hans 70-års fødselsdag) og flere af hendes bøger bærer præg af det. Men hun er dog umiskendeligt sin egen og ganske atypisk for sin tid først og fremmest i den alvor, hvormed hun går til tilværelsen - den er på sin egen måde forfriskende i en skinger tid.Eller som hun skriver i "Jorden tro": »[ E] t menneske er udstyret med en opgave og underlagt det vilkår, at der er noget, man skal. Ikke fordi man har lyst eller nærer en særlig tilbøjelighed i netop den retning, men fordi man skal.« Sørine Gotfredsen, journalist og teolog, Frederiksberg.lillelund@jp.dk 
Sørine Gotfredsen har et skarpt øje for tidens tomhed og selvoptagethed.
POLITIKERE ER selvoptagede, selvhævdende og gør alt, hvad de kan, for at holde borgerne på lang afstand, konstaterer Johannes Andersen i Politiken 11.6. Deraf politikerleden. Så fik vi den. Igen.Jeg har alle dage været uforstående over for tendensen til kollektivisering: Indvandrere er sådan.Djøf'ere er sådan. Og in casu: Politikere er sådan.Over én kam.Jeg kender naturligvis politikere fra det brede spektrum på Christiansborg, der matcher Andersens billede. Men jeg kender sandelig også politikere fra samtlige partier, der gør præcis det, Andersen efterlyser: bruger tid uden for Christiansborg og lytter til borgere og institutioner. Mennesker med dyb viden eller erfaring fra forskellige områder.Politikere, der oprigtigt forsøger at diskutere respektfuldt - også med politiske modstandere.Hvorfor er de ikke en del af Andersens billede? Fordi det, de gør, opfattes som kedeligt af såvel forskere som medier.JEG SAVNER forskere, der i dybden forsøger at belyse, hvorfor de personlige stemmer falder, som de gør. Se blot på valget i 2015. En række toppolitikere gled i smørret og fik meget få personlige stemmer, mens en række såkaldte ' bagsædepolitikere' fik overraskende mange personlige stemmer.Hvorfor er der ingen forskere, der har undersøgt og beskrevet dette? Det kunne jo være, at også moderne politikere - af den ikke-underholdende slags - gør noget helt under radaren, der faktisk opbygger tillid og bånd mellem politiker og vælger.JEG DELTAGER normalt ikke i den almindelige spanking af medierne, for også medierne er forskellige.Men flere medier har altså et medansvar for det karikerede billede af politikere, som nu har fundet vej helt ind i Johannes Andersens studerekammer.Man spørger indimellem sig selv, om redaktørerne er uddøde. Hvis ikke, hvorfor sender de så alle sammen journalisterne i samme retning? Der er talrige politikere, der tager alle de små møder i de yderste egne af landet. Det er politikere, som aldrig eller kun sjældent rammer de store medier.For dér kommer medierne ikke og slet ikke til aftenmøder.De gode samtaler i foreninger, forsamlingshuse, på uddannelsesinstitutioner og skoler er ikke desto mindre særdeles levende. Men usynlige. De mange samtaler med interessenter og fagligt kompetente mennesker, som politikerne også tager bag lukkede døre, bliver af og til drøftet, men i en ramme af mistro.For er der nu nogen, som forsøger at lobbye sig til indflydelse? Uden disse samtaler ville vi som politikere være ilde stedt. For vi ved ikke alt, og viden er altså et godt udgangspunkt - også når der skal lovgives.VI POLITIKERE ved godt, at den sikreste måde at komme i medierne på er at sige noget dumt, frækt eller sjovt. Så rydder man forsider og åbner dørene til radio-og tv-studierne. Og ja, nogle falder for fristelsen, men bestemt ikke alle.Jeg efterlyser flere redaktører, der opfordrer journalisterne til bare en gang imellem at drage uden for Valby Bakke, se i overraskende retninger og forsøge at forstå de intentioner, forskellige politikere har. Også når den enkelte journalist eller det konkrete medie er dybt uenigt med den pågældende politiker. Det burde være en klassisk dyd, men i dag møder man den kun i skåltalerne.Der er faktisk, tro det eller lad være, en lang række politikere, som simpelthen nægter at deltage i det daglige mediespil og vælger at anvende tiden anderledes. Som ikke bruger tiden på at netværke med kommentatorer og Christiansborg-journalister for at opnå lidt goodwill og omtale. Vel vidende, at det kan koste mandatet til næste valg.Vi politikere har selvfølgelig selv det primære ansvar.Men det er min personlige erfaring, at man faktisk godt kan være politiker, selvom ens aktiviteter i det store hele flyver under såvel mediernes som visse forskeres radar.I SKRIVENDE stund er jeg i Flensborg til det danske mindretals årsmøder. De afholdes hvert år i juni med over 40 folkemøder og flere tusinde deltagere i hele Sydslesvig. De har været afholdt siden 1921, så det er ingen nyhed. Også i år deltager danske folketingspolitikere fra stort set alle partier.De kommer, selvom de ved, at medieinteressen og interessen fra danske forskere er stort set ikkeeksisterende.Jeg har i de mange år, jeg har deltaget i årsmøderne, aldrig - som i aldrig - mødt en journalist fra Politiken, der ellers angiveligt interesser sig gevaldigt for kulturmøder, grænsekonflikter, mindretal med videre.Men der er selvfølgelig også langt til Sydslesvig.Så hellere dække grænseproblematikker og udfordringer mellem flertal og mindretal mv. i mere eksotiske egne af verden.Hallo, forsker Andersen og chefredaktør Jensen.Hvor er I henne? Jeg kan anbefale, at I i stedet for at hylde fordommene opsøger en del af virkeligheden, I alt for sjældent interesserer jer for.
POLITIK Forskere og medier tegner et karikeret billede af os politikere. Kom nu ud i virkeligheden!
Du har garanteret set dem. Romaerne med deres falmede plasticposer og slidte tøj. De er beskidte, spreder sygdomme, truer danske hjemløse og generer turisterne.Det er ikke mine ord, men stammer fra to politikere, der er oprørt over »romaproblemet«. Vi taler ikke om et par gennemsigtige taburetklæbere fra bageste geled i folketingssalen, men om selveste formanden for den højeste parlamentariske forsamling, Dansk Folkepartis Pia Kjærsgaard, og Venstres udlændinge-og integrationsordfører, Marcus Knuth.Det er indflydelsesrige folk på betroede poster. Kjærsgaard hører til blandt folkestyrets bedst honorerede og har sit på det tørre.Knuth har titel af greve, er rundet af en slægt med ånd og kan begå sig både på de bonede gulve og ude i marken.Grev Knuth mener, at romaerne udgør en »plage« og en »besættelse«. Plage leder uvægerligt tankerne hen på den bibelske græshoppesværm, der hærgede det gamle Ægypten, mens besættelse giver mindelser om de fem mørke år under tysk overherredømme.En udefra kommende besættelseshær, er det virkelig sådan, grev Knuth ser romaerne? I så fald må man spørge, hvad det er for våben, »romafjenden« kæmper med, og hvilken strategi, de benytter.Romaerne skal »stresses«Formand Kjærsgaard holder sig heller ikke tilbage. Romaerne skræmmer og forstyrrer, lyder det, og de medbringer sygdomme.Hun foreslår at »stresse« romaerne ud af Københavns centrum. Javel, men hvor skal de »stresses« hen? Er Valby mon et passende sted for romaer? Det er næppe Gentofte - Kjærsgaards eget område - selv om det ligger uden for centrum.Personligt er jeg hverken hattedame eller efterkommer af Frans af Assisi. Jeg kan godt følge irritationen over nogle af de problemer, der følger med romaerne, men jeg er ærligt talt mere bekymret for et par fremtrædende lovgiveres småborgerlige og kortsynede reaktion end for romaernes angivelige hærgen.Jeg kan ikke lade være med at mindes salig Henrik Stangerup - for øvrigt grev Knuths onkel, en kritisk tænkende borgerlig stemme - der engang skrev: »Få folk i Europa er så fremmedfjendske som det danske.« Han havde desværre ret. Ikke at vi er en nation af racister, men modviljen mod folk, der stikker ud, er så rodfæstet, at den ikke levner meget plads til nuancer. Skidt med, at romaerne kommer fra andre EU-lande. De skal bare holde sig hjemme.Et væsentligt problem er, at »hjemme«, eksempelvis i Rumænien, er så usselt og forsømt, at det tåler sammenligning med slumbyer i den 3. verden. Tro mig, jeg har set det.I vores umiddelbare geografiske nærhed bor Europas bærme, mennesker, som for manges vedkommende ikke når at fylde 50 år, før livet ophører. Læger, retshjælp, uddannelse, for slet ikke at tale om arbejde, er vanskeligt at opdrive der, hvor romaerne er placeret.I stedet for at lægge en forsamling af pjalte for had, burde Kjærsgaard og Knuth rette kritikken imod deres kolleger i det rumænske parlament, som lader hånt om deres egne dybt forarmede landsmænd. Det er først som sidst en socialpolitisk udfordring.Det lyder frygtelig kedeligt, så er det straks nemmere at gjalde af fuld hals: Ud med pestsprederne, bekæmp besættelseshæren! Det er, hvad formanden og greven råber efter dem, som ikke kan forsvare sig. Men det er småligt og uværdigt. Ikke borgerlighed med rank ryg og udsyn.Adam Holm er historiker og journalist.I stedet for at lægge en forsamling af pjalte for had, burde Kjærsgaard og Knuth rette kritikken imod deres kolleger i det rumænske parlament, som lader hånt om deres egne dybt forarmede landsmænd. Det er først som sidst en socialpolitisk udfordring.
Klumme.
Der er masser af ord, jeg finder stødende. Nigger, so, spasser, luder.Dem er jeg helst fri for at høre på.Det betyder ikke, at folk skal afholde sig fra at bruge dem, hvis de mener dem ondt. Så ved jeg nemlig, hvor jeg har dem, og så kan jeg lade være med at gå den vej, så jeg slipper for at møde dem.Men Udkantsdanmark er ikke et af dem.Jeg synes, det er et pragtfuldt ord. Jeg forbinder det på ingen måde med noget negativt. Tværtimod. Udkanten! Hvem vil ikke gerne høre til i udkanten? Jeg ser et yndigt land, som bugter sig i bakkedal, klarøjede børn med røde kinder, forhaver fyldt med skrammel, jeg ser pickup-trucks med kun én funktionel forlygte, og mænd i kedeldragter samt masser af naturalieøkonomi.Udkanten! Jeg hører for mit indre øre uforståelige dialekter, som tvinger en til at lytte nøje efter, så meningen ikke går tabt.Som ung højrøvet københavner havde jeg ikke så meget forståelse for det liv, der leves udenfor Valby Bakke - og sproget ikke mindst. Københavnsk var indeks og alle andre talte mærkeligt: Folk i Vestsjælland lød som Tummelumsen i Livsens Ondskab, århusianere lød lidt barnligt enfoldige, bornholmere som om de var skuffet over et eller andet. Nordjyder kunne jeg godt høre havde noget oppe i ærmet, men det var mest på grund af Niels Hausgaard, som jeg har været hemmeligt forelsket i hele mit liv.Nu som voksen har jeg forstået, at aarhusiansk er charmerende og pivfrækt.Bornholmsk indeholder en særlig sørgmodig poesi: Prøv at ramme dialekten og sig »Jeg går i klipperne«, næste gang du truer med at tage dig af dage, fordi den statslige styrelse, du arbejder i, skal flytte til Udkantsdanmark.Det lyder altså mere dedikeret end at råbe »Jeg tager bygas«. Og så er der vestjysk! Jeg er en af de heldige damer i kongeriget, der er gift med en vestjyde. Og det er noget helt enestående.I Vestjylland står man oprejst, selvom man er udsat for en ' smul' blæst', som vi andre kalder kuling. Her er man ' op å æ mår' og over si ting'. Man ligger ikke og snoozer.Det er det eneste folkefærd, som underdriver, når de skal vise, hvor stor den multe, de har fanget, var. De taler heller ikke, de råber i telefon. Og det er jo praktisk, for så kan jeg høre både, hvad min mand siger og hvad hans mor svarer i den anden ende og behøver således ikke at få samtalen refereret. Og på den måde sparer vi tid. Som kan bruges til at få noget fra hånden. Eller ' fra æ hånd'.Når min svigerfar taler, kan jeg lige akkurat forstå, hvad han siger, hvis jeg sidder helt stille og kniber det ene øje i. Han siger ikke så meget, til gengæld siger han alene noget, han har tænkt længe over, og hvert et ord er smukt og fint, og fra den tid, hvor man hjalp til med roehøsten som seksårig, og kom ud og tjene efter konfirmationen. Og sled og slæbte og aldrig havde en sygedag. Og jeg bøjer mig i støvet og tænker, at hvis alle i dette land havde den samme arbejdsmoral som mine vestjyske svigerforældre, kunne vi gange BNP med to. For der bliver gået til vaflerne.Der bliver luget og strøget, og avisen bliver læst og hunden bliver luftet.Vi er et lille land med mange kanter. Kære unge mennesker i Udkanten, lov mig, at I holder fast i jeres dialekt. Ikke noget med at file kanterne af, for at lyde københavnsk. Vi løber ikke tør for københavnere foreløbig.Det er nemlig så dejligt, når man kan høre landskabet i folks sprog. Det flade lollandske, det bakkede midtjyske, det klippede bornholmske.Jeg er selv med begejstring flyttet til Udkanten. Et sted på Sjælland. Her hvor »man går en tur, mor Karen!« Det vil jeg gøre i morgen, når foråret kommer. Mens jeg nynner Frank Jægers ord: »Dit blik fik gule marker med sig hjem. Nu ejer du en længsel efter dem.« Hella Joof er forfatter, skuespiller og instruktør.Når min svigerfar taler, kan jeg lige akkurat forstå, hvad han siger, hvis jeg sidder helt stille og kniber det ene øje i.
Klumme.
For få uger siden faldt der dom i den såkaldte Parken-sag, da de to tidligere topfolk Flemming Østergaard og Jørgen Glistrup begge blev idømt halvandet års ubetinget fængsel af Østre Landsret.Nu er Jørgen Glistrup så udtrådt af mindst seks bestyrelser, fremgår det af cvr-registeret.Hovedpersonen vil ikke fortælle om årsagen til, at han ikke længere er en del af en række bestyrelser.»Det er en konkret vurdering i hver enkelt sag, hvad der tjener en virksomhed bedst. Det skal man vurdere, når man sidder i en virksomheds ledelse,« siger Jørgen Glistrup til Jyllands-Posten og forklarer, at han ikke har yderligere kommentarer til sine mange bestyrelsesfarvel.Flere af de bestyrelser, Glistrup har vinket farvel til, hører til det storstilede projekt Grønttorvet i Valby, hvor man er i gang med at skabe en ny bydel.John Olsen er bestyrelsesformand i de selskaber tilhørende Grønttorvet-projektet, som Jørgen Glistrup nu ikke længere er en del af. Han fik for nylig et brev fra Jørgen Glistrup, hvor han forklarede, at han ikke længere ville være en del af Grønttorvets bestyrelser.»Det var Jørgens helt egen beslutning at udtræde af vores bestyrelser. Jeg kender ikke årsagen til hans beslutning, så det kan man kun gisne om. Vi har været glade for Jørgen, da han kom med noget ekspertise, vi ikke havde i forvejen,« siger John Olsen.Af cvr-registeret fremgår det, at Jørgen Glistrup fortsat er en del af bestyrelsen i selskabet Grønttorvet København Holding A/ S, hvor John Olsen også er bestyrelsesformand.Ifølge John Olsen er det dog planen, at Glistrup også skal ud af den bestyrelse.»Yderst kompetent« Men selvom Jørgen Glistrup har vinket farvel til en række bestyrelsesposter, er han dog fortsat medlem af fire bestyrelser ifølge cvr-registeret, herunder to, hvor han er formand.Albatros Travel-stifteren Søren Rasmussen er bestyrelsesformand i et af de selskaber, World of Greenland-Arctic Circle, hvor Jørgen Glistrup fortsat er medlem.Der er ingen planer om, at Jørgen Glistrup skal ud af den bestyrelse, fortæller Søren Rasmussen.»Jeg har kendt Jørgen Glistrup i mange år og kender ham som et yderst kompetent og dygtigt bestyrelsesmedlem med høj integritet.Han er et af de hæderligste mennesker, jeg har mødt, hvilket ingen domstol kan ændre,« siger han.Hos vinfirmaet Premier Cru har man endnu ikke taget stilling til Jørgen Glistrups post som bestyrelsesformand.»Det er ikke noget, vi har diskuteret. Men umiddelbart tror jeg ikke, at vi har et problem med, at Jørgen sidder i vores bestyrelse, indtil han eventuelt har fået prøvet sin sag i Højesteret,« siger Henrik Hegelund Nielsen, adm. direktør og bestyrelsesmedlem i Premier Cru.Som Henrik Hegelund Nielsen henviser til, ønsker Jørgen Glistrup at tage Parken-sagen i Højesteret.Derfor har han ansøgt Procesbevillingsnævnet om at få sagen videre i retssystemet.Det samme har Flemming Østergaard gjort.mick.kristensen@jp.dk Fakta: FAKTAJørgen Glistrups bestyrelsesposter Disse bestyrelser er Jørgen Glistrup udtrådt af: Dansk Konsum Gruppen A/ S Dansk Konsum Ejendomme A/ S Nordlie Food A/ S Grønttorvet København ApS Grønttorvet København Projekt A/ S Grønttorvet 2 A/ S Disse bestyrelser er Jørgen Glistrup fortsat en del af: Seven C's Rejsebureau ApS (bestyrelsesformand) Premier Cru A/ S (bestyrelsesformand) World of Greenland-Arctic Circle A/ S M V. Lindenberg's EFTF. ApS Kilde: Cvr-registeret.
JOB: Kort efter at Jørgen Glistrup blev idømt fængselsstraf, har han forladt flere bestyrelser.
Søren Huss' liv blev med ét forandret en decemberdag i 2007. Selv stod han på et hotel i Stockholm under en turné i nabolandet med bandet Saybia, da telefonen ringede med beskeden om, at hans hustru og parrets snart toårige datter havde været involveret i en højresvingsulykke i Valby.Hans hustru var død, og hans datters overlevelse og fremtid usikker.Datteren overlevede. Og 10 år efter den trafikulykke, der ændrede alt, bor den nu 42-årige Søren Huss i sin egen barndomsby, Nyborg på Fyn, med datteren, Ronja, mens den sorg og smerte, der dengang tog bolig i ham, er blevet omdrejningspunktet for Teatret Svalegangens nye forestilling " Troen og ingen". Aarhus-teatrets forestilling bærer samme navn som sangeren og sangskriverens anmelderroste soloalbum fra 2010, hvor han gennem sine sange gav sorgen et rum til at forvandle sig til noget smukt." En dag så går jeg ud med glæde/ mod den uendelige ro/ Og over livets vande/ Ad den allersidste bro/ I ånden til dig/ dig/ I ånden til dig/ dig," lyder det blandt andet på albummet " Troen og ingen", som beskriver Søren Huss' arbejde med at genvinde troen på livet.Det er også temaet for den aktuelle teaterforestilling, hvor Søren Huss' ord og toner i instruktør Per Smedegaards favn er blevet til en forestilling med skuespillere, sangere, liveband og ikke mindst et publikum. Teatret har af Søren Huss fået frie hænder til at dyrke hans musik-og tekstunivers, og dets møde med teatret er indtil videre blevet rost af anmelderne, også her i avisen.Teatret Svalegangen er ikke det eneste teater, der i øjeblikket har Søren Huss på programmet. Han er også aktuel som skuespiller og komponist i opsætningen " Bertolt Brechts Svendborgdigte", der netop har spillet på BaggårdTeatret i Svendborg og i februar tager på landsdækkende turné, ligesom han i 2011 medvirkede som skuespiller og sanger i Odense Teaters opsætning af William Shakespeares " Som man behager".Selvom teatret først lige er gået ind i Søren Huss' sorg, er han selv, i hvert fald kunstnerisk, ved at bevæge sig væk fra den. I et interview i dagbladet Politiken kalder han selv det prædikat, han har fået af omverdenen, for " sorgeksperten" - et prædikat, som han nu forsøger at ryste af sig.Det har han ikke kun gjort gennem sit engagement i teaterverdenen, men ogå gennem sit seneste album, hvor han træder væk fra sorgens verden og ind i midtlivskrisen og visetraditionen med tekster om hverdagen. Men det danske sprog har han beholdt i albummet fra 2017, der passende bærer navnet " Midtlivsvisen" og sidste lørdag blev kåret til årets bedste danske album ved de danske musikkritikeres prisuddeling, Steppeulven 2018. Her var Søren Huss i alt nomineret i fire kategorier - foruden årets album gjaldt det årets vokalist, årets tekstforfatter og årets komponist.Mindre hverdagsagtigt så hans liv ud i begyndelsen af 2000' erne.Dengang var Søren Huss, der er født i 1972, forsanger i succesbandet Saybia, som ikke bare slog igennem, men slog flere rekorder med hits som " The Day After Tomorrow" og " The Second You Sleep". Han var i disse år indbegrebet af en dansk rockstjerne, men ligesom han har smagt livet, når det var sødest, har hustruens tragiske død også betydet, at han har mærket mørket. Det har givet hans tekster en eksistentiel dybde, der fik startet hans dansksprogede solokarriere og altså nu også givet ham plads som tekstforfatter på teatret.Privat er han tilbage, hvor det hele begyndte: I Nyborg, hvor også hans søster og datterens to sæt bedsteforældre bor. Det var her, han som dreng sang i skolekoret, her, bandet Saybia opstod, og her, han mødte sin hustru Camilla.andersen@k.dk 
portræt Søren Huss' melankolske tekster og melodier er netop rykket ind på Teatret Svalegangen i Aarhus. Selv var han det store navn ved sidste uges uddeling af musikprisen Steppeulven og er på vej på turné med BaggårdTeatret.
Butterflyen på plads, de runde briller op for øjnene - og han er klar til nye udfordringer. Kulturminister Mette Bock (LA) har udnævnt Michael Bojesen til formand for Statens Kunstfond og dermed til en af dansk kulturlivs mest indflydelsesrige poster.Fonden under Slots-og Kulturstyrelsen får flere end 12.000 ansøgninger hvert år og fordeler omkring en halv milliard kroner til kulturelle formål. Michael Bojesen skal i praksis holde snor i fondens 12 underudvalg med den faglige ekspertise inden for eksempelvis film, musik, arkitektur og litteratur.Kunsthistoriker og museumsdirektør Gitte Ørskou har været højt respekteret formand siden 2013 og var samtidig medlem af underudvalget inden for billedkunst. Bojesen vil på samme måde fungere som den samlede fonds formand og samtidig arbejde aktivt i det såkaldte Projektstøtteudvalg for musik sammen med seks menige medlemmer.Michael Bojesen er 57 år og uddannet dirigent fra Det Kongelige Danske Musikkonservatorium med eksamen i 1984. Elever på Sankt Annæ Gymnasium i Valby vil huske ham som engageret lærer og dirigent for gymnasiets gigantiske kor gennem godt halvandet årti - hvorefter enkelte af dem blev optaget på Det Kongelige Danske Musikkonservatorium som studerende og fik ham som lærer igen! Korsang spiller i det hele taget en stor rolle i hans liv: Michael Bojesen har stået i spidsen for kammerkoret Camerata med store turneer og indspilninger af mesterværker fra stort set hele musikhistorien, og hans arbejde med DR Pigekoret i årene fra 2001 til 2010 har decideret gjort ham landskendt: Han introducerede de legendariske børn og unge for moderne brug af stemmen og præsenterede lytterne for et repertoire med lige vægt på det sjove og det sunde.Vidt forskellige mennesker i det danske musikmiljø kan i det hele taget lide ham for vidt forskellige ting: Nogle taler stadig om DR Koncerthusets åbning i 2009, hvor Michael Bojesen optrådte som en slags vært for den store aften og varmede folks stemmer op og var vanvittigt sjov - hvorefter både aktører og tilhørere gennemførte i afslappet stemning.Hvis man står med en meget stor sal og behov for underholdning med den helt rigtige balance mellem det voksne og det legende, så er Michael Bojesen svaret.Andre husker ham for de fire år som direktør for Copenhagen Opera Festival med alle de udendørs arrangementer i al slags vejr. Han udviklede initiativet til en professionelt drevet virksomhed med moderne målsætninger og klar profil rent kunstnerisk. Byen fik en noget nær folkekær skikkelse i den permanent besløjfede humorist og et overflødighedshorn af optrædener alle vegne.Selv hvis en kritiker er kommet helt anonymt og uindbudt til morgensang en tilfældig dag, har man ikke kunnet fange Michael Bojesen i et lidt for afslappet eller uprofessionelt øjeblik. Han har leveret varen og spillet klaver til. Han har efterladt alle mere glade.Da han sidste år blev udnævnt til direktør for operaen i Malmø og derfor måtte give festivalens chefstol fra sig, stod han for en glidende overgang til sin afløser i form af stjernetenoren Peter Lodahl.Huset i Malmø er Ingmar Bergmans gamle arbejdsplads og helt utroligt smukt rent visuelt.Ledelsen har bestemt også haft noget af Øresunds-områdets mest spændende musikteater oppe.Pengene vokser alligevel ikke ligefrem på den gigantiske blodbøg uden for bygningen - så der skal lægges arm med kommunen og måske ligefrem internt sommetider.Mange venter sig en hel del af Bojesen som svensk operachef. Danske musikelskere kender ham jo og ved, hvad han kan. Men vil svenskerne lytte og hjælpe ham? Tegnene i sol og måne tyder foreløbigt på et ja.For han må jo ellers komme tilbage og lægge endnu et af sine berømte æg i den danske kulturkurv. Som for resten også tæller talløse optrædener på TV og i radio og en meget vigtig rolle som fremstående medlem af dommerkomiteen i Berlingskes Klassiske Musikkonkurrence.Udnævnelsen ses allerede som en af Mette Bocks heldige dispositioner i miljøet.Hun har fået en formand »med stor kunstnerisk indsigt, engagement og ikke mindst helt særlige evner til at formidle kunsten, så den bliver relevant og vedkommende for alle,« siger hun.Andre ville tilføje humor og en ret så klar fornemmelse af forskellen på skidt og kanel.Michael Bojesen er klart mest til det sidste.shx@berlingske.dk Fakta: BLÅ BOG Michael BojesenFødt 1960 i København.Uddannet dirigent og har samtidig arbejdet meget som komponist og arrangør.Særligt kendt som leder af mange slags kor over hele landet og som humoristisk vært for store forsamlinger.Var i 2008 initiativtager til »Sangens år« og blev her forbillede for mange tiltag af samme slags.Gift med Sophie Bojesen og far til tre.
Michael Bojesen er ny mand på den indflydelsesrige post som Statens Kunstfonds formand. Mange i miljøet ånder foreløbigt lettede op. For operachefen kan lidt af det hele og plejer at efterlade alle mere glade.
NEDBRYDNING LH Hockerup A/ S er i dag blandt de større nedrivningsvirksomheder i landet. Med erhvervelsen af en langarmsmaskine på 34 meter ruster den Roskildebaserede virksomhed sig til yderligere vækst og endnu større opgaver.Det fortæller virksomheden i en pressemeddelelse.Med en rækkevidde på 34 meter i højden er det en maskine i sværvægterklassen, som nedrivningsvirksomheden LH Hockerup A/ S netop har føjet til den velassorterede maskinpark.Kiesel Multi Carrier (KMC) 600 hedder nyerhvervelsen, der går under navnet ' langarm'. Der ses et væsentligt behov for netop en ekstra lang arm for nedrivningsvirksomheden, der oplever flere opgaver, hvor der kræves større rækkevidde end blot til fjerdesals højde.- Vi har oprustet på maskinfronten, hvilket gør os i stand til at løse et stigende antal projekter, hvor opgaverne består i miljøsanering og nedrivning af ekstra høje bygninger. Det er en stor investering, hvor der i øvrigt findes en række billigere alternativer.Jeg er sikker på, at vores eksisterende kunder vil opleve, at den både er mere kraftfuld og hurtigere, hvilket åbner op for nye opgaver, fortæller adm. direktør Lasse Hockerup.Bredere kompetencerVækst og nye opgaver er ikke fremmed for Roskildebaserede LH Hockerup. Virksomheden har de seneste år investeret i opkøb af flere eksterne virksomheder for netop at kunne tilbyde kunderne en bredere palet af kompetencer.Senest i vinter, hvor nedrivningsvirksomheden blev landsdækkende efter opkøbet af aktiviteterne i den jyske virksomhed Dansk Knusning &amp; Genbrug ApS.Opkøbet skete året efter overtagelsen af M. Niemann A/ S, der er specialiseret i diamantskæring, som ofte bruges i forbindelse med nedrivning og miljøsanering.Med opkøbene af de to virksomheder samt den voksende maskinpark kan virksomheden i endnu højere grad tilbyde konkurrencedygtige løsninger inden for nedbrydning. Virksomheden har også styr på miljøhåndtering, arbejdsmiljø og koncepter inden for cirkulær økonomi.Den nye langarm vil indgå naturligt i LH Hockerups arbejde med effektiv kildesortering af byggeaffald og udførelse af særligt komplicerede nedrivningsopgaver.Med tre cylindreLangarmen, der allerede er taget i brug, er på alle måder større end virksomhedens eksisterende maskiner. Det fortæller maskinfører John Rasmussen, der betjener armen med den store rækkevidde: - Den kan række 11 meter længere end vores nuværende langarm, og derudover er den med 63 ton væsentligt tungere end vores andre maskiner.Det helt særlige ved denne langarm er, at den er spækket med patenteret teknologi, og så har den helt ekstraordinært tre løftecylindere i stedet for de typiske to. Det betyder, at løftekapaciteten er hævet med 50 procent, hvilket er med til at gøre den både hurtigere, mere stabil og i stand til at løfte mere. Sigh.Vi har oprustet på maskinfronten, hvilket gør os i stand til at løse et stigende antal projekter, hvor opgaverne består i miljøsanering og nedrivning af ekstra høje bygninger Lasse Hockerup, adm. direktør, LH Hockerup A/ S.Om LH Hockerup A/ SVirksomheden løser opgaver inden for totalnedrivning, miljøsanering af blandt andet asbest, bly, PCB og skimmel, indvendig og udvendig partiel nedrivning, håndtering af forurenet jord samt knusning og sortering af brokker med mere.Opgaverne løses for både private og offentlige kunder - direkte til bygherre, ingeniører og arkitekter eller i samarbejde med hovedog totalentreprenører.Blandt referenceprojekterne er Grønttorvet i Valby, Ny Frederiksberg Skole, DISA -BIG Shopping i Herlev, Postgården i København, Redmolen, Vapnagaard, Rigshospitalet og Gentofte Sygehus.LH Hockerup A/ S er certificeret efter ISO 14001 + 18001 Virksomheden er medlem af Nedbrydnings-og Miljøsaneringssektionen under Dansk Byggeri.
Nedbryderen LH Hockerup skal også kunne rive høje bygninger ned, og til det formål har han købt en tysk sværvægter med en meget lang arm.
billedet) er ansat som projektchef / bygherrerådgiver ved OBH Gruppen A/S Rådgivende Ingeniører. Han kommer fra et job som partner og tegnestuechef ved Creo Arkitekter A/S. Tommy Refshøj er ansat som CEO hos Leander. Han kommer fra en stilling som general manager på Refborg Hotel i Billund. Kim Ran Frost Fuglsang er indtrådt i direktionen for ATPI Denmark A/S. Han er ligeledes, sammen med Andrew Waller, blevet valgt som nyt medlem af bestyrelsen. I Blue Vision A/S er Niels Troen tiltrådt som direktør, og Claus Abildstrøm er blevet valgt ind i bestyrelsen. Buddinge Gård A/S er blevet stiftet. Ib Fløe Bundgaard er indtrådt som direktør og medlem af bestyrelsen, der desuden består af Borris Tangaa Nielsen og Mette Hansen. Lars Bøgelund Jørgensen er indtrådt som ny direktør i Conm A/S. Poul Erik Bilstrup Thomsen er blevet valgt ind i bestyrelsen. I Dan Revision Nakskov A/S Registrerede Revisorer er Lene Malmros Jensen indtrådt i direktionen. Allan Sigfred Clausen og Johnny Jensen er blevet valgt ind i bestyrelsen. I Ditbilhus.dk  A/S er Nancy Øe indtrådt som ny direktør efter Peter Christian Larsen. Hun er ligeledes indtrådt i bestyrelsen. Sarabjit Kaur har stiftet Easycleaning IVS. Hun er selv indtrådt som direktør og medlem af bestyrelsen. I Emerson Process Management A/S har Sverre Smemo overtaget direktørposten efter Björn Peter Lagerlöf. Den nye direktør er ligeledes indtrådt som nyt medlem af bestyrelsen. Future Fitness IVS er blevet stiftet. Jacob Hestbech Lind er indtrådt som direktør, og en bestyrelse er blevet dannet, bestående af direktøren samt Jens Emil Lundgren, Mette Vinum og Søren Lind Hansen. Gedsted Autoophug 2 A/S er blevet stiftet. Frank Allan Aagesen har sat sig i direktørstolen og indtræder sammen med Flemming Kirch Pedersen og Søren Horn Petersen bestyrelsen. Flemming Egtved (billedet) er tiltrådt som Partner hos Oaklins. Han har igennem 17 år arbejdet som rådgiver i EY, Atrium Partners og Nordea med fokus på rådgivning inden for køb og salg af virksomheder. I Hyldahl Fragt ApS er Mikael Hyldahl tiltrådt som ny direktør efter Villy Hyldahl. I Komplementarselskabet Danske Shoppingcentre ApS har Andre Scharf sat sig i direktørstolen efter Christian Schow Madsen. En bestyrelse er blevet dannet bestående af Anders Hjælmsø Svennesen, Claus Harder, Ole Fabricius og Per Klitgård Poulsen samt den nye direktør. Lars Møller er indtrådt i direktionen og bestyrelsen for Leda A/S. I Menu Italiano Danmark A/S er Paolo Grasso indtrådt som direktør efter Kim Hviid Petersen. Den nye direktør er, sammen med Gianluca Conti og Lorenzo Serri, ligeledes blevet valgt ind i bestyrelsen. Lars Møller har overtaget Thomas Nors Bays plads som direktør og medlem af bestyrelsen i Ny-Hansborg A/S. Christoffer Grastrup Kirkegaard og Thomas Nis Lorenzen er indtrådt i direktionen efter Hans Christian Pedersen i Protec Electronics ApS, hvor Thomas Dehnfeld er blevet valgt ind i bestyrelsen. Finn Gjersøe har stiftet Til Tops Nivå Aps. Han er selv udnævnt som direktør og en bestyrelse er blevet dannet, bestående af Line Leth Keefe, Marianne Kamper, Nynne Gjersøe og Tor Dalsgaard Madsen. Mads Nortvig er indtrådt i direktionen i Skinetworks ApS. Christian Møller Kerstens er blevet valgt ind i bestyrelsen. Junaid Ahmad har sat sig i direktørstolen i Valby Ejendomme A/S efter Peter Andreas Stakemann. Den nye direktør er, sammen med Eric Korre Horten og Jesper Sørensen, også blevet valgt ind i bestyrelsen. Georg Jensen har udnævnt Francesco Pesci som adm. direktør. Francesco Pesci efterfølger Eva-Lotta Sjöstedt. Han har siddet i bestyrelsen i Georg Jensen siden december 2016 og som bestyrelsesformand siden juli. Jan Erik Henriksen bliver direktør for Steno Diabetes Center Odense. Han kommer fra en stilling som ledende overlæge på Endokrinologisk afdeling på Odense Universitetshospital. Anne Mette Brøndum Klode er udnævnt til afdelingschef og leder af et nyt område i TDC Group Finans, Order to Cash (OTC). 
Pressemeddelelser om udnævnelser og rokader i virksomheder bedes sendt til erhvervnyhed@jp.dk.
Det er ikke meget, man hører til Venezuela fra Enhedslistens tivoligarde for tiden. Den latinamerikanske oliestat er i økonomisk og social opløsning. I skrivende stund ligger inflationen på den forkerte side af 700 pct., og investeringerne er for længst gået i stå, mens kriminaliteten er eksploderet sammen med fejlernæring og sult. Gadekampe og protestaktioner er blevet hverdagskost i flere af de større byer i det land, der var Sydamerikas rigeste i 1970, men, med udlandskommentator Niels Westys ord, i dag ikke producerer stort andet end »lighed i fattigdom« takket være nationaliseringer af banker, telefonselskaber, industri og dele af landbruget og drakoniske skatter.Vi skal ikke huske særlig langt tilbage for at genopleve romantikken.Venezuela var hot på den europæiske venstrefløj og luften tyk af indforståede referencer til Cuba, Bolivia og Ecuador efter Hugo Chavez' sejr ved præsidentvalget.Håbet var, at han ville bære faklen videre fra de cubanske revolutionshelte Che Guevara og Fidel Castro. Hvad Obama snart blev for de europæiske rødvinseliter i medier, kultur og akademia, var Chavez for de lidt mere iltre og udknaldede typer i Enhedslisten.Drømmen var således intakt, da den venzuelanske præsident i 2009 besøgte Valby-Hallen og holdt en af sine maratontaler på to timer om løst og fast fra det socialistiske overskudslager.»Revolutionen i Nord kommer.Jeg føler den. Folk i Nord, foren jer med folk i Syd og lad os sammen gennemføre den store verdensrevolution mod imperialismen, kapitalismen og døden!« genlød frelserens ord i dagbladet Arbejderen.Også Enhedslistens reporter stod klar med flag og mikrofon. Latinamerikanske vinde blæste over København, og det var tydeligvis forfriskende, ikke mindst fordi latinosocialismen pludselig var begyndt at lyde grøn. Ved at lade som om, at socialisme betød økologi, kunne man ramme kapitalismen og imperialismen med et nyt våben.Man glemte bare lige Venezuela, og det blev fatalt. For man kan ikke redde verden, hvis man ikke holder orden i eget hus, hvilket altid har været socialisternes store problem. Mens de har travlt med hele kloden, smadrer de deres eget hjem.Nogle år gik. Utilfredsheden begyndte at sprede sig ud over landets grænser. Selv gamle og hærdede sydamerikanske guerillaledere kritiserede landets ledelse. Dog mente Enhedslistens Pelle Dragsted ved Chavez' død i 2013, at der var en tendens til at overdrive problemerne i Venezuela, og partiet ønskede landet tillykke med valget af den nye præsident, den tidligere buschauffør Nicolas Maduro. Samme Dragsted holdt fast i drømmen for blot et år siden, da han til dagbladet Information udtalte, at »ønsker man en social revolution, så betyder det jo, at man skal omfordele og derfor tage noget fra nogen.Det siger sig selv, at det skaber polarisering.« Polarisering er vist et mildt udtryk.Prøv med sammenbrud. I stedet åbnede enhedspartisten en lille dør på klem til selvrefleksion, idet han lod forstå, at sambasocialismen havde manglet folkelig opbakning, idet han sagde: »Jeg håbede, og det var måske for naivt, at bevægelsen ville komme.« Håb, dette lille ord med den store knaldeffekt. Hvorfor hulan håber mennesket så meget, og socialister så forbandet meget - i stedet for at slå øjnene op? Er det, fordi så mange har forladt kristendommen til fordel for et ny, verdslig mission? Uanset hvad er Enhedslisten ved at løbe tør for revolution. Måske hviskes der i krogene, men partiets pæne piger og drenge taler ikke længere højlydt om det latinamerikanske eksperiment, der hurtigt viste sig at være endnu ét i rækken af mislykkede socialistiske forsøg med mennesker. Partiet har ingen kommentarer. Går man ind på partiets hjemmeside, findes Venezuela slet ikke. Til gengæld forlød det fra det nylige årsmøde på Nørrebro i København, at man skal vælge kærlighed.Kærlighed? Engang var socialisme noget udvendigt, noget med at forandre verden fysisk og konkret. I dag er socialismen blevet indvendig og personlig. Følelser, kropslig varme og økomærket karma.Måske er det socialismens sidste chance. Kompromitteret i den ydre virkelighed. Genfødt i den indre.Pelle Dragsted har ikke tid til at sige noget om Venezuela. Han har travlt med at udbrede den venezuelanske model til Danmark.Edith Thingstrup, præst og debattør. I Berlingske. Martin Luthers betoning af det indre er udgangspunktet for hele den moderne idé om identitet. Det er den indre tro, der tæller, ikke den ydre praksis.Francis Fukuyama, amerikansk politisk ? losof. Til Kristeligt Dagblad.
Engang var socialisme noget med at forandre verden, i dag er den blevet indvendig og personlig. Følelser, kropslig varme og økomærket karma. Måske er det dens sidste chance. Frontalt.
København skal være en ren og lækker by. Derfor sætter kommunens Miljø-og Teknikforvaltning nu ind med mere mandskab i de forestående sommermåneder.Erfaringen har nemlig vist, at når københavnerne rykker udenfor, hober mængden af skrald sig op, og som Berlingske skrev forleden, har borgerne svært ved at ramme byens knap 5.800 skraldespande. Årligt bliver der således fejet lige så meget skrald op fra Københavns veje og fortove, som der bliver indsamlet fra byens skraldespande.»Grundlæggende øger vi renholdsindsatsen, fordi byen har brug for det. Det hele ville være meget nemmere, hvis alle københavnere og alle gæster ryddede op efter sig selv og tog skraldet med hjem, men sådan er virkeligheden desværre ikke. Derfor har vi sat ekstra millioner af til de steder i byen, som har allermest brug for mere rengøring,« siger teknikog miljøborgmester Morten Kabell (EL).Konkret har Københavns politikere afsat 8,7 mio. kr. til øget renhold i 2017. Heraf skal 3,1 mio. kr. bruges til renhold af byens toiletter, mens 5,0 mio. kr. skal bruges på renhold af København i det hele taget. De resterende 0,6 mio. kr. er afsat til et sommerrenholdsteam af københavnere i teenagealderen, som vil tjene en ekstra skilling på at rengøre byen i sommerferien.Den ekstra renholdsindsats kommer på et tidspunkt, hvor Københavns skrald jævnligt er til debat, og hvor flere borgere mener, at byen er blevet for beskidt. Senest rasede københavnerne over, at en københavnsk svane ruger på en rede af lige dele redemateriale og skrald i Sortedams Sø.Udvalgte områder prioriteresDet er 11 steder i byen, som kommunen vil bruge de ekstra penge på at holde rene, blandt andet Dronning Louises Bro, Christianshavn med kanalerne samt Islands Brygge og dens havnepark.»Det er de steder, hvor behovet er størst.Det er opholdssteder, hvor folk er, hænger ud og har det med at smide for meget affald. Derfor kunne vi simpelthen se, at det var områder, hvor vi ikke kunne følge med,« siger Morten Kabell, men forsikrer, at resten af byen ikke vil lide under prioriteringen.»Det her er ekstra penge til en ekstra indsats.Vi har ikke fjernet penge fra nogen. Nogle steder får bare væsentligt mere renhold fremover,« siger Morten Kabell.Vil almindelige københavnere også opleve, at byen er renere? »Det er klart min opfattelse på de steder, hvor vi for alvor sætter ind.« Den øgede indsats vil ifølge kommunen betyde, at der kommer mere mandskab, så det i dag 240 mand store team i sommermånederne vokser med 20 medarbejdere foruden 15 ungarbejdere. Medarbejderne skal ikke køre fejemaskiner, men i stedet koncentrere sig om det skrald, som fejemaskinerne ikke kan nå, fortæller serviceområdechef i Københavns Kommune Jon Pape. Samtidig har kommunen sikret, at teamets timer fremover kan organiseres bedre.»Både de nuværende og nye medarbejdere skal fremover arbejde på andre tidspunkter indimellem. Det bliver især i weekenderne, og også tidligere om morgenen og senere på aftenen,« siger Jon Pape.perd@berlingske.dk Fakta: FAKTAHer bliver der sat ind med øget sommerrenhold i 2017Stationsforpladserne ved Ny Ellebjerg, Sjælør og Sydhavn stationer Toftegårds Plads i Valby Mozarts Plads i Sydhavnen Islands Brygge og Havneparken på Islands Brygge Området ved Nørrebro Station Vanløse handelscentrum Superkilen Sønder Boulevard Christianshavn med kanalerne Dronning Louises Bro Blågårds Plads millioner kroner er der sat af til den øgede indsats 8,7.
Til sommer skal Københavns Kommunes renholdsteam rengøre byen på nye tidspunkter, og de bliver flere om opgaven.
TRYGHED Vinduesproducenterne bør tage et større ansvar for, at det bliver sværere at bryde ind i de danske hjem.Sådan lyder det fra brancheforeningen Glarmesterlauget, der ikke deler den skepsis for at gøre indbrudssikrede vinduer og døre til et krav i bygningsreglementet, som vinduesproducenter gav udtryk for i Licitationen -Byggeriets Dagblad i sidste uge.- Der bliver begået tusindvis af indbrud i Danmark hvert år, og ofte sker det gennem vinduer. der ikke er tilstrækkeligt sikrede, fordi det på licitationer ganske tit handler om at gøre det så billigt som muligt, siger Henrik Torp, formand for Glarmesterlaugets teknikudvalg og desuden ejer af virksomheden Glarmestre Snoer &amp; Sønner A/ S.Han mener, at det ville sænke antallet af indbrud, hvis forslaget om indbrudssikring blev gennemført. Socialdemokrater og Enhedslisten ønsker det tilføjet til regeringens indbrudspakke, der blev præsenteret i sidste uge.- Der vil givetvis være en tilvænningsperiode på et par år for virksomhederne, men det giver også bedre vinduer til forbrugerne, siger han.Bør være markedsbaseret Bo Lassen er direktør i glasvirksomheden Zederkop fra Valby, der har cirka 30 ansatte.Han ser også fordel i at indskrive et krav i bygningsreglementet.- Det vil være godt for forbrugerne og sværere for indbrudstyvene.Forbrugerne har godt nok muligheden for selv at vælge det til i dag, men nogle gange er det en god idé at hjælpe dem lidt på vej, siger han.I Licitationen -Byggeriets Dagblad fredag 24. februar advarede branchen for vinduesproducenter mod at gøre indbrudssikring til et krav i bygningsreglementet. Advarslen kom fra vindueskoncernen Inwido Danmark og organisationerne DI Byg og Dansk Byggeri, der forudser, at det vil koste arbejdspladser og virksomheder, hvis producenterne skal omlægge produktionen til udelukkende at bestå af indbrudssikrede vinduer og døre.Det nye opråb fra glarmestrene får ikke vinduesproducenterne til at ændre holdning.- Produktet (indbrudssikring, red.) findes allerede på markedet i dag, og vi er tilhængere af, at forbrugerne selv skal bestemme.- Hvis de ønsker at sikre deres hjem med et indbrudssikret vindue, kan de vælge det til, men for andre er pengene bedre brugt på en god alarm eller en hund, siger Johny H. Jensen, direktør i brancheforeningen Vinduesindustrien.Han understreger desuden, at det ikke er alle steder, at indbrudssikrede vinduer og døre vil have en effekt.- I de tætbefolkede områder i storbyen vil det sandsynligvis gavne, men længere ude på landet, hvor det kan tage meget længere tid end tre minutter, inden politiet eller anden hjælp kommer til, betyder det ikke så meget.- Og skal forbrugeren betale mere for et produkt, der ikke hjælper.Der bliver begået tusindvis af indbrud i Danmark hvert år, og ofte sker det gennem vinduer, der ikke er tilstrækkeligt sikrede Henrik Torp, fmd. for teknikudvalget i Glarmesterlauget.Muligt flertal for indbrudssikring?I forslaget om lovpligtig indbrudssikring af døre og vinduer i nybyggerier ønsker Socialdemokraterne og Enhedslisten at anvende en EU-standard i bygningsreglementet, der stiller krav om, at et vindue eller en dør skal tage mindst tre minutter at bryde op. Dansk Folkeparti er positive, men har ikke tilkendegivet fuld opbakning endnu. De tre partier har tilsammen 97 mandater. Regeringen, der udsendte sin indbrudspakke i sidste uge, har hidtil afvist at gøre det til et lovkrav.Kilde: Artikel fra DR den 26. december 2016: " Partier vil indføre krav om tyverisikring af vinduer og døre".
Vinduesproducenterne bør tage mere ansvar for at sikre boliger mod indbrud, mener brancheforeningen Glarmesterlauget, der ser lovpligtig indbrudssikring som en del af løsningen.
ÅH ja, tænker man, det er da et par oplagte kandidater, som vi med god samvittighed kan sende ud på mission, Kirsten Thorups Erindring om kærligheden og Christina Hesselholdts Vivian, som skal dyste for Danmark om Nordisk Råds Litteraturpris 2017. Det bryder ingen forventninger, her flår ingen hovederne af hinanden.Men oppe fra Norge hører vi ekkoet af efterårets lidenskabelige litteraturdebat om romanens moralske grænser. Nordmændene har nemlig nomineret Vigdis Hjorths fremragende Arv og miljø, der var det forgangne års suverænt mest kontroversielle roman på de kanter. I forhold til den har vores små hjemlige skvulp om, hvor meget en romanforfatter kan tillade sig at tappe fra »virkeligheden«, været som forholdet mellem Valby Bakke (31 meter) og Galdhøpiggen (2469 meter).Arv og miljø er en fortælling om en bitter arvestrid, der splitter en søskendeflok.Samtidig skildrer romanen, hvordan hovedpersonen - en forfatter ved navn Bergljot, der har adskillige lighedstræk med Vigdis Hjorth - indser, at hun blev seksuelt misbrugt af sin far, da hun var lille.Ved udgivelsen blev romanen anmeldt særdeles positivt. I Aftenposten skrev Ingunn Økland, at Arv og miljø var skrevet som en »febril erkendelsesproces«, og hun forudså, at den ville blive stående som årets mest voldsomme roman: et ibsensk drama, nervepirrende, hæsblæsende dramatik. Og så placerede hun romanen i spændingsfeltet mellem digt og liv med alle de etiske problemstillinger, det fører med sig: »Skulle anklagen være opdigtet, har både forfatter og forlag kastet et mistankens lys over en uskyldig person.« Ingunn Økland uddybede nogle uger senere sine pointer i en artikel, hvor hun kaldte Vigdis Hjorths litterære metode for dybt problematisk. Kritikeren argumenterede for, at personerne i romanen let lod sig genkende som forfatteren og hendes familie. Derfor var brugen af virkelige personer som forlæg for romankarakterer gået for vidt, og forfatteren og forlaget havde et problem med redeligheden, mente Ingunn Økland.Aftenposten havde gravet i familiehistorien og kunne nu afsløre, at romanens skildring af farens begravelse var så tæt på virkeligheden i alle detaljer, at romanen ikke kunne beskytte sig bag fiktionens panser. Panama-papirerne var nu nået til litteraturjournalistikken. Vigdis Hjorth selv insisterer på, at »Bergljot er ikke mig, det er helt sikkert.« En dansk vinkel på Arv og miljø er i øvrigt, at Tove Ditlevsens digte og Thomas Vinterbergs film Festen spiller vigtige roller.Det kan man læse sig til, når den udkommer på dansk den 27. april på forlaget Turbine.Den anden norske kandidat er Henrik Nor-Hansen med en lille roman med den løfterige titel Termin. En fremstilling av vold i Norge.Sverige stiller med to lyrikere. Først og fremmest Ann Jäderlund, hvis djupa kärlek ingen er en poetisk kærlighedsundersøgelse, skrevet mellem 1992 og 2015. Den anden svenske kandidat er Birgitta Lillpers med digtsamlingen Anteckningar om hö.Finske Laura Lindstedts Oneiron (som Rosinante skal udgive på dansk) lyder som en stærkt inciterende roman, der blander fiktion med essay og lyrik. Syv kvinder fra syv forskellige lande uden kendskab til hinanden mødes i et hvidt, udefineret rum sekunder efter deres respektive død. Den ene er performancekunstner fra New York, den anden er regnskabschef fra Moskva, den tredje er hjertepatient fra Brasilien, den fjerde venter tvillinger i Marseilles, den femte er hollænder og har kræft i halsen, den sjette er håbefuld model fra Senegal, og den sidste er en teenager i Østrig. Vi - eller de - er hinsides tid og krop, og de - eller vi - må indse dødes uundgåelighed.Den anden finske kandidat er den finlandsvenske lyriks førstemand, Tomas Mikael Bäck med De tysta gatorna, der beskrives som aforistisk livsvisdom.De islandske kandidater er Linda Vilhjálmsdóttir med digtsamlingen Frelsi og Gudmundur Andri Thorsson med Og svo tjöllum við okkur í rallið, en portrætbog om forfatterens far, Thor Vilhjálmsson - som vandt Nordisk Råds Litteraturpris i 1998.Endelig er de små sprogområder repræsenteret af Johanna Boholm fra Ålandsøerne med den prosalyriske Jäg är Ellen og Sissal Kampmann fra Færøerne med digtsamlingen Søndagsland. Grønland og det samiske sprogområde nominerer ikke i år.Litterært set står romanerne stærkt. Og kvinderne dominerer klart: ni ud af tolv. Men der er også noget at indhente. Siden prisen blev indstiftet i 1962 har hele 43 mænd vundet og kun 13 kvinder! Et hurtigt blik i kaffegrumsen siger mig, at Laura Lindstedt er en stærk kandidat. Det samme er Ann Jäderlund og Gudmundur Andri Thorsson. Men Vigdis Hjorth giver sig ikke uden kamp. Kirsten Thorup og (især?) Christina Hesselholdt kan dog tage til prisuddelingen med håb i behold. Ja, feltet er naturligvis åbent. Nu skal vi læse! Den attraktive litteraturpris uddeles med pomp, pragt og pindemadder ved en omgang gallahalløj den 1. november ved Nordisk Råds session i Helsinki.
Nordisk Råds Litteraturpris 2017. Så er der friske nomineringer! Kvinderne dominerer klart. Og Norge kommer med årets mest kontroversielle roman.
" For en instruktør er det sjovere at shine med ' Romeo og Julie' end at fejle og gå ned med skibet med nyskrevet dansk dramatik." Sådan siger manuskriptforfatter og formand for Danske Dramatikere, Nikolaj Scher-fig, om en tendens, der ifølge ham i øjeblikket gør sig gældende for dansk teater. Hvor det engang var dramatikere, altså skuespillenes forfattere, der trak folk i teatret, er det nu i højere grad instruktørerne, der ikke bare er stjernerne på teatret, men også styrer slagets gang." På de fleste opsætninger på de store teatre i dag er det instruktørerne, der får lov til at vælge, hvad de vil sætte op. Og med få undtagelser som ' Tove, Tove, Tove!' (om forfatteren Tove Ditlevsen, red.) vælger ' stjerneinstruktørerne' kun at sætte nyklassikere og gammelklassikere op. Det er mere attraktivt for en ' stjerneinstruktør' at gå med en sikker vinder end at tage chancen med ny, dansk dramatik, og derfor får man sindssygt mange fortolkninger af Shakespeare," siger Nikolaj Scherfig.For de store teatre, der er interesserede i at få solgt billetterne og fyldt salen, er der også større interesse for at finde en instruktør, der tiltrækker publikum, og sætte hans eller hendes navn sammen med en allerede populær bog eller forestilling, mener Nikolaj Scherfig.Som aktuelle eksempler på allerede populære forestillinger, der er rykket på teatret, kan nævnes psykolog Svend Brinkmanns bestsellerbog " Stå fast", der kan opleves i teaterversion på Det Kongelige Teater, og den internationale succesmusical " Book of Mormon" på Det Ny Teater." Der er en stor risiko ved at sætte ny dramatik på store scener, hvor man skal fylde sæderne. De, der har taget chancen, har nogle gange brændt nallerne, og så er det nemmere at finde en klassiker som et Holberg-stykke eller et stykke, man ved har fungeret internationalt godt, og så lave en version af det.Men det betyder også, at nyskrevet dansk dramatik nærmest er fraværende, især på de store scener på de store teatre.Det er et kæmpe kulturelt problem, at en tradition er ved at forsvinde, fordi man ikke har dyrket den," siger Nikolaj Scherfig.Også ifølge lektor i teatervidenskab ved Københavns Universitet Stig Jarl er dramatikerne i dag udfordrede." Instruktørerne er de nye stjerner og har efterhånden været det i en del år. Det er dem, der er konceptskabende og sætter præg på forestillingen, mens dramatikeren nok ofte oplever at være sat lidt ud på sidelinjen," siger han.Men sådan har det ikke altid været." I gamle dage sad dramatikerne, det gjorde Ibsen, derhjemme og skrev sit stykke, der så blev solgt til teatret. I dag er det mere sædvanligt, at teatrene arbejder ting frem i samarbejde med en instruktør." Før i tiden havde dramatikerne også mere at sige i forhold til opsætningen." Sceneinstruktøren opstår, i takt med at teaterforestillingen bliver mere kompleks, at skuespillerne bevæger sig mere rundt på scenen, og at den tekniske udvikling giver nye muligheder, men også mere at holde styr på. Der bliver brug for en koordinerende kraft. Det er dramatikerne, der leverer værkerne, og instruktørerne sætter det op så loyalt som muligt. Hvis man læser Ibsen eller Henri Nathansen, kan man se, hvordan dramatikerne i regibemærkninger skriver, hvordan stykket skal instrueres," siger Stig Jarl.Fra 1980' erne og opefter er instruktøren for alvor blevet konceptskabende, og " i dag er der færre, vi vurderer som store dramatikere", siger Stig Jarl og fortsætter: " Det er ikke, fordi dramatikere i dag er dårligere end ' i gamle dage', men fordi den dramatiske tekst ikke længere har samme privilegerede position." Pelle Koppel er skuespiller, dramatiker, instruktør og leder af det mindre teater, Teater V, i Valby i København.Han mener, at man i højere grad bør dyrke nye, danske dramatikere." Der skal være noget, der gør, at folk vælger at gå ind og se en forestilling - det kan være skuespilleren, der er med, men det kan også være dramatikeren, og der bør tænkes mere i at satse på dramatikerne.I 1990' erne var Nikoline Werdelin og Line Knutzon gode eksempler på, at de var noget særligt, teatrene havde, og de trak folk ind. Vi skal være bedre til at pege på dramatikerne og lade dem træde frem," siger Pelle Koppel. J.andersen@k.dk 
Engang var det tidens dramatikere, der lokkede folk i teatret. I dag satses der på anerkendte instruktørers opsætninger af populære klassikere og sikre succeser. Men det kan gå ud over ny dansk dramatik.
ARKITEKTUR Der er for alvor kommet gang i byggeriet igen - også på Frederiksberg.- Men selvom det går stærkt, skal vi værne om den arkitektoniske kvalitet, sagde borgmester Jørgen Glenthøj, da han overrakte Kommunens pris for Bygningspremiering 2017.I forbindelse med offentliggørelsen af vinderen fortalte borgmesteren historien bag Thurøhus: - Thurøvej havde et hul i facaderækken, hvor der lå nogle lave garagebygninger mellem de fem etagers høje ejendomme, der ellers kendetegner vejen. Dette hul er nu blevet udfyldt af en ny boligejendom, der fuldender vejens harmoniske profil.Det er tydeligt, at Thurøhus er et moderne byggeri med klare referencer til historikken i området. Det er en flot balance mellem respekt for det lokale miljø og kravene til tidssvarende boliger, sagde Jørgen Glenthøj ifølge en pressemeddelelse.Boliger vi selv vil bo iHos projektudvikleren og byggekoncernen FB Gruppen A/ S var teknisk direktør Stig Nørnberg og adm. direktør Hans-Bo Hyldig inviteret til rådhuset for at modtage prisen.- Vores overordnede vision er at bygge boliger, vi selv vil bo i. Det er vigtigt, at alle omkring vores byggerier og boliger kan være stolte, både arkitekter, rådgivere og håndværkere - og ikke mindst beboerne, sagde Hans-Bo Hyldig i sin takketale.Respekt for kirken og gadenArkitekterne på tegnestuen Effekt, der står bag designet af Thurøhus, har forsøgt at indpasse huset i Frederiksbergs historiske bymiljø.- Det asymmetriske tag på Thurøhus er inspireret af det skulpturelle tag på Godthåbskirken, der er nabo til byggeriet. Ved at knække taget på en utraditionel måde er der på de tre øverste etager skabt nogle ret fantastiske boliger under taget i dobbelt højde. fortæller arkitekt og partner Sinus Lynge i pressemeddelelsen.Kaptain.Frederiksberg Kommunes prisBygningspræmieringen, hvis officielle navn er Frederiksberg Kommunes Præmiering af Gode og Smukke Bygninger, blev uddelt for første gang i 1902.Her præmieres hele bygninger og tilbygninger, som er færdigbygget siden sidste bygningspræmiering.Bygningspræmieringen præmierer ikke facader alene og heller ikke restaureringsprojekter.Dommerkomitéen 2017 er: Tre medlemmer af Frederiksberg Kommunalbestyrelse: Borgmester Jørgen Glenthøj samt Thyge Enevoldsen og Karsten Lauridsen Tre medlemmer af Arkitektforbundet: Arkitekterne Lone Busk Michael Christiansen og Ebbe Wæhrens By-og Miljødirektør Ulrik Winge Stadsarkitekt Claus Sivager .EffektEffekt opererer indenfor arkitektur, byplanlægning og research.Firmaet blev etableret i 2007 og beskæftiger i dag 35 dedikerede fuldtidsmedarbejdere under kreativ ledelse af de to partnere Sinus Lynge og Tue Foged.De seneste år har Effekt markeret sig på den nationale og internationale arkitekturscene gennem en række prisvindende projekter.Senest har Effekt vundet tre forskellige arkitekturpriser for tre forskellige projekter: Frederiksberg Kommunes Bygningspræmiering 2017 for Thurøhus, Aarhus Kommunes Arkitekturpris 2017 for transformationen af et alment boligområde, Rosenhøj i Viby Syd Århus samt den internationale arkitekturpris Iconic Award fra German Design Council for observationstårnet og treetop-walken ved Camp Adventure i Gisselfeld Kloster Skove ved Næstved.FB GruppenFB Gruppen (Fokus på Boliger) udvikler, bygger og sælger boliger, hovedsageligt i Storkøbenhavn.Virksomheden blev etableret i 2003 af adm. direktør Hans-Bo Hyldig og teknisk direktør Stig Nørnberg og har siden leveret over 1.500 boliger, blandt andet i Roskilde, på Islands Brygge og Teglholmen i København samt på Frederiksberg. FB Gruppen er herudover i gang med projekter i Roskilde, Hvidovre, Farum og Valby.FB Gruppen færdiggør omkring 500 boliger om året. Målsætningen er at bygge flere end 1.000 boliger årligt.I 2016 passerede FB Gruppen en omsætning på en mia. kroner og leverede et resultat på 146 mio. kroner. Årets resultat eksklusive minoritetsinteresser var på 81,3 mio. kroner.
Tegnestuen Effekt står bag designet på FB Gruppens Thurøhus, der er vinder af Frederiksberg Kommunes pris " Bygningspræmiering 2017".
Det er ikke sandsynligt, at den næste topchef i medicinalkoncernen Lundbeck har dansk pas.Sådan lyder buddet fra en erfaren headhunter i medicinalbranchen, der mener, at den rigtige kandidat skal findes i en international medicinalkoncern.»Jeg tror bestemt, at der bliver kigget mod udlandet. Der vil være nogle få relevante kandidater i Danmark og Sverige, men de fleste kandidater vil nok sidde i internationale virksomheder lige under den absolutte topledelse.Det vil bestemt være attraktivt for en udenlandsk leder at komme til en middelstor virksomhed i Skandinavien,« siger Kjeld Birch, der er managing partner i headhunterfirmaet SAM Executive Search med særlig fokus på medicinalbranchen.Kjeld Birch mener samtidig, at feltet af mulige kandidater til topstillingen i Lundbeck er langt større, end da Kåre Schultz blev præsenteret som ny førstemand i Lundbeck i foråret 2015.Massivt spareprogramDengang trådte Kåre Schultz ind på scenen i et kriseramt medicinalselskab med en hestekur, som primært bestod af tre elementer: Et massivt spareprogram, et klart fokus på kerneforretningen og et fuldtonet sats på det afgørende amerikanske marked.Kåre Schultz havde fra bestyrelsen fået et solidt mandat til at rydde op, effektivisere og skære til i den falmede medicinalvirksomhed, der var uden topchef fra november 2014 til maj 2015.Lundbeck er en helt anden virksomhed i dag, hvilket også betyder, at bestyrelsen kigger efter en anden type leder end Kåre Schultz, lyder det fra Kjeld Birch.»Det er en anden profil end den, Kåre Schultz repræsenterer. Og derfor tror jeg også, at der vil være flere, der kan gøre jobbet i Lundbeck i dag, end der var for omkring to et halvt år siden, hvor man ledte efter en kandidat, der kunne rydde op i den rodebutik, som Lundbeck nok var på det tidspunkt,« siger headhunteren.Den kommende topchef i Lundbeck skal fortsat sikre, at selskabet holder sine omkostninger nede, men selskabet befinder sig samtidig på et stadie, hvor medarbejderstaben i højere grad har brug for udvikling frem for afvikling.»Den nye direktør skal fortsætte arbejdet med at effektivisere og optimere organisationen, selv om Kåre Schultz er kommet langt med det arbejde. Jeg tror, at en kommende topchef i højere grad skal være en udvikler og lidt mindre afvikler. Jeg tror, at vi har at gøre med en organisation, som trænger til at blive arbejdet med og måske nurset lidt mere, end der har været plads og tid til under Kåre Schultz, hvor der skulle ryddes op,« siger Kjeld Birch.En »dark horse« er også en mulighedSenioranalytiker Søren Løntoft Hansen, Sydbank, vurderer også, at medicinalselskabets bestyrelse kigger på mulige kandidater uden for huset.»Jeg forestiller mig, at Lundbeck leder efter en ekstern kandidat i medicinalbranchen. Det må være udgangspunktet for den søgning efter en topchef, som snart bliver sat i gang,« siger Søren Løntoft Hansen.I headhuntervirksomheden Adaptum Partners mener seniorpartner Steen Ernland dog ikke, at det kan udelukkes, at en »dark horse« fra Lundbecks eget maskinrum kan komme i spil.Han peger på, at det kan give gevinst at kaste nettet lidt bredere ud, og peger på Legos mangeårige direktør Jørgen Vig Knudstorp som et eksempel på en topchef, der fik stor succes - selv om at han trådte ind i rollen uden den store ledelseserfaring.»Et eksempel på en intern »dark horse« -kandidat er Jørgen Vig Knudstorp, som blev CEO for Lego, da han bare var 35 år og havde begrænset ledelseserfaring. Sekundære kandidatkriterier såsom alder og uddannelse bør nemlig ikke være afgørende i en tid, hvor forandringsvillighed og samarbejdsevner er vigtigere end nogensinde,« siger Steen Ernland.Siden Kåre Schultz blev udnævnt til topchef i Lundbeck i foråret 2015, er selskabets aktie skudt voldsomt i vejret.Inden nyheden om topchefens afgang fra Valby-virksomheden ramte markedet mandag morgen, var medicinalkoncernens aktie steget med næsten 200 pct. under Kåre Schultz.thmo@berlingske.dk Fakta: Lundbecks salg flytter til USA MEDICINSådan fordelte Lundbecks omsætning sig i årets første seks måneder sammenlignet med den tilsvarende periode af 2014 (procent). Berlingske Grafik: Ida Jerichow / Tekst: Thomas Mikkel / Kilde: Lundbeck Note: I 2014 opgjorde Lundbeck USA som et selvstændigt marked. I 2017 bruger Lundbeck betegnelsen Nordamerika, som er USA og Canada.OVERBLIK Sådan ser Lundbecks forretning udDet danske medicinalselskab Lundbeck beskæftiger på verdensplan knap 5.000 medarbejdere.Som topchef indførte Kåre Schultz i begyndelsen af 2016 en ny strategi, som betyder, at Lundbeck fremover udelukkende vil satse på at udvikle medikamenter til behandling af depression, skizofreni, Parkinsons og Alzheimers sygdom. Det betyder kort fortalt, at hele selskabets fremtid lige nu hviler på blot fire forskellige sygdomme.Lundbeck blev stiftet i 1915 af Hans Lundbeck som et firma, der handlede med så forskellige varer som maskiner, kiks, sødestoffer og biografudstyr. I 1930erne begyndte Lundbeck at pakke og producere lægemidler.I 2016 havde Lundbeck en omsætning på ca.15,6 milliarder kr.
Det bliver formentlig en udenlandsk profil, der skal tage tøjlerne i Lundbeck efter Kåre Schultz, som nu rykker videre til israelske Teva. Selskabet har brug for en anden type end den aftrædende topchef, lyder det fra erfaren headhunter.
FLSmidth kan se lys for enden af tunnelen, og det fik aktien til at toppe C20 Cap onsdag. Aktien steg med 2,9 pct. til 426,60 kr., da koncernens topchef, Thomas Schulz, på selskabets kapitalmarkedsdag i Valby havde godt nyt med sig.Janne Vincent Kjær, aktieanalytiker i Jyske Bank, mente, at det var indtjeningsmulighederne i forbindelse med de bedre markedsudsigter, der var anledningen til, at kursen på ingeniøraktien løftedes.»Der er stor tillid til, at markedsvolumen vil vende tilbage«, noterer hun.FLSmidths markedssyn er, at Cement er påbegyndt genopretningen, mens Mining nu er nået bunden.Og selv om det ikke var de store nyheder, så var det nok til at trække aktien op på årets længste dag, hvor det samlede eliteindeks endte med et fald på 0,2 pct. til 1172,70 Ud over en kapitalmarkedsdag var der nyt fra SAS, der i andet kvartal landede med en omsætningsfremgang på 10 pct. til 9.843 mio.svenske kr. Driftsresultatet gik til gengæld i rødt og blev et underskud på 110 mio. svenske kr. før renter og skat. På samme post var der et overskud på 240 mio. svenske kr. i det tilsvarende kvartal for et år siden.Trods nedturen var resultatet alligevel bedre end ventet, da der i snit var spået et tab på 233 mio. svenske kr. på den post ifølge estimater indsamlet af SME Direkt. Og sammen med en fordobling af det tidligere varslede spareprogram til nu i alt 3 mia. svenske kr. i besparelser på årsbudgettet inden 2020, fik regnskabet en opadvendt tommelfinger fra Jacob Pedersen, Sydbanks aktieanalysechef.»Noget af det jeg synes, har kendetegnet SAS de seneste år, er, at de kommercielt er blevet stærkere og skarpere,« siger Jacob Pedersen.Aktien faldt med 0,7 pct. til 14 kr.Aktien er dog steget med over 30,8 pct i år.Og så fik Vestas kurs mod en gigantisk ordre i Rusland, da vindmølleproducenten blev peget på som mølleleverandør til et projekt med en kapacitet på op til 1000 megawatt (MW).Det fremgik af en meddelelse fra det russisk-finske partnerselskab Fortum-Rusnano, som i sidste uge vandt rettigheder til at opføre 1000 MW i Rusland i perioden 2018- 2022. Vestas bekræftede meddelelsen og fortalte, at det planlægger at etablere produktionsfaciliteter i Rusland for at kunne leve op til krav om lokal produktion.Aktien i Vestas steg onsdag med 1,4 pct. til 595,50 kr. og er i år steget med 29,7 pct.Carlsberg-aktien rettede sig en smule sidst på dagen og endte med et minus i aktiekursen på 1,6 pct. til 725 kr. Bunden blev nået efter en negativ analyse fra Jyske Bank. Bankens analytikere nedjusterede kursmålet for det danske bryggeri til 710 kr. fra 750 kr., og det medførte anbefalingen "reducér" mod tidligere "køb".Blandt C20-aktierne var der nyt til Genmab, som noterede vækst i salget af Darzalex i maj ifølge tal fra Symphony Health. Midlet solgte for 80,5 mio. dollar i måneden, hvilket var 13 pct. mere end april.Samlet er salget mere end fordoblet i år i forhold til sidste år, og dermed stiger Genmabs royalty-betalinger fra partneren Janssen. Aktien steg med 1,7 pct. til 1441 kr. og endte med i toppen af C20 Cap.Der var også nyt til investorerne i Novo Nordisk. Medicinalkoncernen fik sent tirsdag aften opbakning til, at diabetesmidlet Victoza reducerer risikoen for alvorlige hjerte-kar-hændelser hos type 2-diabetikere.Afgørelsen kom fra et uafhængigt ekspertpanel nedsat af den amerikanske lægemiddelstyrelse, FDA, og er et skridt mod en udvidelse af Victozas indlægsseddel.Novo endte uændret i 290,40 kr.Nordjyske Roblon kom med halvårsregnskab og opjusterede forventningerne til hele året med 5 mio. kr. til et overskud før skat på 20 mio. kr. Aktien steg med 3,7 pct. til 298 kr./ ritzau/ Finans.

SAMARBEJDE Mølbak Landinspektører A/ S skal byudvikle København Virksomheden har for de næste fire år vundet rammeaftalen om landinspektørydelser for By &amp; Havn, som er Københavns Kommunes byudviklingsselskab.Det betyder, at landinspektørerne, der nu tæller 60 medarbejdere, skal være med til at udvikle Nordhavn og Ørestad Fælled.- Det er opgaver, vi er gået målrettet efter. By &amp; Havn varetager store arealer, og med planer for Nordhavn og Ørestad ligger der rigtig store projekter og venter, siger partner og direktør Lars Gjøg Petersen fra Mølbak Landinspektører A/ S, til Licitationen -Byggeriets Dagblad.Styrker kompetencerne I en årrække har landinspektørerne opbygget erfaring i Carlsbergbyen i Valby og det nye boligområde NærHeden ved Hedehusene vest for København.Arealmæssigt er Nordhavn det største udviklingsområde, hvor udviklingen af Levantkaj med mere end 500.000 etagemeter er næste fase efter Århusgadekvarteret.- De kompetencer i byudvikling, som vi blandt andet har fået via Carlsbergprojektet, hvor vi var med fra den indledende projektidéfase, vil vi styrke i andre sammenhænge.Derfor passer aftalen med By &amp; Havn som hånd i handske, siger Lars Gjøg Petersen.Et spændingsfeltDirektøren tilføjer, at landinspektøropgaverne nu er kommet mere frem i lyset: - I sagens natur har vi altid været rådgivere. Og der er overlap i interesser, i spændingsfeltet mellem ingeniører, arkitekter og advokater, hvor der er fælles snitflader i form af behandling af for eksempel deklarationer. Jeg har været praktiserende i mange år, og min primære opgave har været rådgivning om ejendomsdannelse - en opgave som er kommet mere frem i lyset, og det er anerkendt blandt ejendomsudviklere og bygherrerne, at vi har noget at bidrage til i den proces, siger Lars Gjøg Petersen.De samme jagtmarkerHan understreger at der generelt er et godt samarbejde mellem landinspektør, ingeniør og arkitekt " selv om vi kæmper lidt om de samme jagtmarker", som han udtrykker det.Spørgsmålet er nu, hvilke konkrete opgaver, den fireårige rammeaftale, vil kaste af sig.Det ved Lars Gjøg Petersen ikke endnu. Men onsdag holdt han sit første møde med kommunen.- Formentlig bliver det i første omgang ad hoc-opgaver, hvor vi skal bidrag til lokalplanprocessen, undersøge om der er bindinger på området, om der kan være eksisterende bygninger, der skal anvendes til noget nyt, samt naturligvis byggemodning.- Vi er bygherrens rådgiver og også i tæt samarbejde med mange entreprenører, når vi for eksempel hjælper med det opmålingsgrundlag, som entreprenør skal arbejde videre med: Hvor elementmontagen for eksempel skal sættes, siger han til Licitationen.Større enhederLars Gjøg Petersen, mener, at det tættere samarbejde i dag er udtryk for den konsolidering, der sker i alle brancher.- Det bliver større og større enheder og derved udvider man ydelses-og kompetenceområderne.- Vi kan tilbyde mere end for få år siden og får større berøringsflade. Og vi kan via de store opgaver som Carlsbergbyen øve os i at gå i tættere dialog med alle aktørerne i en byggeprocessen, siger han.De kompetencer i by-udvikling, som vi blandt andet har fået via Carlsbergprojektet, vil vi styrke i andre sammenhænge. Derfor passer aftalen med By &amp; Havn som hånd i handske Direktør Lars Gjøg Petersen, Mølbak Landinspektører.Udvikling af NordhavnKøbenhavn står bag nogle af landets største udviklingsprojekter i disse år, nu en del af.En af de virksomheder, der skal være med til at udvide og udvikle Nordhavn til et boligkvarter og en arbejdsplads for tusinder, er Mølbak Landinspektører A/ S, der har indgået en fireårig rammeaftale med Københavns Kommune.Den indebærer, at virksomheden skal være By &amp; Havns primære landinspektør i forbindelse med salg, udstykning og opmåling af kommunale arealer, for eksempel Ørestad Fælled.
Mølbak Landinspektører skal med en fireårig rammeaftale yde faglig rygstøtte for By &amp; Havn i nye byudviklingsprojekter.
Sang til lands, sang til vands -og især masser af sang i den frie luft.Årets udgave af Copenhagen Opera Festival løber fra 30. juli til 9. august og bliver den niende i rækken. Københavnere og turister kan genfinde Operacyklen med optrædener i Tivoli, Valby Parken, Enghave Parken og flere andre steder, og den rullende forestilling bliver Ruggero Leoncavallos vemodige og altid meget vedkommende »Bajadser« fra 1892. Et skelsættende værk inden for realistisk opera. Man får også helt nyskabte toner i form af komponisten Louise Alenius Boserups lige så realistiske »Silent Zone« om en dysfunktionel familie og dens tabuer og traumer.Peter Lodahl er ny direktør for festivalen og satser på det kendte og det ukendte.»Copenhagen Opera Festival har altid været en hybrid helt for sig selv,« siger han.»Vi ejer en folkelig side og gør os alligevel i en kunstart med et elitært rygte. Det er en hybrid med helt enestående muligheder og uden lige mange steder.« Direktøren plejer selv en karriere som operatenor og kan i vidt omfang trække på sine forbindelser over hele kloden. Han har fx taget en uformel snak med mange af sine sangerkolleger efter tæppefald på de store operahuse.Om de ikke kunne komme forbi København til sommer og optræde? »De får lyst til at besøge vores festival og vores by,« siger han.»Også selv om vi ikke altid kan give den løn, de er vant til«. En af de større fjer i hatten bliver Christiane Karg -af mange regnet for Tysklands mest spændende sopranstjerne lige nu. Peter Lodahl har også haft sit professionelle øre åbent og fundet lovende navne i den yngre generation.For eksempel sydafrikaneren Levy Sekgapane, der debuterede for bare tre år siden og allerede har vundet flere konkurrencer. Et andet højdepunkt bliver udnævnelsen af den kun 26 år gamle Elsa Dreisig til Årets Operatalent.Den dansk-franske sopran blev verdenskendt sidste år som vinder af Plácido Domingos krævende sangkonkurrence, Operalia.Flere af nyhederne vil formentlig gøre sig hos både kendere og tilfældige mennesker på forbifart. Malmö Symfoniorkester medvirker for eksempel i en koncertversion af Léo Delibes' tragiske »Lakmé« fra 1883 med den store Blomsterduet i første akt. Værket har ikke været opført på dansk jord i mere end 100 år. Ikke så få arrangementer satser også på solister i større tal -herunder den såkaldte Paradekoncerten om søndagen med hele ti optrædende, Årets festival byder også på fire koncerter med fuldt symfoniorkester. Man kan for eksempel høre Det Kongelige Kapel plus solister som Hanne Fischer og Johan Reuter i et program med musik af Giuseppe Verdi og Giacomo Puccini.Eller for den sags skyld operette med Palle Knudsen og Sofie Elkjær Jensen i selskab med Tivolis symfoniorkester.»Festivalen har altid villet gøre opera mere tilgængelig,« siger Peter Lodahl.»Det ligger simpelthen i vores DNA.« Årets festival vil brede sig over i alt 15 spillesteder.Man stiller for eksempel Wilhelm Scenen ved Torvehallerne op igen og fortsætter traditionen med opsætninger inden døre, denne gang med solokoncerter i Børssalen på Slotsholmen.En helt anden slags nydannelse bliver opera om opera: Helios Collective fra Storbritannien har skabt en forestilling om Giacomo Puccini og hans liv som skørtejæger - set gennem hans skinsyge hustrus øjne. Ganske almindelige sangelskere kan også få indblikke i den professionelle sangers arbejde med stemmen: Festivalen har bedt sangpædagogen Gregory Lamar fra New York om at undervise en række operaprofiler ved åbne mesterkurser.shx@berlingske.dk »Vi ejer en folkelig side og gør os alligevel i en kunstart med et elitært rygte.« Peter Lodahl.Fakta: Fakta Opera overaltÅrets Copenhagen Opera Festival løber i år fra 30. juli til 9. august. Det er den hidtil længste.Den samlede festival byder på i alt 80 begivenheder fordelt over 15 steder i byrummet.Peter Lodahl har overtaget ledelsen efter Michael Bojesen og er altså i gang med planlægningen af sin første sæson.Festivalen havde sidste år godt 20.000 gæster -heraf 6.000 betalende.Op mod 150.000 danskere mødte opera tv, i radio og gennem sociale medier.Copenhagen Opera Festival blev stiftet i 2009.
Tenoren Peter Lodahl er ny chef for Copenhagen Opera Festival. »Det er en hybrid med helt enestående muligheder og uden lige mange steder,« siger han.
Siden jeg flyttede fra Jylland til København for over ti år siden, har min ubestridte yndlingsdisciplin i hovedstaden været at cykle en tur.Lige fra start accepterede jeg de uskrevne regler: Bor man i København, cykler man. Automatisk er man en del af et tohjulet fællesskab, der på stort set alle tidspunkter af de lyse timer er den klart hurtigste måde at komme gennem byen.Vi holder af at fortælle os selv og hele verden, at vi er verdensmestre i cykelstier og antal minutter i sadlen. Vi cykler til arbejde, til stranden og til fest, og på grund af de nye supercykelstier er undskyldningerne for pendlerne fra yderkommunerne på S-togsnettet snart væk: Tag cyklen! På de bedste dage rammer man den grønne bølge, temperaturen er hverken for høj eller for lav, og det hele ruller bare, som Rolf Sørensen ville sige. Andre dage er der slagregn, gennemblødte blå skjorter med svedpletter, forfrysninger på fingrene og sjask fra vandpytter. De dage, hvor man bander Klaus Bondam, Wonderful Copenhagen og tilrejsende turister med cykelbegejstring et stykke. De skulle bare vide, hvordan det også er at cykle i København.Men de fleste dage, der kører det. Takket være de nye cykelbroer bliver København stadig mindre, og hvor turen fra Nyhavn til Holmen før var en omvej af dimensioner, foregår den nu i herlig forvirring mellem fotoknipsende Papirø-søgende gæster på den fuldstændig umuligt kaotiske konstruktion, som Inderhavnsbroen er endt med at være. Jeg er stor fan.Normalt cykler man fra A til B med et formål. Man skal frem og helst til tiden.Men en sjælden gang imellem, når børnene sover, har en legeaftale eller på anden vis er pacificerede af de små skærme, sniger jeg mig ud og hopper på cyklen.For jo mere, jeg har cyklet rundt til aftaler, møder og praktiske gøremål, des større er min glæde over at cykle i København uden mål og med. Og det har ført mig vidt omkring. I en tid med fyldte kalender og program fra morgen til aften er det ren luksus at sætte sig op på havelågen og trille omkring uden en plan. En podcast eller en spilleliste i ørerne og så afsted.Jeg holder af at cykle ud på Refshaleøen og køre ad de forladte veje og pladser, som jeg forestiller mig, snart bliver overbefolket af byplanlæggernes vilde fantasier.Et endnu ikke opdyrket ingenmandsland, der vel kun består et par år endnu.En anden tur, der kan noget, er turen gennem Bispebjerg, et af de smukkeste hospitaler, man kan forestille sig, op til symmetrien ved Grundtvigs Kirke og kirkegården i Nordvest og videre ud til Utterslev Mose, som er vores version af Londons Hampstead Heath.Men favoritten er turen fra Vestre Kirkegård, i mine øjne et af Københavns ubesungne højdepunkter, videre til Valby Parken og helt ned på Sydhavnstippen, hvor man stort set aldrig møder en sjæl.Indlæg gerne en afstikker op i kolonihaveforeningerne med smugkro og dåseøl, inden kursen går mod Sjællandsbroen og videre over til Kalvebod Fælled, hvor man for alvor kommer på prærien. Eneste risiko ved dén tur er træthed i benene, hvis man først for sent vender forhjulet tilbage mod byens lys.God tur. Og husk at en flaske hvidvin i rygsækken er god benzin til selv den mest adrætte cyklist.
Partner i Double.
Hun bor alene i et stort hus i Ledøje, har hjælp et par gange om ugen, men klarer ellers sig selv.Johanne Andersen, der blev født i slutningen af Første Verdenskrig, rundede for nyligt 100 år, og i den anledning fik hun en hilsen fra Dronningen. Mandag var hun i audiens på Christiansborg Slot.»Jeg har fået så mange hilsener fra Dronningen gennem årene, både nu til min fødselsdag, og da min mand og jeg fejrede krondiamantbryllup, og det vil jeg gerne takke for,« sagde Johanne Andersen, som havde sin barnebarn, Anette Petersen, med til audiensen.Johanne Andersen og hendes mand drev i mange år et estimeret rosengartneri i Ledøje, og de leverede roser til blomsterhandler Beering i København, som er kgl. hofleverandør, og til det norske kongehus. Hun arbejdede til hun var 82 og er nu enke.»Jeg klarer stort set mig selv, bl. a. fordi jeg har en god og kærlig familie,« sagde Johanne Andersen, der i højt humør og med et fast tag i barnebarnets arm, gik gennem den tunge slotsdør for at komme ind og takke dronning Margrethe.UndnævnelserProgramdirektør i Nyt Kampfly, generalmajor i flyvevåbnet, Henrik Raatræ Lundstein, Værløse, ambassadør i Kiev; Ruben Madsen samt ridderkorset af 1. grad, oberst i flyvevåbnet Klavs Mundt, Virginia, USA, oberstløjtnant i hæren Svend Jepsen Steg, Holstebro, samt ridderkorset, kommandørkaptajn Kenneth Schmidt Nielsen, Skanderborg, stiftskontorchef ved Stiftsadministrationen i Aarhus Stift, cand. jur. Jette Margrethe Madsen, Skanderborg, kolonnechef i Beredskabsstyrelsen Allan Kirk Jensen, Ikast, provst i Rødovre-Hvidovre Provsti, Jørgen Degn Bjerrum, Rødovre, stiftskontorchef ved Stiftsadministrationen i Ribe Stift Elisabeth Tine Aggerbeck, Esbjeg, og løjtnant i hæren Lars Henrik Krogh, Hobro.Ridderkorset af DannebrogsordenenSagkyndigt medlem af Sø-og Handelsretten, designer Lisbet Friis Pedersen. Kgs. Lyngby, provst for Vesthimmerlands Provsti, Viborg Stift, Hanne Petersen, Aars, provst for Salling Provsti, Viborg Stift, Susan Aaen, Roslev, og kolonnechef i Beredskabsstyrelsen Michael Boesgaard Brøndel, Albertslund, ridderkorset af 1. grad.Belønnings-og fortjenestmedajlerFhv. produktionschef Haider Safar Manori, Valby, fhv. filialdirektør, Bent Brouer Mortensen, Auning, fhv. driftsleder Ole Steen Andersen, Hornbæk, souschef Bodil Kathrine Visgaard, Skjern, sygeplejerske Lene Nielsen, Aalborg, afdelingsleder/ områdechef Ingolf Lamhauge, Runavik, sygeplejerske på Regionshospitalet Viborg Ellen Margrethe Velborg, Silkeborg, sygeplejerske Ruth Pedersen, Rønde, Kostfaglig leder Dora Thorgaard Jasper, Holstebro, sygeplejerske Lene Stubkjær Larsen, Hirtshals, fhv. lagerformand Paul Erik Jensen, Vejle, sygeplejerske Kirsten Skov Saxtorff, Nyborg, kunderådgiver i Lena Duch, Odense, fhv. kvalitetskoordinator Iris Francek, Horsens, vejleder i Aarhus Kommune Hans Peter Ploug Mehlsen, Viby J, Ungdommens Uddannelsesvejleder i Aarhus Kommune Karsten Boutrup, Viby J, økonomikonsulent Helle Ingrid Risby Jensen, Kalvehave, specialist på Randers Bibliotek Kirsten Birgithe Christensen, Randers, fhv. revisor Søren Andersen, Haderslev, fhv. kreditrådgiver i Arbejdernes Landsbank Aase Bachstein Bøjden, Herlev, fhv.filialsupporter i Arbejdernes Landsbank Birthe Alice Christensen, Odense, fhv. kunderådgiver i Arbejdernes Landsbank Ilse Beese Nielsen, Odense, fhv. advokatsekretær Ellen Margrethe Kjær, Haderslev. overlærer på Bangsbostrand Skole Birgit Thrysøe, Frederikshavn, fhv. senior assistent i BDO Statsautoriseret revisionsaktieselskab Elin Riis-Jensen, Nykøbing, overlærer på Tinderhøj Skole Helge Villy Pedersen, Rødovre, plantekontrollør i NaturErhvervstyrelsen Niels Erik Christensen, Odense, overlærer på Risingskolen Karen Jørgensen Ulletved, kontorassistent Anne-Grethe Nielsen, Hjørring, overlærer Karen Rose Søe, Ebberup, fhv. beregner i Alfred Priess Peter Kristian Astrup, Vinderup, fhv. salgsassistent Bente Bindeballe Andersen, Give, museumspædagog på Museum Thy Svend Sørensen, Thisted, fhv. klinikassistent Helle Trøjborg, Vejle, sygehjælper Karen Marie Boye, Galten, tekniker i Fødevarestyrelsen Sonja Grønlund, Esbjerg, Odense, pædagog Birthe Ellinor Højfeldt, Brabrand, dagplejer Lone Marianne Kjeldsen, Hadsten, værkstedsassistent i Center for Beskyttet Beskæftigelse Anita Sjælland Jensen, Børkop, dagplejer Helle Sundorph Christiansen, Tilst, sælger i IlvaJens Steen Nielsen, København, og fhv. teknisk assistent Finn Kronborg Rasmussen, Glamsbjerg.ma@berlingske.dk 
Audiens. »Jeg har fået så mange hilsner fra Dronningen,« sagde 100-årige Johanne Andersen, som var i audiens hos dronning Margrethe.
I 2007 præsenterede Carlsberg tegnestuen Entasis som vinder af den store internationale konkurrence om en masterplan for den nye bydel på bryggeriets gamle industrigrund i Valby. Der var lovende takter i byplanen, der udmærkede sig ved at være baseret på de eksisterende fredede og bevaringsværdige bygninger og et gadeforløb, der fulgte industrikompleksets underjordiske gange.Der var ikke tale om, at man bare ryddede hele grunden og begyndte forfra, man lod historien levere strukturen. Det gav ikke blot autenticitet og tyngde, men også en kroget bystruktur, der kunne have virket umotiveret eller krukket, hvis den bare var fundet på. Tætheden var høj og materialesammensætningen hentet fra de fredede bygninger med vægt på tegl. Det hele var kronet af meget høje og slanke tårne.Daværende direktør for Carlsberg Ejendomme Lars Holten lovede dengang, at man ikke ville ryste på hånden.Udviklingen af Carlsberg-grunden, der blev kaldt Vores By, skulle holde højeste kvalitet og leve op til bygningsarven, man lå ikke under for ugunstige konjunkturer.Bydelen havde et 30-50-årigt perspektiv.Forsigtigt begyndte man med at lokke den kreative klasse ind og bestøve området med kulturel kapital ved hjælp af kunstgallerier, dansehaller og midlertidige byrum mellem de forladte bryggerihaller.Succesen og lovprisningen var stor, og i 2009 vandt masterplanen prisen for verdens bedste byplan ved World Architecture Festival.MEN DER KOMikke gang i investeringerne, den private byudvikling havde trods sine store kvaliteter med stationsnærhed og Søndermarkens park lige i baghaven svært ved i krisens år at konkurrere mod Københavns offentligt ejede og langt større byudviklingsområder som Ørestad, Sydhavnen og Nordhavn.Carlsberg Byen kom ikke med på Metro Cityringen, hvis nærmeste station landede 500 meter mod øst på Enghave Plads, og By og Havn kunne lokke investorer til byens øvrige udviklingsområder med både havneudsigt og metro. Nu rystede ejerne på hånden.Lars Holten fik lavet en ny selskabskonstruktion, og i 2014 overtog Jens Nyhus direktørstolen. Med en baggrund som murer, ingeniør og otte år i front for MT Højgaard-koncernen havde han særdeles godt forbindelser i byggebranchen.Nu skulle Carlsberg Byen stå færdig på bare ti år.Og jeg skal love for, at der kom gang i kranerne. Ud røg kunsten og de midlertidige byrum, og ind kom pensionskasserne, der holder byggefest, mens de skovler penge ind på ordinære private ejerboliger, som ejendomsmæglerne dikterer skal laves til velhavende børnefamilier.Den type er der salg i, men de gode intentioner om social bredde synes aldrig at nå længere end til skåltalerne, når de store pengekasser ruller byggekranerne ud.KØBENHAVNS Kommune fik gennemtrumfet 20 procent almene boliger, hvoraf størsteparten er blevet til 400 studieboliger ved den store professionshøjskole UCC. Den ligger oven på Carlsberg Byens nye S-togs-station og er kronet af det første nye højhus, det 100 meter høje Bohrs Tårn med ekstremt dyre lejligheder på de øverste etager.Arkitektonisk er projektet tabt mellem hænderne på seks forskellige virksomheder og projekteret af en syvende og en ottende i en totalentreprise, som NCC stod i spidsen for.Det 100.000 kvadratmeter store byggeri står i triste brune plader og en tarvelig solafskærmning, der lukker huset ned i dagtimerne ud mod den ellers udmærkede stationsplads, og tårnet er helt uværdigt til at rejse sig over byen og står som en skamstøtte over, hvor galt det går, når man svigter bygningsarven på Carlsberg. Men bylivsmæssigt er skolen indtil videre det største plus i en bydel, der ellers tegner til at blive et eksklusivt sovekvarter.De trods alt stadig gode takter i Carlsberg Byen finder man i den internationale folkeskole Europaskolen - ja, man kender sit kommende klientel af expats herude - der med røde mursten falder ind i miljøet, og et hotel, der bliver bygget ind i Svenn Eske Kristensens lange lagerbygning udsmykket med runde guldskiver; det tegner til at kunne blive en festlig transformation, hvor man virkelig får noget skægt ud af ånden fra en gammel industribygning.Men de, der bryggede den sidste øl på stedet i 2008, må nu kigge forgæves i vejviseren efter Vores By.karsten.ifversen@pol.dk .Fakta: BYUDVIKLING Gratis podcast om CarlsbergUnbuild Space er navnet på en podcastserie om det nye København.Byplanlæggeren Mathias Nordby snakker med andre planlæggere, historikere og arkitekter om det nye København. Det er en glimrende lille serie til øret i fem afsnit a en halv times varighed. Den begynder i den moderne udviklings nulpunkt 1980' erne og tager derefter til Sydhavn og i seneste afsnit til Carlsberg Byen. Ørestad og Nordhavn følger.Hør dem på: WWW unbuild. space.
Det buldrer derudad på Carlsberg-grunden. Hastigheden er sikkert god for business, men det tegner som i alle københavnske udviklingsområder skidt for den sociale mangfoldighed. Kvaliteten af byggeriet svinger mellem det gedigne og det elendige.
Når jeg læser skønlitteratur, får jeg samme følelse, som når jeg klipper min mors hæk på Sydfyn. Min hjerne bliver renset. Alle de tørre tal og rapporter, som fylder min hverdag på Christiansborg, kan jo gøre hjernen helt firkantet.Hjemme har jeg et læsehjørne.Der sidder jeg i en gammel dueblå Wegner-stol, og ved siden af står et lille bord, som min oldefar har snedkereret. Og så tænder jeg op i brændeovnen, selvom Maria Gjerding (miljø-og klimaordfører for Enhedslisten, red.) skælder mig ud og siger, at det er usundt. Nogle får ro til at tænke, når de dyrker motion. Sådan har jeg det desværre ikke. Jeg bliver simpelthen bedre til at tænke, når jeg læser skønlitteratur.Sommetider går jeg i stå med læsningen, og så skal der typisk en ferie til at sparke læseriet i gang igen. Men for tiden er jeg inde i en god periode, og i januar har jeg kværnet fire romaner. Blandt andre Kirsten Thorups " Erindring om kærligheden" og " Det europæiske forår" af Kasper Colling. Når det bliver integreret i min hverdag, flyder jeg fra den ene roman til den næste. Ud over at jeg synes, at jeg tænker mere kreativt politisk, når jeg er i sådan en periode, så giver det mig en behagelig ro i kroppen, og jeg sover bedre, end hvis min dag slutter med tre afsnit af en serie på Net-flix.Jeg har lige læst Leonora Christina Skovs " Den, der lever stille". Jeg fik en voldsom trang til at ruske hendes forældre hårdt og længe. Hun skriver om at længes efter sin mors kærlighed og den helt grundlæggende ret til at være den, som hun er. Jeg har ikke læst andet af hende, men det har jeg fået lyst til nu. Hvis jeg var gymnasielærer, var den bog helt klart en del af pensum.Det samme var Sara Omars " Dødevaskeren", som jeg også lige er blevet færdig med at læse. Den er næsten uudholdeligt barsk, men den er vigtig. Og på sin egen måde smuk.På Instragram (socialt medie, red.) har jeg en lille mission, som går ud på at få flere unge til at læse skønlitteratur.Jeg lægger derfor billeder ud af de bøger, jeg læser, og mange byder ind med, hvad de synes, og af og til blander forfatteren sig også.Det er et overraskende velegnet medie til skønlitterære anbefalinger og samtaler.Med mig i min taske har jeg bogen " Vahid" af Kristian Hudsted, der er historien om en dansk mand, som på Lesbos udgiver sig for at være iraneren Vahid og tager Balkan-ruten op gennem Europa. Generelt er jeg glad for de personlige vidnesbyrd, som jeg også nød i Morten Papes " Planen" og Aydin Soies " Forsoning".Som læser har jeg en oplevelse af, at de var nødt til at fortælle deres historier. At de ikke kunne lade være. Jeg kan mærke deres iver, og deres personlige fortællinger gør samfundsdebatten klogere og mere nuanceret.kristensen@k.dk Fakta: Johanne Schmidt-NielsenFødt i 1984. Vokset op i Skalbjerg på Fyn.Bachelor i socialvidenskab fra Roskilde Universitet.Folketingsmedlem for Enhedslisten.Bor sammen med sin kæreste, Casper Hyldekvist, i Valby. De venter barn sammen til april 2018.
mit læseliv Folketingsmedlem for Enhedslisten Johanne Schmidt-Nielsen bliver bedre til at tænke, når hun også bruger på tid at læse skønlitteratur. Hun er glad for bøger, hvor forfattere beskriver deres eget liv.
Det er efterhånden seks år siden, at andre end Metroselskabets medarbejdere har haft udsyn til den ikoniske rytterstatue af Christian 5., der pryder Kongens Nytorv i indre København.Hvis man har savnet statuen og resten af pladsen, er ventetiden dog ved at være forbi. Forleden begyndte Metroselskabet nemlig nedrivningen af ' den grønne mur', der har dannet ramme om byggepladsen til den nye Cityring.- Det er stadig ikke en færdig plads, man vil få udsyn til, siger Rebekka Nymark, kundedirektør i Metroselskabet, til Ekstra Bladet.- Men for almindelig mennesker vil man igen kunne følge med i, hvad der sker.Jeg håber, folk igen vil opleve, hvor smuk en plads det er. Forhåbentlig bliver den også endnu smukkere, end den var før, når vi er helt færdige i foråret 2019.Det er en sjaskvåd formiddag, da Ekstra Bladet møder to af de arbejdere, der er i gang med at løsne betonklodser, så man senere samme dag kan slå de første stykker ned.Selv om ' den grønne mur' på Kongens Nytorv er et nyt pejlemærke i færdiggørelsen af den længe ventede Cityring, er der flere steder i København, hvor man allerede har fjernet de grønne vægge.- Sønder Boulevard på Vesterbro er stort set ført tilbage til, hvordan det var, inden byggeriet startede. Enghave Plads er et andet sted, der også begynder at ligne sig selv, siger Rebekka Nymark.Over det næste halvandet års tid vil de resterende pladser stille og roligt blive givet tilbage til københavnerne.Alligevel vil de fleste steder stadig være hegnet ind, så man kan få lavet de sidste ting færdige.- Vi udsteder jo ikke garantier, men vi er ' on time' og regner med at holde planen om, at hele Cityringen åbner i sommeren 2019.Et stykke med hjemHanne Christesen er en af de få, som har hørt, at det er nu, muren falder. Hun har taget turen fra sit hjem i Valby til Kongens Nytorv og har et særligt ønske med sit besøg.- Jeg håber, at man kan få et lille stykke af muren med hjem, siger hun.Og Hanne er ikke den eneste, der har fået den idé, fortæller kundedirektøren.- Jeg kan ikke love, at der bliver lige så mange stykker, som der var af Berlin-muren, men hvis man er meget interesseret, så skal det nok kunne lade sig gøre. I så fald kan man kan henvende sig på nabo@m. dk, afslutter hun.jjl@eb.dk Stationen på Kongens Nytorv bliver Danmarks tredjestørste - man regner med, at 90.000 vil bruge stationen hver eneste dag.Fakta: Har savnet vores statueHanne, 61: - Det bliver skønt igen at kunne se statuen inde bag det grønne hegn. Den har vi virkelig savnet, siger Hanne.- Men hvis jeg skal være ærlig, så er der så kort afstand imellem stationerne her i København, at jeg ikke forstår, hvorfor vi også skal have en Cityring.Vi hader det lortSandra Jørgensen, 39, og Miriam Okuro, 33: - Det er fantastisk, at den kommer ned nu. Vi hader det lort, siger de to kvinder til Ekstra Bladet.- Jeg går den her vej til arbejde hver morgen, og det bliver skønt at kunne se noget andet end den grønne mur, siger Miriam.Det er på tideAlbert Hatchwell, 47: - Det bliver herligt at få København tilbage. Jeg bor selv på Vesterbro, og der fjernede de allerede vores grønne ' berliner-mure' for tre uger siden, siger Albert til Ekstra Bladet.- Jeg glæder mig helt vildt, og det er også på tide. De startede med at bygge den Cityring, inden jeg blev far for ti år siden.
Kongens Nytorv har siden 2012 været omringet af en massiv grøn mur, der har skjult byggepladsen til den nye Cityring.
Selvom det er næsten fem år siden, han gik på pension, er det ikke mere end en lille måned siden, at Lars Tjalve prædikede i den ene af sine gamle kirker, Asminderød Kirke i Nordsjælland.I næsten 40 år var han præst i Asminderød-Grønholt Pastorat, der også tæller Fredensborg Slotskirke. Og til julesøndagsgudstjenesten kort før nytår havde sognet inviteret den tidligere præst til at holde det, der blev hans sidste prædiken.I fredags sov 74-årige Lars Tjalve stille ind på Nordsjællands Hospital efter flere års sygdom, omgivet af sin store familie, der blandt andet tæller hans hustru, lærer Krista Poulsen Tjalve, og hendes fire børn, som han var papfar for, samt hans egne fire børn fra to tidligere ægteskaber.Og det var tydeligt, at Lars Tjalve var mærket af sygdommen, da han stillede sig frem for menigheden julesøndag.Det fortæller Bjarne Henneman, der har været menighedsrådsformand ved Asminderød Kirke i mange år, også mens Lars Tjalve var præst. Men selvom han ikke klarede at gå op på prædikestolen og i stedet måtte støtte sig til døbefonden, prædikede han med præcis det nærvær, som Bjarne Henneman husker ham for." Det var, som om han livede op, mens han talte. Han ejede simpelthen kirkerummet, selvom han dårligt kunne gå," siger han.Som prædikant var Lars Tjalve blandt andet kendt for at tale uden manuskript. Og ifølge Bjarne Henneman var det et sigende træk hos den tidligere sognepræst, som fik sin teologiuddannelse på Københavns Universitet i 1971." Han var utroligt levende.Det var fantastisk at opleve en præst, som man kunne kigge i øjnene, mens han prædikede. Det gav en særlig samhørighed, og det gav også en fornemmelse af, at der var noget om sagen, når han så naturligt og uden at læse op kunne formidle evangeliet." Lars Tjalve var også en kontroversiel præst af sine meningers mod. Det fik hans menighed lov at opleve i 2004, da han fra prædikestolen bedyrede sin støtte til kollegaen Thorkild Grosbøll, der kort forinden var blevet fritstillet fra sin præstestilling i Taarbæk efter at have afvist " en skabende og opretholdende Gud". Den meldning sendte stærke rystelser gennem det folkekirkelige Danmark, og præster stod i kø for at tage afstand fra Grosbølls synspunkt.I 2013 gik Lars Tjalve på pension. Det var bare et år, efter at han havde fejret sit 40-årsjubilæum som præst.Før han kom til Fredensborgkirkerne var han sognepræst i Valby Kirke. 500 sognebørn fyldte kirkebænkene til hans afskedsgudstjeneste, hvor også dronning Margrethe var til stede. Lars Tjalve var ifølge Bjarne Henneman en meget populær og folkelig præst. Udover sit engagement i de kirkelige handlinger var han aktiv FDF'er, amatørskuespiller, foredragsholder og forfatter til en række bøger om kristendommen.Han var dybt optaget af kristensymbolikken hos forfattere som Tolkien og C. S Lewis, og i en årrække var han desuden litteraturanmelder hos Kristeligt Dagblad.Da biskop i Helsingør StiftLise-Lotte Rebel holdt tale ved Lars Tjalves 40-årspræstejubilæum i 2012, understregede hun, at menigheden ved Fredensborgkirkerne " havde haften usædvanligt medlevende og kærlig præst".Det er endnu ikke besluttet, hvornår begravelsen skal finde sted, men at det bliver fra Asminderød Kirke er helt sikkert, oplyser Bjarne Henneman.yskes@k.dk 
I mere end 40 år virkede Lars Tjalve som sognepræst. Samtidig skrev han en række bøger og markerede sig i debatten som fortaler for folkekirkens rummelighed. I fredags døde han efter længere tids sygdom omgivet af sin store familie. Han blev 74 år nekrolog.
Det er en kaotisk oplevelse for besøgende og hjemvendte at komme til København med bus, og for byens trafikanter er det kaotisk at navigere mellem de nyankomne og deres habengut.Stadigt flere passagerer er begyndt at fragte sig rundt i og ud af landet med bus, og den stigende interesse for transportmuligheden og de mange nye busafgange på hverdage og i weekender lægger et stort pres på København.Byens infrastruktur kan ikke håndtere de mange mennesker, fordi København i modsætning til byer som Aarhus, Aalborg og Odense stadig ikke har en busterminal, lyder kritikken.»Der findes simpelthen ikke en turist-eller fjernbusterminal i byen. Vores skandinaviske kolleger har store fine terminaler, og på europæisk plan er der ingen storby, som ikke også har en form for større busterminal. Lige med undtagelse af København,« siger Steen Bundgaard, formand i brancheforeningen Danske Busvognmænd, som længe har påtalt problemet.VideokampagneDen manglende terminal medfører, at busserne er nødsagede til at benytte holdepladser rundt omkring i byen, blandt andet ved Hovedbanegården, Valby Station og DGI-byen.Særligt sidstnævnte holdeplads langs banestrækningen ved Ingerslevsgade har kapacitetsproblemer, og ifølge Steen Bundgaard medfører det farlige situationer.»Det at komme til kantsten, læsse af og samle passagerer op er blevet en stor udfordring.Ved kantstenen, hvor folk skal have deres bagage, er der cykelsti og derfor cyklister, og på bussens anden side er der kørende trafik. Det kan ikke undgå at skabe en endeløs række af farlige situationer,« siger Bundgaard og konstaterer: »Det er et Guds under, at der ikke er sket en alvorlig ulykke.« Danske Busvognmænd har netop iværksat en videokampagne, som viser ragnarokket af busser, biler, cyklister og passagerer. Her kører overskrifter, som »skal der dræbes en chauffør, før vi får en fjernbusterminal« og »ny fjernbusterminal i København nu!«, over skærmen.Ønsker en buslommeHos busselskabet Flixbus, som blandt andre Rødbillet i dag er en del af, genkender landechef Winnie Højer problematikken. Hun fortæller, at chauffører og kunder bliver pressede af, at der er trafik på begge sider af bussen og mener, at det forhindrer selskaberne i at levere den service, de ønsker: »Vi efterspørger en dedikeret buslomme, hvor kunderne kan stå og vente på at få bagagen ind og ud af bussen, og hvor der er ro omkring hele situationen. Det har vi ikke i København.Her har vi en cykelsti,« siger Winnie Højer og opfordrer til, at kommunen og staten reagerer nu og her, fordi intet tyder på færre fjernbuspassagerer i de kommende år.Indtil faciliteterne bliver bedre, har Flixbus imidlertid været nødt til at fuldtidsansætte medarbejdere til at håndtere situationen og hjælpe passagererne ordentligt på vej.»Jeg har simpelthen hyret folk til at være i Ingerslevsgade, for det her kan chauffører og kunder ikke styre på egen hånd. Vi er nødt til at have hænder og fødder på stedet,« siger Winnie Højer.Busterminal kontra vejeKøbenhavns Kommune er opmærksom på problemet, og i kølvandet på en rapport fra Trafikstyrelsen i februar 2017, som peger på muligheden for en ny fjernbusterminal ved Dybbølsbro Station, har den taget kontakt til staten. Banedanmark ejer arealet.Trafikstyrelsen når frem til, at en fjernbusterminal ved Dybbølsbro Station vil koste omkring 54 mio. kr., mens nye veje løber op i otte mio. kr. Sagen skal indgå i Københavns Kommunes overførselssag, hvor uforbrugte midler fordeles, i foråret 2018.Og det er ikke et sekund for tidligt, mener formand Steen Bundgaard: »Det haster simpelthen af sikkerhedsmæssige årsager. Heldet har været med os i så mange år, og der er ikke sket alvorlige skader. Men jeg tænker bare, at det statistisk set ikke kan blive ved med at gå godt.«.perd@berlingske.dk 
Interessen for at rejse med bus er i kraftig vækst, men København har ikke faciliteterne til at håndtere presset, og det medfører farlige situationer. En fjernbusterminal er en hasteopgave, lyder det.
Medmindre staten ønsker at tjene mange penge på et TV 2-salg, er der langt flere fordele ved at privatisere TV 2 som en fond. Det mener professor i medieledelse på CBS Anker Brink Lund.»Et salg til en privat virksomhed vil formentlig ikke kunne sikre, at TV 2 fortsætter under samme betingelser som i dag. Derimod kan en fondsløsning sikre, at man både reducerer statens ejerskab på medieområdet, sikrer, at TV 2 er konkurrencedygtigt, og samtidig kan stille de samme public service-krav til TV 2 som i dag. Det vil også være en løsning, der passer godt til TV 2-regionerne, der i forvejen bliver drevet af fondslignende foreninger«, siger han.Ifølge professoren kan man vælge mellem to fondsløsninger: en erhvervsdrivende fond svarende til de fonde, der ejer Carlsberg, Novo Nordisk og Lego, og en fondslignende forening som Realdania og TrygFonden, hvor alle medlemmer gennem et repræsentantskab udpeger ledelsen.»Carlsberg-modellen er sådan set en almindelig privatisering, hvor man lægger værdierne ind i et aktieselskab, som bliver ejet af en fond. Og så skal fonden have en fundats om at drive TV 2 med definerede public service-forpligtelser.Og får TV 2 brug for flere penge, kan man sælge aktier til eksempelvis et mediehus, man ønsker at samarbejde med, eller som folkeaktier.Og så kan man gøre som Carlsberg og have A-og B-aktier, hvor kun A-aktierne har bestemmende indflydelse. Selv om Carlsbergfondet kun ejer 30 pct. af aktierne i Carlsberg, sidder fondet på 75 pct. af indflydelsen«, siger Anker Brink Lund.»Realdania-modellen indebærer, at man laver en fondslignende forening og lader bestyrelsen vælges af et repræsentantskab. Så ville man give licensbetalerne eller abonnenterne - som jo har fi-nansieret TV 2 - større indflydelse. Så giver staten så at sige TV 2 tilbage til befolkningen. Enten ved at alle abonnenter har en stemme eller ved at lade repræsentantskabet udpege TV 2' s bestyrelse«. Mister staten ikke indtægter, hvis man bare omdanner TV 2 til en privat fond? »Jo, det kan staten godt risikere. Men en erhvervsdrivende fond skal blot have en grundkapital på 300.000 kroner. Resten kan man i princippet lægge ind i staten, selv om jeg ikke vil anbefale at tømme TV 2 for værdier. Derimod kunne man sige, at staten forlods fik de mellem 1 og 2 milliarder kroner, som TV 2 formentlig alligevel bliver dømt til at betale i erstatning til staten. Og så kan TV 2 selv beholde sine 300 millioner kroner i frie midler plus det nuværende produktionsapparat«. Kan en fondsløsning sikre, at TV 2 bliver i Odense? »Ja, det kan stå i fundatsen. I Carlsbergs fundats står der eksplicit, at der skal brygges øl på adressen i Valby. Det er derfor, man stadigvæk har et mikrobyggeri der. Hvis man sælger TV 2 til en anden virksomhed, kan man derimod ikke forhindre, at den nye ejer senere ændrer på tingene«, siger Anker Brink Lund.torben.benner@pol.dk Et salg til en privat virksomhed vil formentlig ikke kunne sikre, at TV 2 fortsætter under samme betingelser som i dag.
Staten kan både privatisere og sikre, at TV 2 fortsætter som i dag, ved at omdanne virksomheden til en selvejende fond, siger medieprofessor.
90 ÅRTove-Birgitte Englev, mariner, folkeskolelærer og jurist, Mørdrup. Tove-Birgitte Englev blev født i Næstved og familien boede i en årrække i Frankrig. Efter studentereksamen startede hun på Det Kgl. Musikkonservatorium.Senere blev hun både mariner, folkeskolelærer og jurist. Hun har boet i udlandet i bl. a. Italien, USA og flere steder i Sydamerika.Hun har i 47 år været gift med Peter Englev. Han blev udstationeret for FN til Colombia og Bolivia, og Tove-Birgitte Englev arbejdede som konsulatsekretær på de danske ambassader.Parret bor i Mørdrup, hvor hun har været menighedsrådsmedlem og kordegn.85 ÅRSvend-Aage Mattson, fhv. turistchef, Haderslev. Svend-Aage Mattson startede ungdomsårene til søs. Efter endt skolegang i 1948 blev han elev på Sømandshøjskolen i Svendborg, hvor han var på skoleskibet Arken. Livet til søs var ikke det rigtige, så han kom i lære som radiotekniker.Herefter blev han optaget på pilotuddannelsen i Flyvevåbnet. Han blev dog ikke pilot, men fortsatte som velfærdsofficer. I 1964 blev han journalist ved Dannevirke og senere Jydske-Vestkysten. Svend-Aage Mattson har siddet i Haderslev byråd i 12 år, bl. a. som borgmesterkandidat for Venstre. Han har desuden været turistchef i 19 år.60 ÅRAnne-Sophie Bergmann Steen, skoleleder, København.Anne-Sophie Bergmann Steen voksede op i Gøteborg.Som blot 14-årig stak hun af til København. I 1975 vendte hun tilbage til Gøteborg for at gå på Kunsthåndværkerskolen.I 1986 var hun med til at grundlægge Gøglerskolen, som var et projekt for arbejdsløse unge.Gøglerskolen blev senere blev til Afuk, Akademiet For Utæmmet Kreativitet. Anne-Sophie Bergmann Steen er nu skoleleder på Afuk, der siden er vokset til tre forskellige skoler, bl. a. med Danmarks første videregående nycirkusuddannelse.Hun har også etableret en professionel artistuddannelse og iscenesat en nycirkusforestilling.Anne Løkke, professor, Valby.Anne Løkke er uddannet historiker og har i snart 30 år været tilknyttet Historisk Institut/ Saxo-Instituttet ved Københavns Universitet.Først som stipendiat, siden adjunkt og lektor og fra 2008 som professor med særlige opgaver. Anne Løkke har i sin tid som historiker især forsket i kroppens historie, sundhed og sundhedsvæsener.Hun har skrevet flere bøger og har også videnskabelige udgivelser bag sig, bl. a. bogen Patienternes Rigshospital 1757-2007, der blev udgivet i 2007. Anne Løkke blev i 2009 medlem af Det Kgl.Danske Videnskabernes Selskab.I 2014 modtog hun Dansk Magisterforenings forskningspris.Jens Ole Bille Jensen, kreditkonsulent, Vejle. Jens Ole Bille Jensen indledte sin karriere i bankverdenen i Jelling Sparekasse, hvor han var elev. I 1978 kom han til Egnssparekassen i Horsens og efter nogle år blev han i 1985 filialchef for afdelingen i Hornsyld. Fusioner i bankverdenen har op gennem årene ført til, at Jens Ole Bille Jensen har bestredet poster på adresser både i Horsens, Vejle og andre enheder i det østjyske område. I 2010 fik han job ved Spar Nord Bank i Horsens.Siden er det også blevet til et skift til afdelingen i Kolding. Fritiden bruger Jens Ole Bille Jensen på familien og også gerne på liebhaverbiler, som er en af hans passioner.Bernie Pedersen, salgsdirektør, Skælskør. Bernie Pedersen indledte karrieren hos Mærsk i 1975.De seneste 40 år har han været beskæftiget inden for den finansielle verden. Han fik sin start hos Provinsbanken, hvor han var med til at bygge bankens aktieanalysefunktion op fra bunden. Ved en fusion i 1990 kom Bernie Pedersen i stedet til Danske Bank.Senere blev han ansat ved Tryg Forsikring, hvor han havde ansvaret for Trygs investeringer i danske aktier.Fra 1995 stod Bernie Pedersen for salg til institutionelle kunder hos firmaet Bankinvest, indtil han i 2015 blev hentet til Absalon Capital som selskabsdirektør.

På Sølvtorvet er håndværkerne i gang. Det har de været en rum tid, og resultatet af deres banken, boren og regeren bliver endnu en Netto-butik, selv om der faktisk ligger nogle stykker i forvejen sådan indenfor rimelig rækkevidde, herunder en på Blegdamsvej, en på Nørreport og en i Sølvgade.Men nu kommer der altså endnu en, og den kommer til at ligge i den bygning, der tidligere husede en - ikke synderligt velbesøgt - thailandsk restaurant og en café uden nogen videre synlig identitet.' Eastern Corner' var navnet, og før det blev til and i rød karry og jasminris i dampende bunker, lå der en bar med det nordamerikansk klingende navn ' Silver Dollar', en bule af vistnok værste skuffe, hvor flabede fætre godt kunne risikere at få et par over nakken - især hvis de var langhårede og så hovne ud.For endnu længere tid siden stod der ' Restaurant Corner' på facaden, og i det etablissements storhedstid, var der mulighed for både jazzmusik og noget at spise og drikke - Dan Turèll har levende beskrevet, hvorling, ledes han en hel uge i træk hver aften lyttede til den amerikanske pianist Earl Hines, som var på programmet der i 1960' erne.Det vil ikke ret mange hverken vide eller tænke over, når supermarkedet om et par måneder skinner gult og stærkt med den karakteristiske skottehund som logo. Og det er der for så vidt heller ingen grund til at lamentere over; verden forandrer sig, byen er en levende størrelse, en molok, der æder sine egne børn for at kunne vokse og forny sig.Så ude på Strandlodsvej på Amager er der på relativt kort tid vokset et helt nyt kvarter frem. Hvor der tidligere var sådan lidt halvforfalden småindustri, en autoophugger og et bilværksted med speciale i gamle Corollaer og Kadetter, ligger der nu stolte knejsende beboelsesejendomme, sushi-barer og caféer med smoothies, så de forpustede motionsløbere kan få lidt at styrke sig på efter dagens cardio-kilometre.Nogle vil måske nok savne møbellagrene, de tomme gasbetonbygninger og kunne huske historierne om, at der i området var både pornoindustri og meget andet i gamle dage, og der var hverken hipstere, djøf'ere eller cand. mag. er i moderne kultur og kulturformidmen håndværkere, ekspedienter og knejper, hvor folk hed Finn og Svend Aage, som drak hof og røg cigaretter og spiste spegepølse og wienerbrød.Men det er lige meget.For sådan er det ikke længere, og det er udtryk for en absurd nostalgisk sentimentalitet at ønske de nye huse og indbyggere væk og borte.Nede i Nordre Frihavnsgade lå der engang en tre-fire slagtere, to osteforretninger, et par viktualiehandlere og en isenkræmmer, som også havde glas og porcelæn. Sidstnævnte har for længst kalket vinduerne, men til gengæld ligger der nu en butik, som sælger naturvin og økologisk gin - og der er ikke den variant af elegant lingeri, der ikke forefindes i mængden af butikker med ting til damer. Det er fint, medmindre man står og mangler eksempelvis en pakke herrelommetørklæder, et sort slips eller en paraply; så må man ind til byen. Og det er godt. For så kommer man lidt ud, får cyklet sig en tur og mulighed for at tænke over, at København faktisk slet ikke er én by, men mange.Kernen er K, men ude omkring ligger så satellitterne Nørrebro, Vesterbro, Østerbro - og endnu længere ude Nordvest, Sydhavnen, Valby og Frederiksberg, der alle har deres egen stemning og udvikler sig på forskellig vis.Ude i Nordvest, for enden af Fasanvej er en Lidl vokset frem, dér i det underlige grænseland mellem Frederiksberg og Ydre Nørrebro - området med Højbanen, det gamle Novo Nordisk - og brændselshandlere, Harrys Place med den originale Børge og engang en forretning, der solgte parallelimporterede Adidas-sko til fornuftige priser, så det kunne betale sig at tage turen helt fra Sjælør til Fasanen, og når man alligevel var der, kunne man købe sig et par billige andensorteringsjeans hos Nodahls Herretøj på Nørrebrogade, stykket mellem Lundtoftegade og Hyltebro.Nu er der bland selv-slik i rå mængder og interessante tyske varianter af Fanta med smag af mango og lime og tropiske kemikalier.Det skal man ikke kimse af.For man skal huske på, at når forsynet lukker en dør, så åbner der sikkert en Netto. Eller en kaffebar.henrik.palle@pol.dk Verden forandrer sig, byen er en levende størrelse, en molok, der æder sine egne børn for at kunne vokse og forny sig.

Da lægerne på Rigshospitalet 17.maj så på skanningsbillederne, var de ikke i tvivl. Den 72-årige tidligere skolelærer Allan Riise fra Valby skulle have fjernet den svulst, de kunne se på hans bugspytkirtel. En operation var hans eneste chance for at blive helbredt.Svulsten skulle væk hurtigst muligt.Men den første ledige operationstid lå 5 uger og to dage ude i fremtiden - 23. juni.Dagen før fik Allan Riise den nedslående besked af lægerne, at en ny skanning havde vist, at svulsten var vokset, og sygdommen havde bredt sig i ventetiden.Operationen blev aflyst.»Jeg opfattede det som en dødsdom«, siger han.Dermed var Allan Riise kommet i den situation, som mange andre kræftpatienter stod i for mere end 10 år siden. Dengang ventetiderne var så lange, at skanningerne blev forældede, patienterne blev uhelbredeligt syge i ventetiden, og danske kræftpatienter søgte desperat mod de tyske motorveje for at finde hurtigere behandling i udlandet. Det skulle der være gjort op med i efteråret 2007, da regeringen og Danske Regioner blev enige om, at kræft skulle behandles »som akut sygdom uden unødig ventetid«. Men det har hospitalerne i Region Hovedstaden haft sværere og sværere ved at leve op til i år, hvor indførelsen af det nye it-system, Sundhedsplatformen, har sat dem under voldsomt pres.Sundhedsplatformen betyder for det første, at lægerne på nogle afdelinger bruger mere tid foran computeren og dermed har mindre tid til at behandle patienter.Det betød, at Region Hovedstaden i juli måtte erkende, at den i 39 tilfælde havde brudt loven om maksimale ventetider i patientsager om brystkræft, modermærkekræft og hoved-halskræft.For det andet har Sundhedsplatformen sat hele regionens økonomi under pres, fordi den har ført til et fald i antallet af behandlinger, hvilket betyder, at regionen får færre indtægter.I den seneste økonomirapport skriver regionen således, at der er »risiko for«, at den vil få 150 millioner kroner mindre i indtægt på at behandle patienter fra andre regioner. Dertil kommer, at regionen vil miste op til 430 millioner kroner fra staten, hvis hospitalerne i år ikke leverer to procent flere behandlinger, som den skal efter aftalen med regeringen.Regionen polstrer sig derfor mod ubehagelige overraskelser ved at være »tilbageholdende« med at give afdelingerne penge for at behandle flere patienter.»Tidligere var det sådan, at hvis vi behandlede flere kræftpatienter, kunne vi få en meraktivitetsbevilling, men det system er sat helt ud af kraft«, siger klinikchef Jens Hillingsø, der har ansvaret for operation af patienter med bugspytkirtelkræft.Afdelingen er gået fra at operere 97 patienter for bugspytkirtelkræft i 2011 til 192 i 2016, men både sidste år og i år er afdelingens budget blevet skåret ned. Til næste år skal den levere behandlinger for 10 millioner mere, men får budgettet beskåret med 300.000 kroner.Presset har nu fået flere klinikchefer til at advare om, at det går ud over behandlingen af kræftpatienter, som det er sket for Allan Riise. Siden december har ventetiden til operation af patienter med kræft i bugspytkirtlen været 4-7 uger. Klinikchef Jens Hillingsø mener ikke, at afdelingen lever op til intentionen i loven om, at kræftpatienter højst må vente 2 uger på operation. Det har hospitalets direktion meddelt Region Hovedstaden, oplyser vicedirektør Per Jørgensen.»Vi ville meget gerne have opereret Allan Riise. Jeg er frygteligt ked af det på hans og andre ventende patienters vegne«, siger Jens Hillingsø.Direktør i Kræftens Bekæmpelse, Leif Vestergaard Pedersen, siger, at det er »dybt frustrerende«. »Der er patienter, som mister muligheden for at blive helbredt, fordi ventetiden er for lang. Det er regionens ansvar at løse det problem«, siger han.Regionsformand Sophie Hæstorp Andersen skriver til Politiken, at hun er »ked af« den behandling, Allan Riise har fået.Hun har bedt Rigshospitalet om »en nærmere beskrivelse af de problemer, der er med at behandle patienterne så hurtigt, som vi gerne vil«. hans. drachmann@pol.dk Allan Riise blev snydt for livsvigtig..PS side 6.
KRÆFTBEHANDLING Kræftpatienter får igen aflyst planlagte operationer, fordi deres sygdom er forværret i ventetiden. Sundhedsplatformen bremser hospitalernes behandling.
- En tovbane, som ikke kan indpasses i Carlsbergbyen, flyttes til Søndermarken. 
KRONIK Kulturstyrelsens plan om en tovbane i Søndermarken er frygtelig - populis- tiske modeluner hører ikke til i de kongelige haver . 
Jeg har set mange - virkelig mange - forførelseskunster i mit taxa-liv.Der var hende den stangstive massagepige, der ville høre, om jeg ville køre til Valby for et blowjob. Eller den elegante herre i 40' erne, der temmeligt læspende fortalte mig, at han var ejermanden bag verdens lækreste pik! Ja, jeg må nok indrømme, at når forførelsen er rettet mod natmanden i vogn 24, sker det sjældent og altid i en solid brandert. Det er hårdt at sige det, men jeg er langsomt ved at fatte, at det fortæller noget om min markedsværdi på erotik-markedet. Lunten til Taxamandens indre sexbombe er våd som efter et skybrud under den globale opvarmning.Men kunderne? De kan endnu.HER ER DET IKKE alene den ydre skønhed, der tæller. Også positionen og materiel status tæller. Men den materielle rigdom skal præsenteres med beskeden selvbevidsthed. Ikke med en flodbølge af dyrisk lyst eller en detaljeret beskrivelse af egen erotisk ydeevne. Det er mænd, der kan det der. Eller rettere: Selv synes de kan. Talrige er de gange, hvor jeg kunne ønske mig at afbryde forestillingen på bagsædet, som var jeg instruktør: ' STOP - STOP - STOP! Hvis den plade skal give bingo, er det helt andre ord og finesser, der skal til, kammerat!' Men jeg holder min kæft. Det er jo ikke min plads på bagsædet. Og det er jo heller ikke mit ansvar, at idioten på bagsædet lige missede byens mest velduftende krop.HAN ÅBNER SELV døren høfligt og sobert for brunetten med den korte, klassiske nederdel og nattens smukkeste ben. Hun er gudindesmuk.Hver eneste fold i hendes bluse og tasken i mange-tusind-kroners-klassen. Og håret og de velplejede hænder med de røde negle. Rødt mod det lilla! Jeg vælter ud af førerpladsen for i det mindste at sende et signal om limousine-service, inden den velklædte gentleman har klaret alt det, som egentlig er min pligt. I mit firma kalder man det VIP-status. Jeg ligner nu mest en forpustet granitperker, der altid er nogle sekunder bagud. Det er just præcis det, jeg er!OG INDEN JEG når rundt på den anden side, er jeg ved at vælte endnu en skønhed. En endnu skønnere skønhed - i en blond og sofistikeret udgave. Jeg får kontrol over mine 100 kilo lige vel tæt på damen og vil åbne den anden dør til bagsædet. Men den atletiske forretningsmand er hurtig som en kortdistanceløber og afløser mig med et overbærende smil. Han indtager frisk midterpladsen, inden skønhed to smutter ind, tæt på ham, der nu er pakket ind i en sandwich af kvindelig elegance og duft.Jeg får det, jeg fortjener og er ansat til: Den store ære af at lukke døren - forsigtigt.Tantra-taxa!MANDEN PÅ BAGSÆDET er en ekvilibrist i forførerkunsten. Aktiv, men ikke anmassende.Lettere beruset - i champagne, ligesom damerne, formoder jeg.Vovet, men ikke plat.Og de to kvinderELSKER deres natte-kavaler.De taler engelsk - kvinderne med en lettere slavisk/østeuropæisk accent.Men med en præcision, der fortæller, at de arbejder eller studerer i et vestligt univers. Jeg benytter mig af en taxachaufførs ultimative våben.Jeg lytter bare til deres konversation med den fordel, at taxachauffører ikke forstår et ' kuk' udenlandsk og derfor er funktionelt døve.Taxamanden er alt andet end døv! DE ER BEGGE - kvinderne - i modebranchen og har eller er lige ved at afslutte en akademisk uddannelse. Nu handler det om at finde det rette job i det rette land.Den lykkelige, storsmilende mand i midten øser beredvilligt af sin viden fra forretningslivet.Men de er ikke uden flirt, de to kvinder. Den ene hvisker til ham, så kun Taxamanden kan høre det med sin sygeligt, nysgerrige ører: - Hun synes faktisk, du er meget sød.Hun peger på sin endnu smukkere medsøster.Mine egne møgbeskidte, indre billeder af forretningsmanden med de to skønheder på de cremefarvede silkelagner fader stille ud i takt med hans elegante undvigelser. Han sætter dem af på hver deres adresser med et særligt tæt kram og den brede højrehånd tæt på - men anstændige centimeter fra - deres ufatteligt velskabte popoer.PÅ RESTEN AF turen til forstaden rykker han om på forsædet. Han fortæller ærligt om livets sødmefyldte fristelser og lykken i altid at vende hjem til kvinden i livet gennem 20 år.Troskabstesten.Bestået!.Hun er gudindesmuk. Hver eneste fold i hendes bluse og tasken i mangetusind-kronersklassenJeg ved er at vælte endnu en skønhed. En endnu skønnere skønhed - i en blond og sofistikeret udgaveHan fortæller ærligt om livets sødmefyldte fristelser og lykken i altid at vende hjem til kvinden i livet gennem 20 år.
Taxa-chauffør fortæller hver søndag i EKSTRA om livet, tanker og mennesker i vogn nummer 24.
På 17 år er antallet af privat-og friskoler steget til 556. Det er en stigning på 20 procent.Til gengæld er der kun 1.289 folkeskoler - et fald på 23 procent.Det kan ses i opgørelsen af skoleelever, der går i offentlige folkeskoler. Tallene er opgjort af Mandag Morgen og afspejler en folkeskole, som forældrene i stigende grad fravælger.Opgørelsen falder sammen med et forslag fra SF, der vil have skåret i de offentlige tilskud fra staten til fri-og privatskolerne med den begrundelse, at de - efter undervisningsordfører Jacob Marks mening - ikke i tilstrækkelig grad tager deres del af udsatte elever og hjælper dem på ret køl.Men vest for Valby Bakke ser forholdene anderledes ud set fra skrivebordene. Her er mange skoler opstået i det tomrum, som lukkede folkeskoler efterlader i samfundene. Og her afvises opfattelsen af, at friskoler er velnærede og ekskluderende.Blandt kritikerne er skoleleder Jesper Mathiesen fra Gjerrild-Bønnerup Friskole på Djursland. Den rundede i 2016 sit 25-års jubilæum som en af mange lokalskoler, der opstod efter lukningen af den kommunale folkeskole.Hans holdning er klar: »Vi har en skole her, fordi det offentlige ikke ville løfte sit ansvar længere«. Han afviser SF's forslag om at skære i bevillingerne til friskolerne, og han hæfter sig ved, at en friskole som Gjerrild-Bønnerup med sin forankring i lokalsamfundet netop tager alle ind.»Hvad gør man ved et lokalsamfund, hvis man på den måde rører ved det tilskud, som er grundlaget for, at skolen kan fortsætte i lokalområdet? Det er den ene del. Den anden del handler om det sociale ansvar ved, at man har en skole, der afspejler samfundet ude omkring os, og at vi derfor løfter et ansvar i den sammenhæng.Det ansvar løfter vi i høj grad, i kraft af at vi også har elever på den her skole, som har brug for særlig støtte og opmærksomhed«, siger han.Statsstøtte er altafgørendeI hovedstadsområdet er der en tendens til, at vellønnede og veluddannede vælger privatskoler.Udsatte børn er der ifølge kritikerne ikke plads til i privatskolerne. Derfor bør der trækkes i tilskuddene til dem, lyder forslaget fra SF.Men med et sådant forslag rammer man også de lokalskoler, der findes i provinsen i stedet for de nedlagte folkeskoler.»Den opdeling har vi jo ikke herude. Det kan vi simpelt hen ikke tillade os at have, for vi er nødt til at løfte et socialt ansvar for at få en skole til hænge sammen som en lokal skole, som vi har her«, siger Jesper Mathiesen.»Det dér med, at nogle stiller sig op og siger, at de frie skoler på den måde ikke løser en samfundsopgave - at vi stiller os ud på sidelinjen som dem, der tager al flødeskummen og ikke tager det, der hører med til en almindelig sammenbragt æblekage her - det er noget elendigt sludder for at sige det ærligt«. »Statsstøtten er altafgørende. Det er der, det offentlige kommer ind og løfter sin del af ansvaret, ved at stille de her penge til rådighed, for at vi kan løfte et socialt ansvar i lokalområdet«, tilføjer han.søren.astrup@pol.dk Vi er nødt til at løfte et socialt ansvar for at få en skole til at hænge sammen som en lokal skole, som vi har her Jesper Mathiesen, skoleleder.
Flere friskoler, færre folkeskoler og politisk krav om at skære i privatskolernes tilskud. Men det er forkert, for vi tager også mod udsatte børn, siger friskoleleder.
Lundbeck er ramt af et massivt kopiangreb på sit vigtige amerikanske marked.Ikke færre end 14 kopifirmaer har kastet sig over det danske medicinalselskab i et forsøg på at få fat i Lundbecks topprodukt mod depression kaldet Trintellix.De sultne kopiselskaber går målrettet efter et Lundbeck-væksthåb, som allerede næste år sandsynligvis vil blive Valby-selskabets bedst sælgende produkt. Ifølge estimater fra Bloomberg Intelligence vil midlet Trintellix i 2019 således sælge for omkring 2,8 milliarder kroner ud af en samlet omsætning på knap 18 milliarder kroner.De 14 kopiselskaber har alle indsendt såkaldte registreringsansøgninger på Lundbeckproduktet til de amerikanske myndigheder, hvilket er det første skridt i retning af at kunne sende en kopi på markedet.Det har fået Lundbeck til at svare igen med en byge af retssager. I løbet af januar anlagde det danske selskab hele 16 separate sager mod kopiproducenterne i to forskellige amerikanske stater.Fra Lundbecks amerikanske direktør, Peter Anastasiou, lyder vurderingen, at det danske selskab har fat i den lange ende.»Vi mener, at vores patent er meget stærkt.Det er standardprocedure i industrien, at andre selskaber på et bestemt tidspunkt kan indlevere en ansøgning til de amerikanske lægemiddelmyndigheder,« siger Peter Anastasiou.Men nu skal I altså til at bruge en masse penge på advokater for at forsvare et patent, som løber i mange år frem. Hvordan har du det med det? »Det er bare sådan, det er. Vi var forberedte og er ikke blevet overraskede over, at vi blev ramt af de her sager,« siger Peter Anastasiou.Allerede i midten af januar lavede Berlingske Business en kort overflyvning af Lundbecks patentkvaler i USA. Siden er sagskomplekset vokset ganske voldsomt.Hvor Lundbeck tidligere primært var omgivet af mindre kopiselskaber, er der nu også kommet større spillere på banen. Senest har den globale kopikæmpe Sandoz meldt sig i køen. Lundbeck har derfor pudset to forskellige advokathuse på det Novartis-ejede kopiselskab i sager, som kører i henholdsvis Delaware og New Jersey.Til at føre sagen i New Jersey har Lundbeck udpeget advokatfirmaet McCarter &amp; English, som er et af USAs ældste advokathuse, der beskæftiger omkring 400 advokater i ni forskellige byer.USA klart dyrestMed de mange kopiangreb på bagsmækken kommer Lundbeck til at samle advokatregninger op for millioner, når medicinalselskabet over de kommende måneder og muligvis år sender jurister i marken for at forsvare sit topprodukt.Ifølge forskningspublikationen »Capturing Value from Intellectual Property in a Global Environment« fra 2017 er USA uden sammenligning det dyreste land i verden at køre retssager om patentspørgsmål i.»At få en sag gennem retssystemet koster et sted mellem en og ti millioner dollar i gennemsnit afhængigt af kompleksiteten. Sagsomkostningerne er i de fleste europæiske lande 10-20 gange lavere end i USA,« fremgår det af publikationen.Det kan altså blive en dyr omgang for Lundbeck at skulle drive hele 16 patentsager gennem det amerikanske system.Når det kommer til stridens kerne, burde det danske medicinalselskab have stærke kort på hånden, da to patenter tilknyttet Trintellix først udløber i 2027, mens et tredje patent er holdbart helt indtil 2031.At kopiselskaber går på jagt efter patentbeskyttede medikamenter skyldes primært, at der er udsigt til en kæmpe økonomisk gevinst ved at komme først på markedet med en kopi.I det amerikanske system er det sådan, at det første generiske selskab, der kommer på markedet med en kopi, vil opnå 180 dages eksklusivitet i forhold til de andre kopiselskaber.I 2017 solgte Lundbecks Trintellix for knap en milliard kroner på det nordamerikanske marked. Det er en stigning på næsten 40 procent i forhold til 2016.thmo@berlingske.dk Fakta: RETSOPGØR USA vader i patentslagsmålAmerikanske advokathuse med speciale i patentsager har kronede dage. I perioden fra 2000 til 2012 er antallet af pantentslagsmål i de amerikanske retssale på det nærmeste eksploderet.
Lundbeck bliver bestormet af en kødrand af selskaber, som vil kopiere det danske medicinalselskabs store væksthåb mod depression i USA. Lundbeck har indledt et større retsopgør mod 14 forskellige kopifirmaer.
Brugtvognsforhandlere, ejendomsmæglere og journalister.De fleste af os kender den sammenstilling. De tre faggrupper regnes ofte som nogle af landets mindst troværdige.Personligt har jeg kun dårlig erfaring med brugtvognsforhandlere, så de seneste biler er købt nye. Ejendomsmæglere har jeg ikke stor erfaring med, dog har jeg en helt ny erfaring, jeg ikke bryder mig særlig meget om.Og hvad vedrører journalister, så kender jeg ganske mange meget ordentlige og hæderlige journalister gennem et langt liv i og på siden af faget.De fleste af os har også hørt om begrebet " et ejendomsmægler-vandkik". Det er opstået, fordi ejendomsmæglere ikke så sjældent skriver om kik til hav og andet vand, selvom man virkelig skal spærre øjnene meget op og strække lang hals for de pågældende steder at se bare en snas af vandet.Jeg ved ikke, hvordan man uddanner ejendomsmæglere, og hvem der lærer dem at skrive kreativt. Men de skal jo sælge boliger, og de skal jo helst beskrive den pågældende ejendom eller lejlighed så attraktivt som muligt. Kreativiteten er ofte meget stor, og jeg morer mig indimellem med at læse det lidt svulstige og voluminøse sprog, når den får på alle tangenter. Forleden læste jeg for eksempel i min lokalavis i Valby om et helt nybygget dobbelthus, hvor den ene halvdel koster tæt på fem millioner: " Man kan både mærke og se kvaliteten bag netop dette type dobbelthus med flere gennemtænkte detaljer." Lad gå med sproget, personen kan ikke skrive dansk, men det kunne vel også lige mangle, hvis der ikke var " flere gennemtænkte detaljer" til fem millioner kroner. En anden annonce i samme gratisavis skriver om " køkkenalrum og altanprojekt". Hvordan skal altanprojekt forstås? Er altanen der, eller er der blot mulighed for at etablere den? Det er jo rart at vide, når man skal betale helt tæt på fire millioner kroner for 96 kvadratmeter lejlighed.Meget er i gåafstand, tæt på alting og med dejlige, frodige haver. Sjældent taler man ærligt om et reelt håndværkertilbud.Forleden blev jeg ikke så lidt forbavset, da jeg så mit eget sommerhus i Nordsjælland tone frem som første foto på en salgsannonce for bagboens eller naboens hus.Første foto viste mit og flere andres huse med en storslået udsigt til det store hav - og endda lanceret med udsigt til selveste Kullen. Jeg spærrede godt nok øjnene op, da en bekendt havde sendt mig salgsannoncen.Jeg følger ikke selv meget med i den slags.Den lokale ejendomsmægler havde fået fotograferet huset fra en vinkel, som slet ikke findes, selv hvis man ikke kravler allerøverst op på toppen af husets tag, bruger en drone eller en endog meget lang teleskopstang. Jeg studsede virkelig og tænkte mit. Jeg kontaktede derfor den pågældende mægler og spurgte, om han var ved at forsøge at sælge mit hus. Han svarede: " Vi bruger Danmarks største fotovirksomhed, der har specialiseret sig til foto af huse for ejendomsmæglere.Jeg vil straks forespørge dem og komme tilbage til dig." Jeg har stadig intet hørt efter seks dage.Den store fotovirksomhed ville jeg nu nok ikke være så stolt af at anvende, når den specialiserer sig i reelt at være utroværdig og direkte forvanskende i sin arbejdsmetode.Jeg skal ikke her vise det anvendte foto, men jeg kan vise, hvordan udsigten reelt ser ud lige nu. Der kan selvfølgelig med flid og sav og saks sagtens klippes en hel masse og skabes en langt bedre udsigt til det åbne hav fra den i øvrigt pragtfuldt beliggende grund. Men vil man se på havet som forevist i annoncen, så må man altså bygge tagterrasse over skorstenen, købe en luftballon eller investere i en drone at sidde i, når man vil se meget hav.Og måske endda ane Kullen i Sverige. Nu forstår journalisten i hvert fald bedre, hvorfor ejendomsmæglere også optræder langt nede på listen over de mest troværdige faggrupper.bagsiden@k.dk Fakta: Hus og hus imellemJournalist og forfatter Peter Olesen skriver en gang om måneden om byudvikling, bygningskultur og renoveringer - både de gode og de dårlige - i Kristeligt Dagblad.Peter Olesen har siden 1988 udgivet en lang række bøger om arkitektur. Han er en meget benyttet foredragsholder og en flittig debattør om arkitektur, sorg, savn og livsglæde.
hus og hus imellem Ejendomsmæglere regnes ikke blandt landets mest troværdige. Og det kan der være gode grunde til, skriver Peter Olesen med baggrund i en personlig erfaring.
For godt 10 år siden skrev jeg en lille historie om mit syn på georginer gennem årene til Geografisk Haves årsskrift.Den historie kom jeg til at tænke på, da jeg i lørdags på en helt uventet solrig og tør dag brugte et par timer i georginebedene.Det var den store omgang, efter al den regn, dag ud og dag ind. De grimme, halvvisne blomster skæres væk, så svulmende knopper og smukke blomster kan få scenen for sig selv og brillere.Enkelte georgineplanter er væltet ind over naboplanterne, men det ser ud til de trofast blomstrer videre, og de får lov at blive hængende, jeg retter dem ikke op.Jeg gik og glædede mig over, hvor skønt det er at stå med saksen og trylle så megen skønhed frem. For rigtig skønt er det jo først, når de halvvisne blomster er fjernet.Vi har to lange georginebede, der står på hver side af en bred græssti, begge bede har en vandgran-hæk i ryggen.Det ene bed kan glæde sig over morgensolen og det andet aftensolen. Netop som jeg står og klipper løs i den mandshøje laksefarvede til rødorange Ace of Summer Sunset med store, perfekte blomster rammer aftensolen ind i bedet. Der blev i den grad solnedgang med rødorange farvemættet kraft, skønt, skønt! Min historie er den, at jeg i de unge år slet ikke var vild med georginer. Som landskabsarkitekt-studerende i 1970' erne på det gamle universitet Landbohøjskolen var georginer ikke noget, der optog os. Georginer var vulgære, alt for stive, svulstige og påtrængende.Derfor kom der heller ikke georginer i de første fem haver, familien fik.Ganske vist savnede min mand georginer, tiltagende meget. Svigermor havde jo haftprægtige georginer i haven, og svigermors bror Henry var inkarneret dyrker og leverede georginer til Måløv Kirke, hvor han var kirkesanger. Den gik således ikke længere, da vi kom til vor nuværende have, den sjette i rækken.En dejlig dag først i juni omkring 2002 tog jeg på det gamle Grønttorv i Valby og købte stort ind. En venlig gartner havde tilfældigvis 40 georginer til salg. De var i store potter og netop begyndt at sætte grønne skud. Der var ingen sortsnavne eller farveangivelser, men han betroede mig, at der var mange forskellige slags og farver. Lige noget, jeg kunne glæde manden med, en stor flok spraglede georginer. Det blev en glædens dag, da de kom i jorden som en lang og bred hæk gennem køkkenhaven.En skønne dag i juli viste den første blomst sig. Den var højrød og pomponagtig. Rigtig fin! Den næste var også rød pompon, og den tredje magen til. Alle blev de ensartede, røde pomponer. Det så hammergodt ud med en knaldrød streg gennem haven. Landskabsarkitekten blev glad, og hendes mand blev glad for, at der endelig var kommet georginer i haven.Lige siden har vi haftgeorginer i haven, i tiltagende mængder. Desværre forsvandt de knaldrøde pomponer den første vinter. Vi havde, lige efter bogen, gravet dem op efter første nattefrost og lagt dem til opbevaring i laden. Da familien var taget på skiferie, kom der hård frost, og det blev knoldenes endeligt. Vi havde ikke isoleret dem tilstrækkeligt, og hver en knold gik til.Jeg er absolut blevet ven med georginerne, ja, faktisk er jeg vild med havens spraglede georginebede. Hvert år køber vi lidt nyt, og hvert år går nogle knolde til under opbevaringen. Det sidste skyldes dog ikke frost, men udtørring eller svamp. Vi har lært lektien med frostfri, kølig opbevaring ved ikke under fire grader.Georginer er stadig stive, vulgære og påtrængende. De har ej heller nogen blomsterduft, men de kan noget med farver. Heftigt, iøjnefaldende og kortvarigt. Det sidste er også en slags kvalitet, akkurat som forårets tulipanflor er kortvarigt og uundværligt.Tag på besøg i georginehaver og find din favorit og køb den til foråret. Tag på planteskolen og køb tulipanløg med nye farver og former, læg dem straks i jorden og glæd dig over at noget nyt allerede er på vej. Dahlia er i øvrigt det botaniske navn for georgine.Dansk Dahlia Selskab har en hjemmesiden med et flot blomstergalleri, der rummer 300-400 forskellige georginer.bagsiden@k.dk Fakta: GøremålHiv ukrudt op, før det spreder frø.Tag frø af de bedste tomater og gem.Spis hver dag af havens grøntsager.Lav tomatpuré af overskudstomater.Flyt frøsåede fingerbøl, hvorhen du ønsker.
i haven Georginer er stive, vulgære og påtrængende og har ingen blomsterduft. Men de kan noget særligt med farver.
Det er på vej hen over the Bay Bridge ind mod San Francisco, at fornemmelsen af at være ankommet virkelig indfinder sig.I horisonten indhyller tågen eventyragtigt toppen af San Franciscos højeste bygninger. Over broens stålwirer passerer en flok brune pelikaner i V-formation.Mod nord ligger tankskibe for anker på stribe i det spejlblanke vand.Under lejebilen larmer dækkene mod asfalten.Luften igennem det åbne vindue føles frisk og kølig.Det her er, hvad folk kommer til San Francisco for, tænker jeg.Storslået og råt på en gang. Med plads til at slå ud med armene og tænke.Ikke så mærkeligt, at Californien har produceret så mange kunstnere og iværksættere og er den sjettestørste økonomi i verden.Selvfølgelig er det ikke sådant hele tiden.Et par kilometer efter at broen har passeret Skatteøen (det hedder den faktisk) og drejer ind over land, bliver San Francisco pludselig grim. Beton mod beton. Med affald i vejsiderne.Tågen virker ikke længere eventyragtig, men kaster et trist, hvidt lys over dag og byens bagside.Jagten på et sted at bo er heller ikke en vals gennem en blomstereng. Mange lejligheder er slidte, men stadig dyre. Mange unge tech-fyre fra Silicon Valley vil hellere bo i San Francisco frem for San Jose. Det har fået it-giganter som Apple, Google og Facebook til at etablere særlige pendlerbusser for deres ansatte, og kombineret med jobvækst og konstant tilstrømning af nye tilflyttere er kvadratmeterpriserne eksploderet, og San Francisco er blevet en af de dyreste byer i verden. Gennemsnitsprisen ifølge rentcafe.com for en toværelses på 65 kvadratmeter er nu ca. 3.100 dollars, og så er der stadig kameler, der skal sluges. Jyllands-Postens nye hovedsæde i Nordcalifornien ligger derfor i Oakland, hvilket kan sammenlignes med at bo i Valby frem for København. Gadens navn er ganske charmerende det franske ord for "velkommen" - bare stavet forkert.Men selv når adressen er på plads, der er søgt om amerikansk sygesikring, telefonselskabet endelig har installeret internet, og der ligger en nøgle til en nyindkøbt bil i lommen, er trængslerne for en tilflytter ikke forbi.Nok er her vide rammer, men her er også mange regler.Californien forlanger f. eks., at nyankomne med hensigt om at blive senest 10 dage efter ankomst anskaffer sig et californisk kørekort, hvilket i øvrigt også gælder tilflyttere fra andre stater i USA.Det kan slet ikke lade sig gøre.At få et kørekort kræver både en teoriprøve og en køreprøve (jeg kan næsten ikke vente), men der er tre ugers ventetid på at bestille en tid hos DMV (Afdeling for Motorkøretøjer).Møder man bare op, ender man i en kø på 30 meter, selv hvis man kommer kl. 07 - en time før åbningstid, og når man endelig når frem til skranken, får man udleveret en blanket og får besked på at komme tilbage en anden dag med andre dokumenter.En amerikansk bekendt griner, da hun hører historien og konstaterer: »Når du har været hos DMV, så har du haft "the real american experience".« Uden tvivl den første af mange.heidi.plougsgaard@jp.dk Nyankomne med hensigt om at blive skal senest 10 dage efter ankomst have anskaffet sig et californisk kørekort.
Brev fra San Francisco At flytte til USA er vældig spændende, men kommer også med mange praktiske udfordringer.
Du kan være helt sikker på, at ceremonien i kirken bliver afsluttet med et »amen«. På samme måde har Lundbeck efterhånden gjort det til en tradition at opjustere forventningerne til resten af året, når de fremlægger deres regnskab.Onsdag var ingen undtagelse, da administrerende direktør hos Lundbeck, Kåre Schultz, præsenterede et solidt regnskab for første halvår og opjusterede forventningerne til 2017.Virksomhedens omsætning steg i første halvår med 13 pct. sammenlignet med første halvår af 2016, og driftsresultatet og bundlinjen blev henholdsvis fordoblet og næsten tredoblet.»Vi opjusterer de finansielle forventninger for hele 2017 på baggrund af de stærke resultater i første halvår, hvor vi havde den højeste halvårsomsætning i virksomhedens historie.Vi er således godt på vej til at opnå Lundbecks bedste finansielle resultater nogensinde,« siger Kåre Schultz.Lundbeck forventer nu en omsætning på 16,7-17,5 mia. kroner mod tidligere 16,5-17,3 mia. kroner og et driftsresultat (EBIT) på 4,1-4,5 mia. kr. mod tidligere 3,6-4,0 mia. kr.Fri for amerikansk prispresDa Kåre Schultz' tidligere arbejdsplads Novo Nordisk offentliggjorde deres halvårsregnskab onsdag, var meldingen, at prispresset på det amerikanske marked, som medicinalgiganten har kæmpet med i 2016 og 2017, bliver værre i 2018.Anderledes så det ud i Valby, hvor Lundbeck holder til. Her er man ikke i samme grad påvirket af det prispres, der tynger storebroderen fra Bagsværd.»Der har hele tiden været prispres i USA, men vi ser ikke nogen ændring af situationen,« siger Kåre Schultz.Ifølge den administrerende direktør er det ikke fordi, den medicin til behandling af psykiske lidelser, som Lundbeck specialiserer sig i, går fri af prispresset.»Nej, det vil jeg ikke sige. Det er produkter, hvor en meget stor del af markedet er generisk med nogle meget lave priser, men vi har nogle produkter, der er nye og som tilbyder en meget høj værdi til patienterne, og derfor kan vi se, at vi er i stand til at holde priserne,« siger han.Overrasket over gamle midlerSenioranalytiker i Sydbank, Søren Løntoft, kalder Lundbecks regnskab for »rigtig stærkt«, men er også overrasket over, at både virksomhedens nye og gamle lægemidler har klaret sig godt.»Der er mange nye midler, som klarer sig bedre end forventet og bidrager til væksten.Samtidig er jeg overrasket over, at nogle af de midler, der er løbet af patent, klarer sig bedre, end man havde frygtet til trods for kopikonkurrence, og det, tror jeg, bidrager til gårsdagens opjustering,« siger Søren Løntoft.Samtidig er han imponeret over den kontrol, som Lundbeck har med sine omkostninger.»Lundbecks omkostningsstyring har også været rigtig god i dette kvartal, og man nyder stadigvæk godt af den spareplan, som Kåre Schultz fremlagde for efterhånden to år siden,« siger han.Selv om Lundbecks seneste regnskab bød på den største halvårsomsætning i virksomhedens historie, faldt kursen på aktien med 4,9 pct. Men det skal man ikke lægge for meget i, mener Søren Løntoft.»Regnskabet er bedre, end markedet forventede, og jeg synes ikke, at regnskabet berettiger et kursfald. Så min umiddelbare vurdering er, at nogen benytter i dag til en gevinstindtagning oven på en stærk 2017-performance,« siger han.Til trods for det markante kursfald kan Kåre Schultz indtil videre konstatere en aktiestigning på ca. 180 pct. i sin regeringstid i Lundbeck.skva@berlingske.dk micn@berlingske.dk 
Onsdag præsenterede medicinalvirksomheden Lundbeck deres regnskab for årets seks første måneder, og traditionen tro resulterede det i, at forventningerne til resten af året blev opjusteret.
Sommeren har meldt sin ankomst, også med de sommetider lidt for varme eftermiddage på kontorerne rundt omkring i Danmark. Moderne erhvervsbygninger er nemlig godt isoleret med en tæt vinterfrakke til at kunne holde den danske efterårs-og vinterkulde ude, men om sommeren oplever mange virksomheder udfordringer med at kunne holde en behageligt kølig temperatur indendørs.Det skyldes især, at det i mange år har været moderne at bygge med store glaspartier og panoramavinduer, men de store ruder gør det svært at forebygge varmeproblemer i årets solrige måneder, forklarer Henrik Bøgeskov: »De fleste vil gerne have nogle store, flotte vinduer, som de kan kigge ud af. Men det giver ofte en overophedning, selvom mange bygninger i princippet er så godt isoleret, at de også burde kunne holde sommervarmen ude og sikre en stabil temperatur året rundt. Men selvom man benytter moderne trelagsvinduer, har de svært ved at modstå selve strålingen fra solen, og der skal meget lidt sol til, før det bliver for varmt på mange danske arbejdspladser.En del steder har man energioptimeret så meget for at spare på varmen om vinteren, at alene det, at der er mennesker i bygningen og man tænder et par lamper, kan være nok til at varme bygningen op til stuetemperatur. Dertil kommer, at i mange større, danske erhvervsbygninger kan vinduerne ikke åbnes vilkårligt ved spontant behov,« siger han.Havvand og haveslangerFlere større virksomheder har gennem de senere år fundet en god løsning i fjernkøling, som kort fortalt simpelthen fungerer ligesom fjernvarme.Det vand, der bliver sendt gennem en veksler er bare koldt i stedet for varmt. Hofor udnytter opsamlet havvands kølekapacitet til at køle almindeligt ferskvand ned til seks grader, hvorefter det sendes ud til kunderne gennem lange ledninger, som Henrik Bøgeskov meget prosaisk kalder ' haveslanger'.»En af fordelene ved at gøre, som vi gør, hvor vi bruger havvand i vores køleanlæg er, at vi sparer op til 70 pct. af den CO2-udledning, som ren el-nedkøling af luften i bygningerne ville medføre. Vi bruger kun ganske lidt el, og på den måde er det en både miljøvenlig og relativt billig løsning,« forklarer han.Geografiske udfordringerTrods de økonomiske og miljømæssige fordele ved fjernkøling; en metode, der i mange år har været brugt i eksempelvis Sverige og Finland, er det i Danmark indtil videre kun få, store udbydere - som Hofor samt Høje Taastrup og Frederiksberg Forsyning - der tilbyder det.Der er også stadig relativt få kunder - i Hofor 62. Men aktiviteten giver allerede et solidt overskud: i 2016 14,4 mio. kr. ud af en omsætning på 44,7 mio. kr.Udfordringen fremadrettet er blandt andet geografisk og infrastrukturel: Det kan simpelthen ikke betale sig at anlægge slangerne til at transportere kølevandet i områder, hvor der ikke er en stor kundetæthed.»Vores kunder, eksempelvis Magasin, Arp Hansen Hoteller og Hotel D'Angleterre, ligger typisk ret tæt på vores køleanlæg ved de gamle turbinehaller. Det skyldes, at det er dyrt at skulle anlægge lange ledninger ud af byens centrum, med mindre det er til et område som f.eks. Ørestad, hvor der potentielt er mange kunder.Men hvis det er en lille frisør i Valby, der ringer til os og beder om et tilbud på køling, hvor vi ville være nødt til anlægge en 2 km lang ledning, så er vi ikke konkurrencedygtige. Det er derfor, vi i vores forretningsmodel starter med at afdække nogle områder, hvor der er stor kundetæthed, så det kan betale sig at anlægge ledninger der,« uddyber Bøgeskov.Langt hovedparten af de kunder, der køber fjernkøling hos Hofor, gør det med henblik på såkaldt ' komfortkøling', hvor formålet er at etablere en indendørs temperatur, som er behagelig for medarbejderne, kunderne og andre, der færdes i bygningen.Fakta: BLÅ BOGHenrik Lorentsen BøgeskovChef for fjernkøling i Hofor.Alder: 45 år.Karriere: Uddannet bygningsingeniør fra DTU i 1996. Har gennemført en HD og læst psykologi som tilvalgsfag på Københavns Universitet. Bøgeskovs karriere startede hos Per Aarsleff, hvor han var henholdsvis salgsdirektør og entrepriseleder indtil 2003.Herefter arbejdede han fra 2003-2011 i Rockwool International som blandt andet Project Manager og Senior Project Manager. I 2011 blev han ansat i Hofor som chef for fjernkøling.Privat: Bor sammen med sin hustru i København. I sin fritid holder han meget af at færdes i naturen og går blandt andet på jagt. Han løber, og har gennemført flere maratonløb.
Fjernkøling er en ny måde at køle blandt andet butikker, hoteller og kontorer på. Selv om Hofor indtil videre kun har 62 kunder på området, har chefen for det kunnet fremvise et overskud på 14 mio. kroner i 2016.
Der står hverken café eller cuisine nogen steder på Sundbyvestervej.Faktisk har det forudsætningsløse publikum (folk, der ikke bor på Amager) meget få muligheder for at vide, at gulstenshuset i parcelhusstil gemmer på en betragtelig lokal succes.Baglokalet hedder stedet, som er en del af fodboldklubben Fremad Amagers klubhus.Her har man i flere år kunnet få varieret mad lavet fra grunden og til en rimelig pris. Stedet er derfor blevet til et nemt, praktisk og behageligt hideaway for børnefamilier, der trænger til at komme lidt ud, men ikke har lyst til eller brug for at spise ' fint'. Baglokalet er en slags sfo eller ffo (forældrefritidsordning) med cafékøkken samt - og det er rigtig vigtigt - adgang til indhegnede boldbaner, hvor børnene nærmest uden opsyn kan løbe energien af sig.Her er plads til omkring 30-40 gæster, og denne helt almindelige onsdag er her stopfuldt. Ved indgangen er der en slags alrum med langbord, brætspil, playstation og bordfodbold, hvis håndtag bærer præg af, at børn godt kan lide fritter. I den anden ene af lokalet - de to afdelinger er adskilt af tunge gardiner, hvilket trods de mange børn sikrer et behageligt lydniveau - er cafédelen med frit udsyn til det åbne køkken. Her både bestiller og henter man.Tillid på amagerkanskDet gælder også drikkevarerne, som er tilgængelige i en selvbetjeningsbar.Her kan man selv tanke fadøl, rødvin (der er kun den ene slags, som ved Ibyens besøg er spansk, letkrydret og letdrikkelig), og ikke mindst kan ungerne hente diverse sportsvand, som på trods af navnet Frem intet har at gøre med rivalerne i Valby, men kommer fra Ribe.Ved afsluttende betaling fortæller man simpelt hen, hvad man har hentet i baren. Sådan staver man til tillid på amagerkansk.Baglokalet er styret af professionelle kokke, men fungerer desuden som madskole for elever med blandt andet andet adhd og autisme. Køkkenet laver altid en dagens ret, som sjældent fornærmer nogen og koster 65 kroner. Vil man gå helt amok, kan man kaste sig ud i en trerettersmenu, der kaldes mad på fad.Første ret denne aften er et velstegt stykke laks med quinoa, mango, koriander og lidt chili. Denne anmelder er generelt ikke stor fan af mango, som meget let kan blive en parfumeret omgang, men i dette tilfælde blender frugten fint ind i resten af den velbalancerede lille ret.Hovedretten, hot pot, er et studie i simremad: langtidsstegt oksekød med jordskokker i rustikke stykker. Lidt rigeligt salt, men ellers generelt et styrkende måltid.Ekstremt sympatisk stedDesserten er pandekager med kandiseret græskar og havtorn. Sødt, men langtfra alt for sødt, så både børn og voksne kan være med. Variationen er stor, og rundt om bordet får man blandt andet vegetarisk bygotto, der er lidt til den ferske side, men hurra for overhovedet at have en vegetarret.Populær er selvsagt også stedets burger med hjemmelavede boller, en rosa bøf og hjemmelavet ketchup. Den enhåndsbetjente sag størrelse bøfsandwich+ koster beskedne 50 kroner.Ekstremt sympatisk pris - ekstremt sympatisk sted.ibyen@pol.dk Fakta: Baglokalet # manbehøverikkeinteresseresigforfodbold # mendethjælperDommen Baglokalet er et unikt sted, som tilbyder vellavet mad fra grunden til rimelige priser. Alle er velkomne i lokalerne, der fremstår med elementer af moderne cafékøkken, men snarere er en slags cafeteria for lokale med og uden tilknytning til fodboldklubben. Hipnessfaktor Hvis nærhed er hipt, får Baglokalet skalaen til at eksplodere. Her er behageligt at være, og i de trygge rammer behøver forældre ikke være konstant optaget af, hvad deres børn gør. Hvilket sjovt nok også får børnene til at slappe mere af og bare føle sig hjemme. Billigt vs. dyrt Man kan fint klare sig med en dagens ret (for eksempel den altid populære pasta bolognese, hakkebøffer, kylling og karry mv.) til 65 kroner. Er man voldsomt sulten, kan man købe tre retter (mad på fad) til 175 kroner.Børnemad (for eksempel frikadeller) koster 35 kroner.
CAFÉKONTROL BAGLOKALET I Fremad Amagers klublokaler handler det ikke så meget om fodbold, som man skulle tro. Faktisk kan alle og enhver komme forbi og spise god og billig mad.
Historien gentager sig en gang imellem, og det gør den også på Nesa Allé nummer 1 i Gentofte, hvor energi selskabet Ørsted i dag holder til. For tiden kæmper Ørsted A/ S med en række efterkommere af videnskabs manden H. C. Ørsted, der har stævnet det gamle DONG Energy for at have taget deres familienavn, men det er ikke første gang, at en dansk familie på en eller anden måde kommer på tværs af energiselskabets navneplaner.Det skete faktisk også i 1979, da selskabet stadig hed Dansk Olie og Naturgas, og man havde set sig lun på den oplagte og mund rette forkortelse DONG. Et navn, som en familie i Valby dog allerede havde.»Da vi begyndte at blive et større selskab, tænkte man, at nu skulle Dansk Olie og Naturgas forkortes. Der var så en familie, som hed Dong, og de var ikke super glade for det, men det kom aldrig frem til en retssag. Men man fandt alligevel, at det var dumt at genere familien,« husker tidligere informationschef Povl Dons Christensen.»Vi sagde, at der ikke var nogen grund til at starte et skænderi. Vi gik ikke selv rundt og spurgte, om nogen blev generet, men der var nogen, der hørte om det, og de rettede så henvendelse.« En person, der var tæt på processen dengang, husker det daværende Dansk Olie og Naturgas som en meget politisk styret organisation, og at det »skabte en frygtelig ballade, da der blev problemer med navnet«. Resultatet blev, at man i en periode fra 1979 og tre-fire år frem højt og helligt lovede at kalde sig for D. O. N. G., hvilket også blev indskærpet over for de ansatte, husker en tidligere medarbejder. I sidste ende var det måske ikke det store tab for koncernen, erindrer Povl Dons Christensen.»Jeg tror, den egentlig årsag til, at vi lod være med at tage navnet, var, at der var flere i vores ledelse dengang, som ikke syntes, det var særlig pænt at hedde DONG,« siger han med reference til ordets lidt uheldige betydning på engelsk.Mere internationalTil sidst blev dansen om den varme grød dog for meget for DONG, og man besluttede sig for at skære igennem. Særligt fordi man var blevet mere international med årene, og da Dong blandt andet er møntfoden i Vietnam og betyder »øst« på kinesisk, lod man engelsk være engelsk. Et familiemedlem fra Dong-slægten, som Berlingske har talt med, giver udtryk for, at man ikke var glad for at dele navn med energi selskabet, men der kom aldrig noget juridisk efterspil på sagen.Og familienavnet Dong? Berlingske har talt med et par Dong-familiemedlemmer, som står opført på De Gule Sider. De fortæller alle samme historie: På Fyn, lidt uden for byen Gislev, nogenlunde midt mellem Svendborg og Odense, ligger området Dongs Højrup. På en gård i området boede der en mand, som hed Christian Hansen, men da der flyttede en anden Christian Hansen ind på nabogården, valgte den første Christian Hansen at købe efternavnet Dong i stedet.Ifølge Danmarks Statistik findes der 152 bærere af efternavnet Dong i Danmark. Det er noget færre end de 401 personer, der hedder Ørsted til efternavn. I øvrigt findes der 12 kvinder og 32 mænd, hvis fornavn er Dong.micn@berlingske.dk Fakta: UPDATE DONGs navneskifteEnergiselskabet DONG skiftede 30. oktober navn til Ørsted efter den danske videnskabsmand og opdager af elektromagnetismen H. C. Ørsted.Ørsted A/ S er dog endt i et juridisk blæsevejr på grund af navnet. Efterkommere af H. C.Ørsted er utilfredse med det nye navn, og derfor har forløbigt tre familiemedlemmer sagsøgt energiselskabet.Berlingske kender til yderligere fire, som gerne vil sagsøge. Juraen i sagen handler kort sagt om, hvorvidt navnet Ørsted er for sjældent til, at en virksomhed kan tage det.Der er 1.200 bærere af Ørsted-navnet i Danmark, hvor 400 har det som efternavn.Ørsteds advokat fra Kromann Reumert mener, at grænsen for at bruge et sjældent navn er 30 personer, og at DONGs nye navn desuden refererer til H. C. Ørsted og ikke til familienavnet, hvilket gør grænsen irrelevant.Efterkommernes advokat fra Horten mener derimod, at grænsen for et sjældent navn går ved 2.000, og at DONG dermed ikke lovligt har kunnet tage navnet. To professorer i immaterielret, som Berlingske har talt med, vurderer, at efterkommerne har en god sag, men de understreger samtidigt, at der mangler domstolspraksis på området.
Det er ikke første gang, at Ørsted står over for udfordring med sit navn. I 1979, da selskabet stadig hed Dansk Olie og Naturgas og gerne ville kalde sig DONG, løb man ind i udfordringer, der ikke er ulig den nuværende Ørsted-navnesag.
Hvad læser du lige nu?»Peter Bastians "Mesterlære". Det var en gave, jeg fik for nogle år tilbage, som jeg desværre ikke har fået kastet mig ud i før nu.Jeg har altid holdt meget af hans musik og hans nærmest videnskabeligt spirituelle tilgang til tilværelsen.« Hvilken bog vil du anbefale andre at læse? »Hvad som helst, alt, der bringer dig tættere på dig selv og verden omkring dig, bare læs, og se mindre tv!«.Hvilken kulturperson vil du gerne drikke ka ? e med?»Grundtvig! Jeg ved ikke, hvad det er, men han har altid fascineret mig. Jeg er selv ud af en præstefamilie, så måske er tvivlstemaerne og sjælekampen noget, der bare ligger indbygget i mig. Hans produktivitet og hans passion og kærlighed til det almindelige, jordiske menneske kom immervæk til at betyde en del for vores selvforståelse. Tænk at høre ham tordne fra prædikestolen! Wauw.Og så få en kop kaffe og en lille sludder bagefter.Det må vist vente til det hinsides.«.Hvilken musik hører du i øjeblikket?»Jeg hører en blanding af Alberte Winding og "Kaj og Andrea" - jeg har en datter på halvandet år, som elsker at danse!« Hvilken tv-serie streamer du for tiden? »Med vores lille datter får min kæreste og jeg ikke så meget tid til at fordybe os i serier i øjeblikket. Den seneste, vi så sammen, var "Breaking Bad", men det er efterhånden nogle år siden.«.Hvilken ? lm glemmer du aldrig?»Jeg tror, jeg var 11 år, da jeg i en sen nattetime så en film af instruktør Jim Jarmusch, som hedder "Mystery Train". Den er vist det, man genremæssigt kalder en indie-film, og den mystificerede mig, fordi den havde et interessant multiplot og en underfundig, meget langsom, men humoristisk fremdrift.Det var vist første gang, jeg så en film, som ikke lignede "Indiana Jones", "Gremlins" eller "Star Wars"!« Er der en særlig kulturbegivenhed, du ser frem lige nu? »Jul!« Hvad er din seneste kulturoplevelse? »Jeg har lige medvirket i en forestilling på Teater V i Valby, der hed "Tvind - The Musical", der handlede om tiden fra Tvinds grundlæggelse og frem til 1997. Vi skildrede en rækker fiktive skæbner, hvis liv blev formet og påvirket af Tvind.«.Hvornår har du sidst fældet en tåre i forbindelse med en kulturel oplevelse?»Næsten hver aften var der folk fra Tvind inde at se forestillingen. Nogle havde gode minder, andre var mere eller mindre påvirket fra deres tid på højskolen. Når vi stod og tog imod applaus efter forestillingen, kunne vi se folk med våde øjne og publikummer, som holdt om hinanden. I en fiktiv virkelighed havde vi skabt et nærmest terapeutisk rum for dem, hvor de kunne spejle deres "levende" erfaringer. Det var faktisk utrolig rørende at være vidne til. Og meget sjældent i teatersammenhænge.« Hvilken kulturoplevelse fra din barndom glemmer du aldrig? »Mit første møde med teatret, da jeg var omkring ni år gammel. Jeg så forestillingen "Styrmand Karlsens Flammer" og var fuldstændig bjergtaget af teatrets forunderlige univers. Det var ikke sådan, at jeg tænkte: "Wauw, jeg skal bare være skuespiller", men jeg gik på en måde derfra med en følelse af forelskelse, at der var en anden virkelighed end den, jeg levede i - at hele verdener og universer med liv kunne skabes i små, sorte rum.«.Hvilken kulturoplevelse ville du ønske, du havde sparet dig selv for?»Jeg synes altid, jeg kan finde noget brugbart i det, jeg ser. Om ikke andet respekterer jeg den/ de udøvende, som enten formidler en andens eller egne idéer. Så der er ikke noget, jeg decideret fortryder. Men jeg har nok en tendens til at undgå kultur, der kun vil underholde.«.Hvilket tema inden for kulturen, mener du, burde få mere fokus?»Jeg synes i stigende grad, at man ser en tendens til, at kultur bliver et statsanliggende.Der bliver hele tiden skærpet krav om økonomieffektivisering, hvilket i min optik medfører, at blandt andet teatret ofte bliver tvunget til at satse på forestillinger, der rammer bredere. Det er kun få teatre, som kan profilere sig som "smalle" eller "elitære", og det, synes jeg, er en skam set ud fra et "kultur-evolutionistisk" perspektiv. Kunst er fri og vil altid være subjektiv. Det er på ingen måde noget, vi kan rubricere eller vurdere ud fra publikumssucces eller billetindtægter.kultur@jp.dk 
Min kultur Skuespiller Martin Bo Lindsten er aktuel i TV 2' s julekalender "Tinkas Juleeventyr", hvor han spiller far til Lasse i menneskenes verden. I virkelighedens menneskeverden er han en erfaren teaterskuespiller, og han har blandt andet været en fast del af Aalborg Teaters ensemble.
J eg ville ønske, at jeg boede på Tove Ditlevsen Boulevard. Sådan en stor, fuldfed gade fyldt med selvtillid og store armbevægelser. Så kunne jeg gå der, midt på vejen, og tro på det hele en dag mere. Lige indtil jeg ramte en af de evige mandage, hvor man hellere vil gemme sig i Tove Ditlevsen-smøgen - fuld af lige dele livslede og Fernet Branca.Der er så mange ansigter på Tove Ditlevsen, og de fortjener alle en adresse.Meget mere end den lille plads, der er blevet hende til del på barndommens Vesterbro.Det er ikke uden grund, at kunstnerkollektivet Sort Samvittighed har kaldt Tove Ditlevsen for et både-og-menneske, der helst vil det hele på en gang. Men som ofte ikke magter det. Der er en Tove i os alle. Det har man efterhånden fået øjnene op for, efter at Ditlevsen i flere år blev låst fast af et litterært snæversyn, der begrænsede hende til poesibøger og pigeværelser.Det har jeg aldrig forstået. Da vi kastede os over hendes tekster i 1980ernes Valby, var hun en heltinde af chokerende ærlighed og mod. At visse kloge og finere folk kaldte hendes værker for sentimentale blev set som en hån. Ditlevsen var jo bare alvorlig, fordi hun satte noget på spil. Måske havde hendes kritikere ikke helt så meget at miste.Heldigvis har det ændret sig. En ny generation læsere har gjort op med den kulturelitære trutmund, der holdt forfatterskabet ud i strakt arm. Nu ser vi hende for alt det, hun er. For mønsterbryderne, som Tove Ditlevsen selv, var forfatterskabet en afskallet neglelaksfinger til parnasset, som fik det hele hjemmefra, undtagen den styrke, råhed og ærlighed, som gjorde hende til en af Danmarks største forfattere.For det moderne menneske er hun inkarnationen af de mange valg, vi får tildelt, men måske ikke har styrken til at træffe.På torsdag er det 100 år siden, at Tove Ditlevsenblev født, og allerede nu har vi, der så længe har båret hendes bøger under hjertet, talt om, hvordan vi skal markere det.Gyldendal har i samme forbindelse udgivet et udsnit af Ditlevsens digte udvalgt af Olga Ravn, der fremhæver Ditlevsens evne til at blotlægge en kvindes kamp mellem det, hun burde være, og det hun er.Som Ditlevsen skriver i titeldigtet: »Du havde en pigelig drøm om et barn og en mand / og du fik hvad du pegede på men var stadig alene«. Måske er det også den del af hendes tekster, vi bedst spejler os i nu. Der er ikke kommet færre ideer om, hvad det perfekte kvindeliv burde være, tværtimod.Mange er stadig fanget mellem drømmen om familien og lysten til at kaste det hele bort. I dag er det sidste kun blevet nemmere, og det spaltede kvindeliv er ikke blevet mindre spaltet, siden Ditlevsen endte sit i 1976. Tværtimod. At der er kommet flere muligheder, gør ikke de tabte drømme mindre ulykkelige.Også derfor glæder jeg mig til torsdag, hvor vi hylder forfatterinden, der havde alle aldre og alle ansigter. Hvor mønsterbryderen, moderen, misbrugeren og kunstneren flyder sammen i én. Gid vi kunne fejre dem alle ved at gå ned ad en bred boulevard, der bar hendes navn.»For det moderne menneske er hun inkarnationen af de mange valg, vi får tildelt, men måske ikke har styrken til at træffe.«.

EGENTLIG VED JEG IKKE, hvorfra og hvorfor debatten om folket kontra eliten opstod. Var det Donald Trumps sejr, trods alt unægtelig et stykke vej herfra? Var det Dansk Folkepartis triumf ved seneste folketingsvalg? Var det diverse politiske og intellektuelle kommentatorers insisteren på, at denne modsætning eksisterede og var noget helt nyt? Mange af disse meget kloge kommentatorer kommer dog sjældent vest for Valby Bakke, og deres analysers lødighed er sjældent tankevækkende og oplysende.TV 2 News-kommentatorerne Søs Marie Serup og Hans Engell må bestemt have en seng på tv-stationen! De kan ikke nå at være andre steder, slet ikke i Ringkøbing! Men i vores medietid bliver et synspunkt til sandhed, når det gentages ofte nok, og når " eksperter" i førnævnte udsendelse og i " Deadline" alvorsfyldt analyserer problemet, hvor konklusionerne er givet på forhånd, er det svært for andre at komme til orde. Debattens præmisser er forudskikket.Asker Hedegaard Boye havde for nylig en kommentar i Weekendavisen, hvis ord på mig virkede som regn over tørre marker. " Modstillingen af eliten og folket er lige så effektiv og tidstypisk, som den er falsk. Folket er først og fremmest et stykke metafysik, en ansigtsløs moralsk størrelse, som man kan bruge til at dukke dem, man ikke kan lide. Intet folk har nogensinde rejst sig samlet." MEN NATURLIGVIS EKSISTERER der et folk, bestående af vidt forskellige mennesker.Eller rettere: Der eksisterer stadig en folkelighed, og det er en opmuntring og en kilde til livsmod, at den på mange måder stadig er intakt. Det ved jeg ud af et langt livs erfaring faktisk noget om. Og den møder jeg stadigvæk som såkaldt folkelig foredragsholder i nærved 40 år.Denne erfaring kan ofte opleves med vantro i forhold til tidens myte om elite og folk. Når jeg sætter mig i toget i Aarhus og kører til Herning en regnfuld og trist oktoberaften, fordi jeg har lovet at holde et foredrag i en mindre by mellem Herning og Ringkøbing, og da jeg, min alder taget i betragtning, ikke er meget for at køre i bil i mørke og regnvejr længere, er det blevet mig lovet at blive afhentet på banegården i Herning og blive bragt tilbage dertil, når aftenen er forbi.Så står der en venlig mand på perronen og tager imod, og vi kører den absolut ikke særlig korte tur, hvor jeg af og til er i tvivl om, hvor vi overhovedet er henne i verden, men samtalen imellem os går utvungent, og jeg får en del at vide om byen og dens vilkår som en del af det, der er udskreget til at være " Udkantsdanmark".Det føler jeg nu ikke, da jeg står foran en ret så talstærk forsamling, om end foredragsforeningens formand konstaterer, at der godt kunne være flere, " men der er en vigtig håndboldkamp i tv".Jeg føler en ordløs sympati med dem, der har foretrukket det frem for mig. Er der virkelig så mange, der er interesseret i, hvad jeg har at sige om nutidens etiske problemer? Men der lyttes oplagt og venligt. Der bliver ikke diskussion bagefter, for - som det siges - " vi vil ikke være en del af den mediebårne og uophørligt påtrængende debatkultur. Vi vil lytte"! Og så er der et andet hjerteligt menneske, der kører mig tilbage til Herning og til toget, og jeg sidder en stund i det i fred og ro og reflekterer over, om koryfæerne i TV 2 News og " Deadline" nogensinde undes en sådan aften i det folkelige - med lyttende, vidt forskellige mennesker, hvor nok ikke så mange har læst Søren Ulrik Thomsen, og få gider blive sent oppe for at se " Jersild og spin". Oplevelsen var den samme, den uge, i Hadsund, Aabenraa og Middelfart.DET FOLKELIGE DANMARK har aldrig været nogen entydig størrelse. Der er både kort og langt mellem mennesker, i livsopfattelser og holdninger. Den store gårdmand og fodermesteren delte bestemt ikke værdier, men Grundtvig, højskole-og andelsbevægelse havde den idé, at det kunne nytte noget at tale sammen, og således blev det folkelige til - netop som en samtale, eller gymnastik mandag aften i forsamlingshuset og husmoderforeningens møder om alt, hvad der havde med hverdagen at gøre.Og så netop en foredrags-eller højskoleforening, der hentede personligheder alle vegne fra og hørte om både tid og evighed.Og det er der stadig, det folkelige, hvor der er mere vilje til at lytte end til at rakke ned på den såkaldte elite.Det folkelige tænker ikke i stereotyper som " elite" og " folk". Og tak for det. Refleksion skrives på skift af ph. d. og forfatter Kasper Støvring, sognepræst og journalist Sørine Gotfredsen, forfatter og tidligere biskop Kjeld Holm, sociolog Rasmus Willig og hospitalspræst Lotte Blicher Mørk.Det folkelige Danmark har aldrig været nogen entydig størrelse.

En fuldt færdig og overraskende plejehjemsthriller i fire afsnit. En appetitvækker på en 1600-tals sci-fi-serie. Og en længere smagsprøve på en alt andet end hyggelig tv-serie med grønlandske isbjerge og havnecontainere som scenografisk ramme.Sådan kan man beskrive de tre midtvejsprojekter, som den 9. årgang på filmuddannelsen Super16 er aktuel med.Indtil i år har Super16 altid præsenteret kortfilm, men de 16 elever på den 9. årgang er gået en anden vej: »Som midtvejsprojekt besluttede vi at erstatte kortfilmformatet med et serielt format. Hvis man har fingeren bare lidt på pulsen med hensyn til, hvad der foregår inden for tv-serier på streamingtjenester og tv-kanaler, kan man se, at det er der, det rykker«, siger Morten Mortensen, som går på Super16' s manuskriptforfatterlinje og er formand for Super16.Den elevdrevne uddannelse blev grundlagt i 1999 og har siden udviklet sig til at blive en respekteret filmuddannelse, der præger branchen herhjemme.Ud over at det giver andre udfordringer at arbejde med tv-formatet i stedet for med kortfilmformatet, nævner Morten Mortensen blandt andet tv-seriers bedre økonomi og store udbredelse som begrundelse for at arbejde i den retning: »Rigtig mange tv-serier får meget mere opmærksomhed, end film gør. Vi uddanner os til at skulle arbejde efterfølgende og synes, det er oplagt at se, om vores evner og talentudvikling kan favne en tv-serie. Og så kan vi efter at have gået på Super16 sige, at vi har arbejdet med det format«. Med det nye format håber eleverne på Super16, at deres projekter får en større udbredelse end tidligere årganges.»Super16' s kortfilm har traditionelt haft et festivalliv, og så har man kunnet se dem på filmmagasinet Ekkos hjemmeside.Denne gang har vi lavet et samarbejde med Politiken, i håb om at filmene kommer bredere ud«, siger Morten Mortensen.Nye former for elevsamarbejdeMidtvejsfilm fra Super16 plejer at bestå af seks kortfilm fra seks instruktører og deres producere. Årgang 9 har kun lavet tre tv-projekter. For at skabe bedre økonomi til hvert enkelt tv-projekt og også for at skabe tættere samarbejde mellem instruktører og manuskriptforfattere har eleverne fordelt sig i tre grupper: »På Super16 har instruktørerne - med god grund - altid været meget i fokus. Vi vil gerne integrere linjen for manuskriptforfattere bedre. Desuden har manuskriptforfattere en meget central betydning for tv-serier«, siger Morten Mortensen.De tre aktuelle tv-projekter har hentet inspiration forskellige steder fra. ' Aarslev Enge' er eksperimenterende historisk science fiction. ' Vitasminde - en plejer er død' er som det eneste af de tre projekter en færdig serie, så man i sin helhed kan se, hvad der sker af mord og andre mystiske ting både over og under jorden på det fiktive plejehjem. Den serie er ikke fri for at have hentet inspiration i Lars von Triers tv-serie ' Riget' fra 90' erne.Endelig består ' Polar', som Morten Mortensen selv er involveret i, af dels et pilotafsnit, dels et 1. afsnit. Uhyggelige lyde, besynderlige dødsfald blandt unge i Grønland og en enkelt mystisk genopstandelse fra dødstilstand er noget af det, der kan opleves i ' Polar'. Om den serie siger Morten Mortensen: »Vi har ladet os inspirere af den første sæson af ' Stranger Things' og har også set os grundigt omkring i 80' ernes sci-fi-genre. Jeg synes, at alle tre projekter viser, at vi har turdet tage en masse chancer«.dorte.hygum@pol.dk Fakta: FAKTA Super16Elevdrevet 3-årig filmuddannelse grundlagt i 1999 og beliggende i Nordisk Films studier i Valby.Har fokus på dansk films unge talentmasse og optager hvert andet år seks instruktører, seks producere og fire manuskriptforfattere.Finansieres af bl. a. Nordisk Film, Nordisk Film Fonden og Det Obelske Familiefond.Producerer midtvejs-og afgangsfilm.Årgang 9 er aktuel med tre midtvejsprojekter, som kan ses på politiken.dk.
Tv-serier er ofte mere populære end film. Det er en af grundene til, at filmskabere fra uddannelsen Super16 for første gang kan præsentere tre tv-fortællinger.
Mindst 25 pct. af de nybyggede boligområder i København skal bestå af billige, almene boliger. Det er den vision, som det efter flere års politisk tovtrækkeri er lykkedes at samle politisk konsensus omkring.Men nu er visionen truet fra en helt anden kant: Som beskrevet i sidste uge er byggepriserne kommet meget højt op, og det samme er grundpriserne. Dermed er det tvivlsomt, om der overhovedet er penge til at bygge de mange almene boliger, for selv om de almene boligselskaber skal tilbydes grundene, skal de stadig betale markedsprisen for dem.Medmindre nogen gør noget, kan de pågældende grunde altså i stedet blot komme til at ligge tomme hen, indtil bygge-og grundpriserne måtte falde igen.Adm. direktør Hans Bo Hyldig fra FB Gruppen, der er ved at bebygge Grønttorvet i Valby, er en af de bygherrer, der ikke bare har lært at leve med 25 pct.-reglen, men også at være glad for den, selv om den indebærer, at han skal tilbyde en fjerdedel af arealet til almene selskaber.Subsidiering nødvendigMen med de nuværende prisniveauer har han svært ved at se, hvordan det skal lade sig gøre i praksis.»Man kan godt bygge boliger i en fornuftig kvalitet til rimelige penge, hvis man bygger 25 pct. almene boliger i et projekt. Men med de aktuelle grundpriser bliver bundlinjen i projektet paradoksalt nok bedre, hvis man nøjes med at bygge de 75 pct. og altså slet ikke bygger alment. Dermed risikerer man faktisk at begrænse antallet af nye boliger, og det var vel næppe meningen fra politikernes side, da de vedtog 25 pct.-muligheden. Hvis man så alligevel bygger de 100 pct., så skal de 25 pct. subsidieres på en eller anden måde - enten af de øvrige beboere i de 75 pct. private boliger eller af andre,« siger Hans Bo Hyldig.Byggechef Michael Nielsen-Elgaard fra KAB bekræfter, at der er opstået en problemstilling med grundpriserne, som ikke var der, da 25 pct.-reglen kom til verden under SSFR-regeringen.»Vi har fra den almene side bevæget os fra en periode, hvor vi kunne bygge fuldstændigt frit og der ikke rigtigt var nogen privat aktivitet, hen over en periode, hvor vi mere eller mindre nødtvungent gik ind i nogle samarbejder med de private, og så over til den modsatte ende af skalaen, hvor det kun er privat byggeri, der kan lade sig gøre. Visse steder i de nye byudviklingsområder, f. eks. i Nordhavn, er vi nået helt derover. Det skyldes, at By &amp; Havn kan kræve nogle byggeretspriser over for bygherrerne, som er så høje, at de private bygherrer ikke hidtil har været interesseret i at invitere de almene med,« siger byggechef Michael Nielsen-Elgaard.Han understreger, at de almene selskaber er meget tilfredse med 25 pct.-reglen.Tavs overborgmesterBerlingske Business Ejendomme ville gerne have spurgt overborgmester Frank Jensen, der er forkæmper for det almene byggeri, hvordan han forholder sig til dilemmaet. Kan man gøre noget ved det, eller må man bare accepteret, at de nye kvarterer indtil videre bliver udbygget uden almene boliger? Det er dog tilsyneladende ikke et emne, overborgmesteren har ønsket at kommentere her under kommunalvalgkampen. En henvendelse til hans pressechef, Rikke Egelund, tirsdag i sidste uge, blandt andet med en udskrift af Michael Nielsen-Elgaards citat ovenfor, førte til, at kommunen kontaktede denne.Derimod er Rikke Egelund ikke siden vendt tilbage til Berlingske Business Ejendomme.By &amp; Havn kan kræve nogle byggeretspriser over for bygherrerne, som er så høje, at de private bygherrer ikke hidtil har været interesseret i at invitere de almene med.Michael Nielsen-Elgaard, byggechef i KAB.
Den såkaldte 25 pct.-regel har sikret de almene boligselskaber ret til at købe byggegrunde. Men med de nuværende grundpriser er det ikke givet, at de har også har råd til at købe, og så kan reglen være mere eller mindre betydningsløs.
Mens politikere og økonomer i disse dage skændes højlydt om, hvem der skal have de største skattelettelser og billigste biler, stiger antallet af hjemløse. Flere end 6.600 borgere mangler tag over hovedet, viser den sjette kortlægning af hjemløshedens omfang og karakter.Det er især de unge mellem 18 og 24 år, der bidrager til den kedelige statistik. Siden 2009 er antallet af unge uden bolig mere end fordoblet fra 633 til næsten 1.300. En udvikling, som forskerne blandt andet forklarer med beskårede offentlige ydelser og et boligmarked præget af voldsomme prisstigninger: »De dyre boliger er faktisk ikke længere et storbyfænomen, efterhånden er priserne også eksploderet i rigtig mange mellemstore byer. Og det rammer altså de socialt udsatte borgere hårdt oven i de problemer, de selv kæmper med«, siger Lars Benjaminsen, seniorforsker på Det Nationale Forskningscenter for Analyse og Velfærd, Vive, der står bag kortlægningen.Rådet for Socialt Udsatte noterer med dyb skuffelse, at regeringens finanslovsforslag for 2018, der blev fremlagt tidligere på ugen, ikke nævner de hjemløse med et ord: »Det er pinligt og uværdigt, at et af verdens rigeste og mest lige samfund lader flere og flere borgere falde igennem systemet år efter år og ende i et liv på gaden«, siger rådets formand, Jann Sjursen, i en skriftlig kommentar.Det er i stigende grad helt almindelige unge fra gode hjem uden sociale problemer, der melder sig i køen af hjemløse, fastslår Eva Riedel, der driver værestedet Hellebro i Valby, der netop henvender sig til unge hjemløse.»Alligevel ryger de ud i hjemløshed, fordi det er håbløst at finde en bolig, der er til at betale - og fordi de ikke kan blive ved med at sove på sofaer hos familie og venner.Pludselig er det parkeringskælderen, den offentlige park, trappeopgangen eller banegården, der er blevet deres soveværelse«, siger hun.Eva Riedel opfordrer på det kraftigste politikerne til at sætte alle kræfter ind på at få bygget flere billige boliger, der kan trække unge danskere ud af hjemløsheden.»Vi møder unge mennesker, der har boet i containere og papkasser og mange af dem kommer fra gode hjem, men de skammer sig over, at de ikke har styr på deres liv, så de kan ikke lide at fortælle deres familier, hvad der foregår«. Skal kurven knækkes, er det altafgørende, at de unge får en hjælp, der er målrettet deres særlige behov og situation, mener Eva Riedel: I dag er hjælpen først og fremmet rettet mod de hjemløse, der er røget helt ud i de dybe sociale og psykiske problemer, misbrug og kriminalitet.Til gengæld er der stort set ikke nogen hjælp at hente for de unge, der bare ikke har tag over hovedet, mener Eva Riedel.»Men vi kan konkludere på baggrund af vores arbejde, at disse unge mennesker meget nemt kan komme tilbage på ret kurs, hvis man tager sig af dem tidligt, inden det går galt. Derfor er der brug for særlige tilbud rettet mod de unge, så de ikke ender på Mændenes Hjem, på Reden eller på Sundholmen, hvor der er masser af narko, kriminalitet og et generelt farligt miljø, som de unge risikerer at bliver trukket ind i«, siger Eva Riedel.Børne-og socialminister Mai Mercado (K) erkender, at systemerne skal være bedre til at gribe de unge, inden de ender i hjemløshed.»Vi skal have fat i dem tidligere og være bedre til det forebyggende arbejde. Der er simpelthen for mange, som går under vores radar«. »De starter som sofasovere og har måske et mindre misbrugsproblem, og så ender det med at eskalere. Det er vigtigt, at vi får sat ind i tide«, siger ministeren til Ritzau.Det er svært at passe job..Debat, 2. sektion side 5.michael.olsen@pol.dk Vi møder unge mennesker, der har boet i containere og papkasser, og mange af dem kommer fra gode hjem Eva Riedel, værestedet Hellebro.
HJEMLØSE Antallet af hjemløse unge er mere end fordoblet siden 2009, viser ny kortlægning af hjemløshedens omfang og karakter. Flere unge fra gode hjem uden sociale problemer træder ind i køen, fastslår lederen af værested for unge hjemløse.
Kl. 9: Jeg vågner, og det er kampdag for mit hold Vålerenga Fotball i den norske liga, så jeg skal have mig noget god, vigtig morgenmad. Jeg spiser som regel havregryn, og det er ikke, fordi det smager fantastisk, men fordi der er god energi i. 
Den nykårede EM-sølvvinder i fodbold Theresa Nielsen tilbringer sin idéelle weekend med en sejr for hjemmeklubben i Norge og god pizza og dessert med fodboldkollegerne . 
»At finde sin far livløs af druk. At opleve, at han vil hoppe i havnen og begå selvmord.At rydde op, købe ind og vise omsorg. At være far for sin egen alkoholiserede far.« Bo Andersens fynske barndom i en lille landsby så udadtil fornuftig ud. En rask dreng med en sød mor og kammerater. Ikke den flittigste i skolen, men skidegod til håndbold og tilsyneladende et godt netværk.»Men bag det hele lurede jo min far, som i alle årene var ved at forsvinde helt i sit alkoholmisbrug. Jeg besøgte ham fast hver anden weekend, hvor jeg aldrig vidste, hvad der ventede mig. Det var meget utrygt og angstfremkaldende, for jeg følte, det var mit ansvar,« fortæller han, der er i dag er 35 år, bor med sin familie og to små børn i Valby og arbejder som pædagog på en døgninstitution for psykisk syge.Ifølge Sundhedsstyrelsens skøn vokser 122.000 børn op i en familie med alkoholproblemer, og i en undersøgelse fra 2015 om alkoholvaner angiver næsten hver femte voksen mellem 18 og 64 år, at de som børn eller teenagere boede sammen voksne, som drak for meget.På den baggrund er Socialdemokratiets store tema til de kommende satspuljeforhandlinger, som fordeler støttekroner til hovedsageligt sociale projekter, at sætte fuld fokus på - og flere penge af til - netop børn af alkoholikere, og den satsning får umiddelbart medvind hos Venstre.Børn overses»Børn bliver alt for ofte overset, når en misbruger kommer i behandling, og misbrug hos de voksne derhjemme bliver alt for ofte overset, når børn har generelle problemer,« siger socialordfører Pernille Rosenkrantz-Theil (S), der vil udstyre børn med en klokkeklar og formel ret til også at få tilbudt hjælp og behandling.Endnu er rammen for den samlede satspulje ikke kendt, så derfor kan S ikke sætte kroner og øre på forslaget, som også indebærer mere familiebehandling, hvor både den voksne alkoholiker og resten af familien inddrages. Misbrug skal også indgå med større vægt i børnefaglige undersøgelser f. eks. forud for en eventuel anbringelse.Endelig peger forslaget også på behov for at styrke indsatsen for børn af alkoholikere, som er blevet voksne, men stadig bokser med med problemerne fra barndommen.»Alkoholmisbrug i familien sætter sig varige spor, og erkender det voksne barn først problemet senere i livet.Derfor er det ikke rimeligt med ventetid på flere år på behandling. Tilbuddene skal styrkes markant,« siger Pernille Rosenkrantz-Theil og sigter specifikt på tilbuddene i Tuba (Terapi og Rådgivning for Unge, som er Børn af Alkoholmisbrugere).Ventetiden er i øjeblikket mellem et og to et halvt år alt efter geografi, og det kalder Venstres socialordfører, Carl Holst, »alt for længe«, og han støtter S-forslaget om at øge indsatsen for børn af misbrugere.Selv om Bo Andersen kunne nøjes med vente et halvt år, var det seks meget lange måneder, siger han.Blev selv far»Da jeg selv blev far, steg behovet for at få kigget på alle de meget ubehagelige oplevelser, jeg gik og gemte på.Det var nødvendigt, for at jeg selv kunne blive en god og nærværende far, og når man har taget den store beslutning om at søge hjælp - og den er svær - så skal muligheden være til stede med det samme,« siger han, der gerne ser den nuværende grænse på 35 år for behandling fjernet.Både den individuelle tepari og gruppesamtalerne i Tuba-regi har givet ham redskaber til at håndtere forholdet til sin far, som døde for et år siden: »Jeg lærte at trække mig og indse, at jeg ikke kunne redde ham. Det lykkedes at få en støttekontaktperson, som også aflastede mig.« I Tuba glæder udsigten til flere ressourcer landsleder Henrik Appel Esbensen, og ud over at udvide rådgivningen for voksne børn ser han også gerne flere opgaver for de små.»Vi har erfaringer med opsøgende arbejde for de store klasser på landets skoler og er også i dialog med frontpersonalet, som skal spotte børn af misbrugere. Det vil vi gerne gøre meget mere,« siger han.hanne.fall.nielsen@jp.dk Fakta: ALKOHOLMISBRUG Få tilbud til børn122.000 børn vokser i en familie med alkoholmisbrug.15.800 var i 2014 indskrevet i alkoholbehandling.93 pct. modtager ambulant behandling.89 pct. modtager individuel behandling.9 pct. deltager i gruppebehandling.2 pct. modtager familie/ netværksbehandling.Kilde: Sundhedsstyrelsen.
Flere års ventetid på hjælp for voksne børn af alkoholikere er uacceptabelt, mener de berørte. Politisk medvind til at øge tilbuddene.
Få danske selskaber har været på så voldsom en rutschebanetur på aktiemarkedet de seneste par år som det 135 år gamle industriselskab FLSmidth.For år tilbage syntes nedturen uden ende i både cement-og mineindustrien, hvor FLSmidth opererer, hedgefonde pressede aktiekursen ned og topchef Thomas Schultz kæmpede med at vende investorernes udtalte mistillid til virksomheden.Men vendingen i industriklenodiet synes nu undervejs. Halvårsregnskabet, som blev offentliggjort i går, viser bedring. Vækst i omsætning, driftsindtjening og lønsomhed er klare indikationer på, at det går bedre, og at investorerne er i gang med at tage selskabet til nåde. Det seneste år har aktiemæssigt været en lidt sjovere oplevelse for Thomas Schultz.Siden kursbunden for et år siden er aktien steget med næsten 75 pct. I går faldt aktiekursen en smule, fordi bundlinjen endte en smule lavere end aktiemarkedet havde ventet.Indhentet af virkelighedenTrods det generelt bedre regnskab tøver den ellers altid optimistiske Thomas Schultz dog med helt at aflyse den krise, som har presset FLSmidth. Men virksomheden ser lysere på fremtiden, siger han.»I cementmarkedet har vi taget en del af de store ordrer, og industrien er forsigtigt optimistisk, så det er okay. I mineindustrien er vores kunder investeringsniveau meget lavt.Men hele fornemmelsen i mineindustrien er forbedret drastisk i den senere tid. Det ser lysere ud end længe,« siger Thomas Schultz.»Krisen er ikke slut i hverken cement-eller i mineindustrien. Men forbedringerne viser sig langsomt i markederne. Og derfor kan vi se lyset på vej ud af mørket,« siger Schultz, der nu har været i industrivirksomheden med hovedsæde Valby i fire år.Han kom til selskabet i 2013 og afløste Jørgen Huno Rasmussen som direktør. Huno, som var lidt af en investordarling, afleverede dengang et selskab, der var kommet godt igennem krisen. Men omkring topchefskiftet indhentede virkeligheden FLSmidth, og krisen ramte som en hammer. Først tog koncernens cementben og siden i mineudstyrsbenet vand ind. FLSmidth leverer udstyr til mineselskaber og producerer cementfabrikker. Særligt minedelen var under pres i 2015 på grund af store prisfald på ædelmetaller som kobber og guld.Da det så allersortest ud for FLSmidth, gik de to danske storinvestorer Lundbeckfonden og Novo overraskende ind og købte store aktieposter i selskabet. De købte hver poster på over ti pct. Med den vending, aktien har været gennem, har de to siden tjent omkring to mia.kr. samlet, har erhvervsmediet Finans tidligere opgjort.Siden han kom til har Schultz kæmpet med at rette virksomheden op og trimme den til en ny virkelighed.»Jeg er meget tilfreds med min organisation, som har været under hårdt pres i både cementog i minedrift. Vi har udnyttet presset til at transformere selskabet til at være langt mere effektiv,« siger Schultz.Han er ikke meget for at tale om aktiekursen og den opadgående kurve, som har manifesteret sig gennem de seneste 12 måneder.»Aktiekursen er også et billede på investorernes opfattelse af en hel industri. Det skal man huske. Hvis en industri er populær blandt investorerne, afspejler det sig i aktiekursen i alle selskaber i industrien. Og omvendt,« siger Thomas Schultz.FLS-aktien faldt i går fire pct. til 379,20 kr.jkon@berlingske.dk 
Vi er ikke ude i lyset endnu, understreger topchefen i det hårdt prøvede industriklenodie FLSmidth, der ellers siden nytår har oplevet lidt af et comeback på aktiemarkedet med en stigning på over 30 pct.
Den seneste tids diskussion om de hjemløse romaer er god at blive klog af. Enhver kan nok se det problematiske i, at disse mennesker sover i gaderne, bruger kirkepladser som toilet og i nogle tilfælde bedriver kriminalitet, og fordømmelsen er klar.Samtidig mener nogen, at der i dette rige humane land bør være mere hjerterum, og sagen indrammer det, der længe har været et centralt tema. Nemlig forholdet mellem åbne grænser og næstekærlighed. Altså, vores etiske ansvar i en tid, hvor mængden af fremmede skæbner er uoverskuelig stor og meget tæt på, og vi erfarer mere og mere, hvordan udviklingen i Europa påvirker vores syn på begrebet barmhjertighed.Ikke mindst siden 2015, hvor flygtninge vandrede op ad motorvejen, og man anede konturerne af kaos, har samtalen om vore sindelag taget til. Romaerne sætter det hele på spidsen ved simpelthen at slå sig ned på gaden og være helt tæt på som dem, man vel er forpligtet til at hjælpe. De er fattige og udgør en historisk set forfulgt gruppe, og i en kirke på Vesterbro tager man konsekvensen og lader dem opholde sig i kirkerummet, idet man understreger, at næstekærligheden også gælder dem.Ja, selvfølgelig gør den det, men det hele er ikke så simpelt.Evnen til at rumme andreVi må nemlig sande, at evnen til at rumme andre svækkes, når grænser opløses, selv om man jo engang troede, at det ville virke omvendt. Udviklingen med stor indvandring og fri bevægelighed i EU præger vore sind, så sproget bliver hårdere, og tolerancen skrumper.Den åbne verden slider på os, idet det nu er et vilkår, at bestemte grupper påvirker samfundet i en grad, som mange aldrig har bedt om.Mange har aldrig ønsket, at tildækkede kvinder skulle blive en norm her i landet, eller at Valby gradvis skal udvikle sig til en muslimsk forstad.Mange har aldrig ønsket den udvikling, og stemningen bliver gradvis derefter. For nylig udtalte en pakistansk læge i Politiken, at han efter mange år i Danmark så sig nødsaget til at flytte, fordi han ikke længere følte sig velkommen. Det er sandt, at synet på mennesker med anden etnisk baggrund har ændret sig, men det er også indlysende hvorfor.Der er kommet alt for mange af dem, hvilket nærer en følelse af sårbarhed. Kald det irrationelt, ja, kald det hvad som helst.Det er først og fremmest menneskeligt at reagere ved at lukke mentalt ned, når verden maser sig for meget på.Bebrejd ikke befolkningenSå når en muslimsk mand forlader landet, fordi stemningen er skiftet, skal man ikke bebrejde befolkningen. Man skal bebrejde de politikere, der systematisk har opløst den følelse af samhørighed og tillid til faste grænser, der netop kan få os til at forblive generøse i synet på andre.Der er blevet grundlagt et etisk dilemma i den kristne vestlige verden. Vi ved stadig godt, hvad næstekærlighed og tolerance er, men det hele er under pres, og senest har sagen om romaerne åbenbaret den mentale vildrede.Vores samvittighed fortæller os, at enhver skal mødes med barmhjertighed, men verden flyder, og vi konfronteres i disse år med konsekvenserne af drømmen om den forbrødrede menneskehed og de åbne grænser.Vi begynder at forstå, at den kan føre til en ny indre lukkethed, for når landegrænser opløses, begynder den enkelte i stedet at bygge en grænse rundt om sig selv. Et eller andet sted skal den jo eksistere.Sørine Gotfredsen er sognepræst og journalist.Den åbne verden slider på os, idet det nu er et vilkår, at bestemte grupper påvirker samfundet i en grad, som mange aldrig har bedt om.
Gud &amp; Fanden.
Det er ikke alt i Jens Dahls spillefilmdebut 3 ting, der giver lige meget mening, ud fra en snæver betragtning af hvad der er realistisk. Sandsynlighed og årsagssammenhænge bliver bøjet, når det er bekvemt, så plottet kan gå op.Men fred være med det, for det er lykkedes at lave en effektivt nervepirrende spændingsfilm.Og så er det er oven i købet en spændingsfilm, der stort set foregår på den samme location. Jens Dahl får vredet maksimalt med intensitet og action ud af den brunlige hotelsuite, der danner rammen om sprængstofeksperten Mikaels (Nikolaj Coster-Waldau) historie.Mikael sidder inde for at have medvirket i et spektakulært og nøje planlagt indbrud i en værdicentral sammen med en gruppe hårdhudede serbiske gangstere. 60 millioner blev stjålet og en politibetjent mistede livet.Frem med fortidenEn af de serbiske kumpaner skal nu for retten, og til gengæld for at vidne mod ham tilbyder politiet Mikael en øjeblikkelig løsladelse efterfulgt af et vidnebeskyttelsesprogram. Den slags byttehandler er strengt forbudt i Danmark, men selvfølgelig må man gerne gå på kompromis med realismen, så længe der kommer noget spændende ud af det.I al hemmelighed er Mikael blevet transporteret til en dunkel hotelsuite med tunge, mørke tekstiler og møbler. Der er ingen advokater til stede, kun politikommissæren Nina (Lærke Winther) og politiassistenterne Sander (Jakob Ulrik Lohman) og Carsten (Morten Holst). Nina fører ordet i forhandlingerne med Mikael, og man må sige, hun har fået sin sag for. Mikael er Sherlock Holmes-agtigt godt begavet. Han er ikke bare i stand til at regne ud, hvordan man tilrettelægger ekstremt store og præcise eksplosioner, han er også en mester til at gennemskue og manipulere med andre mennesker.Før de kan komme i gang med afhøringen forud for morgendagens retssag, skal Mikael indvillige i overhovedet at optræde som hovedvidne og gøre sig upopulær hos de serbiske gangstere. Ud over ny identitet, plastikoperationer og laserfjerning af de tatoveringer, der pryder hans muskuløse krop, og starthjælp til en ny tilværelse i Spanien forlanger Mikael tre ting nu og her. Politiet skal hente ekskæresten Camilla, en kasse med personlige ejendele fra et lagerhotel og to portioner butterchicken fra Venus Pizzeria i Valby. Der er lige noget fortid, Mikael skal have styr på, før han begynder sit nye liv.Lad gåDet er et velkendt greb at forankre spændingsfilm i en afhøringssituation, som det f. eks. sker i den legendariske The Usual Suspects (1995), men det er mindre sædvanligt, at forhistorien som i 3 ting oprulles helt uden flashback. Mikael fortæller med professionel stolthed om, hvordan han blev involveret i kuppet, og hvem der spillede hvilke roller.Afhøringen er en magtkamp, hvor de tre politifolk hele tiden må overveje Mikaels mulige motiver for at sige, som han gør. Samtidig er det en test, hvor Mikael demonstrerer sin overlegne analytiske sans og evne til at manipulere. Man skulle tro, at en politiassistent på så særlig en mission ville være sværere at hylde ud af den, end Sander er, når Mikael påstår, at han stirrer længselsfuldt efter sin overordnedes røv.Men lad gå - de psykologiske armlægninger er med til at holde intensiteten oppe i det kammerspil, som 3 ting er. Også selv om det virker som et lidt kunstigt problem, at Sander hele tiden tager telefonen for at fortælle sin kone, at hun ikke skal ringe. Har han ikke hørt om lydløsfunktionen eller hvad? Lad gå med, at der bliver antydet, at politiets ledelse ikke er helt med på, hvad der foregår, uden at det bliver brugt til andet end at så lidt gratis usikkerhed, og lad gå med, at det virker ret uigennemtænkt, at der hele tiden er nogle, der bliver nødt til at forlade hotelsuiten for at rende ærinder.Det er okay, for så kommer Camilla (Birgitte Hjort Sørensen) til gengæld.Pludselig er hele fortiden og fremtiden oppe i luften, og kameraet bevæger sig smidigt rundt i suitens få lokaler, mens lyddesignet på imponerende vis skaber en gedigen stemning af fare på færde. Det samme gør billederne af en krage og billederne af det modernistiske højhusskrummel Domus Vista, der gør det ud for hotellet. Man håber bare, de kommer godt ud af den hotelsuite.loni@information.dk Men fred være med det, for det er lykkedes at lave en effektivt nervepirrende spændingsfilm.
Pyt med, at mange elementer i plottet virker søgte. Det er med ' 3 ting' lykkedes spillefilmsdebutanten Jens Dahl at lave en effektivt nervepirrende spændingsfilm, der udspiller sig på en eneste location.
90 ÅRSvend Børge Christensen, fhv.kaptajn, Randers. Svend Børge Christensen blev født i Rygårde ved Lystrup, men han tilbragte det meste af sin barndom i Vivild. Han blev udlært sadelmager og tapetserer, og efter aftjent værnepligt i Viborg var han i et halvt år ansat hos A. C.Justesen i Randers, inden han valgte at vende tilbage til forsvaret. Her blev han korporal på Reservehåndværkerskolen i Skrydstrup, inden han i 1952 blev fastansat med tjeneste i Viborg med rang af fenrik. I 1974 blev han udnævnt til kaptajn i Randers, og i 1986 blev han udnævnt til Ridder af Dannebrog, inden han året efter gik på pension.Svend Børge Christensen giftede sig med Lissie i 1955.Han har en stor interesse for fodbold, og han er kasserer for Randers Frejas støtteklub "Frejas Venner".85 ÅRJytte Reichstein Nilsson, fhv.docent, dr. phil., Valby. Jytte Reichstein Nilsson blev født i Lunderskov ved Kolding. Studentereksamen tog hun langt fra fødehjemmet ved Statens og Hovedstadskommunernes Kursus i 1951. Herefter gik turen videre til Københavns Universitet, hvor Jytte Reichstein Nilsson læste zoologi. Allerede under sin gymnasietid snusede hun til livet som professionel forsker. Fra 1949 til 1954 var hun således laboratorieassistent på Carlsberg Laboratorium. Inden Jytte Reichstein Nilsson blev færdig som mag. scient. i protozoologi i 1961 nåede hun at være på et studieophold i Uganda, hvor hun, sammen med professor L. C. Beadle, udgav sine første videnskabelige artikler. Den professionelle karriere startede ved Carlsbergfondets Biologiske Institut, inden Jytte Reichstein Nilsson i 1972 blev lektor ved det zoologiske institut på Københavns Universitet.I 1990 blev hun docent samme sted og bestred stillingen indtil sin pensionering i 1999. Jytte Reichstein Nilsson blev optaget i Det Kgl. Danske Videnskabernes Selskab i 1984, og fra 1985-1989 var hun med i Statens Naturvidenskabelige Forskningsråd.70 ÅRJesper Zeuthen, direktør, professor, dr. scient., København.Jesper Zeuthen er cand. scient. og dr. scient. fra Københavns Universitet.Han var fra 1974 til 1982 ansat som adjunkt og senere lektor på Institut for Human Genetik på Aarhus Universitet, og han var herefter afdelingsleder og senere forskningschef for Forskningsdivisionen hos Novo Nordisk A/ S, inden han i 1988 blev ansat som afdelingschef for Afdeling for Cellebiologi og Kræft på Fibiger Instituttet, hvor han ligeledes var formand fra 1889 til 1993. I 2000 skiftede Jesper Zeuthen løbebane og blev direktør i et Bankinvest-selskab. Siden 2009 har Jesper Zeuthen været chief medical officer i Genomic Expression, som beskæftiger sig med kræftbehandling.60 ÅRAllan Schösler, Site Facility Manager, Jyllinge. Allan Schösler blev som 18-årig udpeget som delingsfører i hæren, og han arbejdede herefter syv år i forsvaret. Han har de seneste seks år arbejdet hos Alfa Laval i Søborg, hvor han har ansvaret for blandt andet byggeri, renovering, rengøring, vagttjeneste samt kantinedrift.Hans seneste store opgave var en udvidelse på over 4.700 kvm kontorer for to år siden. Allan Schösler har gennem hele sin karriere arbejdet med mennesker og fungeret som leder for andre. Han har en stor interesse for idræt og naturen, og han holder meget af bjergbestigning.50 ÅRJan Snogdal, cand. jur. og partner, Risskov. Efter sin juridiske embedseksamen fra Aarhus Universitet i 1990 startede han karrieren som advokatfuldmægtig hos Delacour, hvor han i 1996 blev udnævnt som partner i en alder af 28 år. Siden 2007 har han været partner i advokatfirmaet LETT og har siden 2015 været en del af virksomhedens bestyrelse. Netop bestyrelsesarbejdet optager ham, og med en bestyrelseskarriere på flere end 20 år har han siddet i bestyrelsen i et betydeligt antal virksomheder.Jan Snogdal er desuden en flittig foredragsholder og er aktuelt blandt initiativtagerne til etableringen af Aarhus United Elitehåndbold.40 ÅRMathilde Fenger, billedkunstner, København. Mathilde Fenger står bag det store kunstprojekt Krig i Kunsten, hvor hun skildrer det danske forsvars indsats i Afghanistan. Inspirationen til malerierne fik hun under ophold med forsvarets udsendte i 2010 og 2012, inden projektet blev præsenteret i 2013. Siden har Mathilde Fenger også malet en serie på 14 malerier om Hjemmeværnet, som skildrer Hjemmeværnets arbejde i det moderne Danmark. Den store passion for malerier førte til, at Mathilde Fenger allerede som 20-årig flyttede til Dordogne i Frankrig. Her blev hun uddannet i klassisk oliemaleri gennem en fireårig mesterlære hos den tyske maler Herdin Radtke.

90 ÅRJens Møller Lidegaard, fhv.sognepræst, Them. Jens Møller Lidegaard blev uddannet teolog i 1954. To år senere blev han ansat som præst i Silkeborg Kirke.I 1961 rejste han til Gaza, hvor han var feltpræst for den danske FN-Kommando.Efter tre år i krigszoner vendte Jens Møller Lidegaard tilbage til Danmark for at blive præst i Vinding-Bryrup samt Vrads Sogne, indtil han blev udnævnt provst for Them-Nr. Snede-Brædstrup Provsti. En stilling, han besad i 27 år indtil pensionen i 1998.80 ÅRErik Sigsgaard, lektor, fhv.folketingsmedlem, København.Efter studentereksamen blev han uddannet lærer i 1960. Siden fulgte studier i psykologi ved Københavns Universitet og en cand. pæd.-titel ved Danmarks Lærerhøjskole. I 1998 blev han ansat som forsker ved Center for Institutionsforskning.Sideløbende med karrieren har Erik Siggaard været politisk aktiv først i SF siden i VS.75 ÅRKirsten Christensen, billedkunstner, København.Kirsten Christensen blev uddannet på Kunsthåndværkskolen og Kunstakademiet i 1975. Kirsten Christensen arbejder med stentøj og benytter sig af keramiske metoder i sine kunstneriske værker. Kirsten Christensens værker kan findes på en række museer i Danmark. Hun er tildelt Statens Kunstfonds livsvarige ydelse og har modtaget talrige legater og hædersbevisninger.Ole Holmer-Bretlau, direktør, cand. oecon., Højbjerg. Han blev uddannet fra Aarhus Universitet i 1971 og ansat i De Forenende Bryggerier i fem år. Derefter fulgte 10 år ved NKT, hvor han bl. a var økonomidirektør og vicedirektør ved datterselskabet GN Danavox. I 1990 blev han direktør i Københavns Idrætspark. Fra 1994 ledede og ejede Ole Holmer-Bretlau virksomheden A4 Arkivsystemer. I 2009 forlod Ole Holmer-Bretlau virksomheden, og i dag sidder han i direktionen og bestyrelsen for sit eget selskab Bretlau Invest A/ S.Jørgen Dines Johansen, professor, mag. art, Odense.Jørgen Dines Johansen blev student i 1962. Derefter fulgte psykologi-og filoso-fistudier ved Københavns Universitet. Han blev lektor ved Roskilde Universitetscenter i 1972. Fire år senere blev han udnævnt til professor ved Institut for Litteraturvidenskab ved Syddansk Universitet. Jørgen Dines Johansen stoppede ved universitetet i 2014.70 ÅRFlemming Axmark, fhv. presseråd, kulturråd, Kastrup.Flemming Axmark blev journalistuddannet på Ny Dag i Nakskov og Aktuelt i Hillerød. Efterfølgende blev han ansat som pressemedarbejder ved Udenrigsministeriet i 1974. Her arbejdede han i presse-og kulturafdelingen, hvor han varetog et hav af opgaver frem til sin pensionering i 2012.Helle Bugge, tidl. sekretær, Viborg. Hun blev udlært som sekretær hos SMC i Aarhus. Uddannelsen bragte hende senere forbi skolepsykologisk rådgivning i Tilst, inden hun kom til HK i Aarhus, hvor hun nåede at fejre 25-års jubilæum, inden hun gik på efterløn for 10 år siden.Arne Kjeldsen, landinspektør, Saltum. Efter studentereksamen tog han til København for at uddanne sig til landinspektør ved Den kgl.Veterinær-og Landbohøjskole.I 1982 blev han ansat ved Nordjyllands Amts Vejvæsen, hvor han var ansat i 25 år. I 2007 kom han til Vejdirektoratet, hvor han bl. a. stod for samarbejdet mellem Vejdirektoratet, borgere og myndigheder i Region Nordjylland.60 ÅRMichael Steen Jensen, advokat og partner, København.Michael Steen Jensen blev uddannet ved advokatfirmaet Per Federspiel og efterfølgende hos Linklaters &amp; Paines i London. Efter endt uddannelse blev han optaget som partner i Gorrissen Federspiel i 1992. Her har han i dag været mangeårig leder for virksomhedens afdeling for Bank og Finans.50 ÅRSteen Koerner, hiphopkunstner, koreograf, København.Sten Koerner er vokset op på Nørrebro i København og fik i en ung alder smag for hiphop-dansen.Senere blev passionen for hiphop-dans til en levevej for Steen Koerner, der i dag har arbejde som koreograf og teateropsætter.30 ÅRNicki Bille, landsholdsfodboldspiller, Grækenland.Nicki Bille er opvokset i Valby, hvor han i en tidlig alder begyndte at spille fodbold i de lokale klubber.Den professionelle karriere tog for alvor fart, da han kom til den italienske klub Reggina Calcio. Senere tog han til Spanien for at spille for Villareal CF i 2010, inden turen gik tilbage til Skandinavien for at spille for hhv. Rosenborg BK og Esbjerg FB. I dag spiller Nicki Bille for den græske klub Panionios GSS.

Morgenfriske kunder var ude efter de gode tilbud, mens flere allerede havde handlet på nettet længe før butikkerne åbnede.Klokken var kun lidt i syv i går morges, og der var formentlig ikke mange danskere, som var nået meget længere end til dagens første kop kaffe, da kunderne stod klar til at handle i Elgiganten i Glostrup.En af landets store nye traditioner, Black Friday, er ganske vist ikke blevet en ' helligdag' endnu, men det forhindrede ikke en lille gruppe mennesker i at trodse mørket for at købe de ting, de lige stod og manglede.Enorm trafik onlinePå nettet kan man ellers se utallige videoer af amerikanere, der går fuldstændigt amok og smadrer både butikker og hinanden.Men det var en noget anderledes oplevelse, da Ekstra Bladet mødte danskerne, der ville have et godt tilbud.Derimod gik det ganske vildt for sig på nettet.Flere af landets største kæder som Elgiganten, Power og Bilka kom kort efter midnat natten til i går under så massivt pres, at kunderne havde problemer med at tilgå hjemmesiderne: - Trafikken var enorm mellem midnat og klokken et.- Vi har ikke tidligere oplevet så mange danskere, der samtidigt ville ind for at finde et Black Friday-tilbud.Det var helt vildt, siger Martin Andersen, direktør for prisportalen PriceRunner.Forklaringen hos Bilka - men også hos datterselskabet Føtex - var dog mere alvorligt end blot mange besøgende.Bilka og Føtex hacketHer blev man nemlig dagen igennem udsat for et avanceret hackerangreb, der havde til formål at lægge hjemmesiderne ned. Det er uvist, hvem der står bag angrebet.- Det koster selvfølgelig os penge, men jeg vil ikke gå ind i salgstal, eller hvor meget det koster i mandetimer at sikre at få det op at køre igen, siger Kasper Reggelsen, der er pressekonsulent hos Danmark Supermarked.Angrebet er endnu ikke meldt til politiet: - Det er noget, vi gør, når vi har sikret os, at alt er på plads og har gennemgået dethele.asm@eb.dk .Mads og Stine fra Valby: - Det er første gang for os begge to, at vi er til Black Friday. Det er en god lille kærestetur, og vi ville bare rigtig gerne have et nyt fjernsyn, eller det var nok mest Mads.- Vi stod op allerede klokken 4.30, men det var det hele værd, når vi nu kunne spare 8000 kroner på det tv, vi gerne ville have. Det er over halv pris! - Vi fandt også en powerbank og et sæt elektriske tandbørster -det er julegaver, men de ved godt, at de får dem, for det var ting, som de selv ringede og bestilte. Keld fra Glostrup: - Jeg kan rigtig godt lide Black Friday, så det var ikke noget problem at komme op her til morgen. Det er hverken første eller sidste gang, at jeg kommer til at handle på Black Friday.- Fik købt mig et nyt fjernsyn og sparede 4000 kroner på det, så det var ikke dårligt -men ærlig talt så havde jeg købt, uanset om det var kommet på tilbud eller ej.- Jeg var faktisk også oppe i nat og købe en computer til en medarbejder. Der sparede jeg halvdelen af prisen, så det kan virkelig godt betale sig. Michael fra Greve: - Jeg sad klar klokken 23.59 i aftes, og der bragede det hele ned. Jeg skulle bare have et tv og en stol, men hjemmesiderne var tydeligvis på overarbejde.Det fjernsyn, jeg gerne ville have, det havde de ikke i butikken, så det endte med, at jeg kun fik det her usb-stik med ud af butikken -fjernsynet skal jeg hente i Gentofte -og der var ikke Black Friday-tilbud på nogen af de to ting.
TILBUDS-KRIG: De fysiske butikker var klart i baggrunden på den vilde udsalgsdag.
Folkebevægelsen mod EU skal styrke sin brede tværpolitiske profil. Og bevægelsens hovedopgave er at bringe Danmark ud af EU.Det blev slået fast med syvtommersøm af de 162 delegerede, som deltog på landsmødet i Aarhus i weekenden. I årsplanen, som blev vedtaget enstemmigt, slås det fast, at Folkebevægelsen i det kommende år skal arbejde med at rejse en bevægelse for daxit: " Det vil sige, at vi skal udbrede kendskabet til alle de fordele, vi vil få, hvis vi genvinder vores selvstændighed uden for unionen. Vi skal argumentere konkret for, hvorfor vi vil ud af EU. Vi skal have flere til at forstå, at EU ikke løser de problemer, vi står i - EU er problemet", hedder det.FRA BREXIT TIL DAXITDiskussionen om opgaverne for det kommende år handlede blandt andet om at gøre det konkret, hvordan komiteerne og de enkelte medlemmer skal arbejde med denne opgave.- Vi skal gøre forarbejdet, så vi kan vinde afstemningen. Det tror jeg ikke vi kan i dag. Vi skal gøre som briterne -nedslide tilliden til EU ved gang på gang at påpege, hvordan vi kunne gøre det bedre, hvis vi ikke havde EU, sagde Niels Eriksen fra Valby.Karen Sunds fra Djursland fremhævede, at der skal uddannes meningsdannere og at Folkebevægelsen skal arbejde med en positiv kampagne: - Vi skal lave en ja-kampagne. Vi skal forklare, hvad det er, vi vil bruge den politiske frihed til.Hans Hansen fra Esbjerg-komiteen mente, at briternes nej var en gamechanger.- Vi står i en postiv situation.Briterne har vist, at det er muligt at komme ud af EU. Det skal vi bruge.Vi skal styrke Folkebevægelsen, så vi får flere medlemmer. Vi skal bruge vores energi til at samle en bred bevægelse, sagde han.Vedtagelsen af årsplanen var kulminationen på et landsmøde, som i den grad var præget af glæde over, at det lykkedes for briterne at stemme sig ud af EU.Derfor gik årets internationale træskopris da også til det britiske folk. Og træskoene blev modtaget af den fremtrædende EU-modstander, Sir Bill Cash, som sidder i det britiske parlament for de Konservative.NYE MULIGHEDERAllerede i sin åbningstale til landsmødet fremhævede Rina Ronja Kari, medlem af EU-parlamentet for Folkebevægelsen, at hvis Danmark følger i briternes spor og træder ud af EU, åbner der sig en række muligheder.- Vi har allerede mange bud og mange konkrete ønsker til, hvordan et samarbejde med EU skal se ud efter et daxit. Vi ønsker, at borgerne stadig kan rejse mellem landene for at arbejde, bo, studere og så videre.Men vi ønsker samtidig, at vi har alle muligheder for at bekæmpe social dumping. Det skal være muligt at byde nye arbejdstagere velkommen, og samtidig sikre dem samme vilkår som deres lokale kollegaer, sagde Rina Ronja Kari.Folkebevægelsen ønsker også et tæt handelssamarbejde med de andre EU-lande.- Men vi accepterer ikke den frie bevægelighed af kapital og tjenesteydelser som noget altid gældende.Når der er en konflikt mellem det indre marked og kampen for at bekæmpe skattely eller vores demokrati, skal det ikke være det indre marked, der vinder, lød det fra Rina Ronja Kari.VALGTEKNISK SAMARBEJDEEt andet spørgsmål, som landsmødet skulle tage stilling til, var en henvendelse fra Enhedslisten om at indgå valgteknisk samarbejde ved det kommende valg til EU-parlamentet i 2019.Efter en intens debat, hvor hele 37 delegerede havde ordet, blev der gennemført en skriftlig afstemning, hvor 92 stemte ja til valgteknisk samarbejde, mens 62 stemte imod.Overvejende for dem, som anbefalede et valgteknisk samarbejde, var at undgå stemmespild.For dem, som anbefalede et nej, var et vigtigt argument, at Folkebevægelsen sender det klareste signal om at være en tværpolitisk bevægelse, hvis man ikke indgår valgteknisk samarbejde alene med Enhedslisten.Inden forsamlingen overgik til skriftlig afstemning om forslaget om valgteknisk samarbejde, blev der vedtaget en hensigtserklæring om, at " Folkebevægelsen mod EU's tværpolitiske profil skal sikres på flere områder".Blandt de organisatoriske mål nævnes, at Folkebevægelsens 20 kandidater til næste parlamentsvalg skal afspejle, at Folkebevægelsen er " en bred tværpolitisk bevægelse".Briterne har vist, at det er muligt at komme ud af EU. Det skal vi bruge. Vi skal styrke Folkebevægelsen, så vi får flere medlemmer.HANS HANSEN, ESBJERG.NY LEDELSEPå landsmødet i Aarhus den 28.-29. oktober blev følgende landsledelse valgt: Johanne L. Kristiansen Jesper Morville Lars Østergaard Møller Thorkil Sohn Karina Rohr Sørensen Kathrine Klok Due Ole Nors Nielsen Carsten Rasmussen Kjeld Richter-Mikkelsen Susanna Dyre-Greensite Erik Bach Niels Eriksen Aage Staun Niels Jørgen Bæk Paulsen Hans Hansen Sven Skovmand Gustav Sieg Sørensen Eva Hallum Kim Holm Jørgen Grøn Luise Hemmer Pihl Som suppleanter blev valgt: Pia Møller, Søren Søndergaard, Jean Thierry.
LANDSMØDE EU-modstandere til landsmøde 162 delegerede deltog på weekendens landsmøde i Aarhus. Her blev det slået fast med syvtommersøm, at bevægelsens tværpolitiske profil skal styrkes.
Hvis Kåre Schultz' kommende, israelske arbejdsgiver, Teva, har fidus til Lundbecks nyeste antidepressiv, Brintellix, kan den 56-årige medicinaltopchef se frem til at få en lidt speciel afslutning på en succesfuld regeringstid i Lundbeck.I næste måned er det fire år siden, at der kunne drages et lettelsens suk på Lundbecks ledelsesgang, da det danske medicinalselskab fik godkendt antidepressivmidlet Brintellix til markedsføring i USA. Og selv om patentet på det danske lægemiddel løber flere år endnu, sker det ofte, at en kopiproducent forsøger at lægge billet ind på et såkaldt originalprodukt efter at det har haft fire år på markedet.Et af de mest aggressive selskaber udi den disciplin er verdens største producent af kopimedicin, Teva, der også er Kåre Schultz' kommende arbejdsgiver.Teva har en lang historik med systematisk at angribe lægemidler, som er langt fra at løbe af patent. Og hvis Teva ser et lys i Lundbecks fremtidshåb Brintellix, kan Kåre Schultz komme til at stå i den noget forunderlige situation, at hans kommende arbejdsgiver vil forsøge at tjene penge på et lægemiddel, som hans nuværende arbejdsgiver har brugt milliarder på at udvikle.Tidligere på året blev Kåre Schultz' tidligere arbejdsplads Novo Nordisk ramt af Tevas kopiiver, da isra elerne meddelte, at selskabet ville lave en efterligning af Novos topsællert Victoza.Novo reagerede prompte på den besked ved at trække Teva i retten. Sagen kører netop nu ved en distriktsdomstol i den amerikanske delstat Delaware.I 2016 leverede Victoza mere end 20 mia. kr. til Novos regnskab, hvoraf mere end 14 milliarder kr.blev hentet i USA. Og det er altså den salgssucces, som Teva gerne vil have fingre i.Duften af en kopisuccesTil sammenligning er salgssuccesen for Lundbecks nyeste antidepressiv noget mere beskeden. I 2016 solgte Brintellix for godt 1,1 milliarder kr., hvoraf omkring 600 mio. kr. stammer fra USA.Derfor er det ikke sikkert, at kopiproducenter som eksempelvis Teva føler, at der nok penge i at gå på jagt efter Lundbecks antidepressiv, hvor salget fra 2015 til 2016 dog steg med næsten 80 pct. Teva er ellers ikke bange for at gå i kødet på medicinalselskaber verden over, når israelerne har fået færten af, at der kan være en forretning i at kopiere et af konkurrenternes produkter.Angrebet på CipralexTilbage i 2011 gik Teva direkte til angreb på Lundbecks antidepressiv Cipralex, da israelerne via et datterselskab sendte en langt billigere kopi af Lundbeck-midlet på markedet i Danmark, til trods for at patentet på lægemidlet endnu ikke var udløbet.Det skete, da Østre Landsret ophævede et fogedforbud mod, at Teva måtte lave en kopiversion af Lundbecks storsælgende antidepressionsmiddel.Forbuddet blev dog efterfølgende genindført af Højesteret.Siden indgik Lundbeck et hemmeligt forlig med Teva, der satte en stopper for samtlige retssager mellem de to selskaber.Lundbeck har ikke ønsket at forholde sig til risikoen for, at Kåre Schultz' kommende israelske selskab vil lægge billet ind på det danske selskabs nyeste antidepressive middel.thmo@berlingske.dk Fakta: BRINTELLIX Lundbecks fremtidshåb2001: Forskningen i »LuAA21004« (Brintellix' projektnavn) indledes i Lundbecks laboratorier i Valby.2003: Brintellix gives første gang til en frivillig forsøgsperson.2006: Brintellix gives for første gang til patienter, der lider af depression.2007: Lundbeck indgår partnerskabsaftale med den japanske medicinalvirksomhed Takeda om udvikling af blandt andet Brintellix i USA og Japan.2013: De amerikanske myndigheder (FDA) godkender Brintellix til behandling af voksne patienter med svær depression. Lundbeckmidlet har sidenhen fået navnet Trintellix på det amerikanske marked.
KOPIMEDICIN.
80 ÅRJørgen Simonsen, fhv. oberst, Randers. Han er født i Aarhus og blev student fra Randers Statsskole i 1956. Allerede året efter begyndte han sin karriere i hæren. Han arbejdede sig op gennem graderne, indtil han i 1991 blev oberst og chef for Hærens Artilleriskole og Tjenestegreninspektør for Artilleriet. I 1996 blev han afdelingschef for Combat Support Branch ved hovedkvarteret for de fælles landstyrker i Centraleuropa.Han har modtaget to FNmedaljer samt kommandørkorset af Dannebrogsordenen og hæderstegnet for god tjeneste i hæren.70 ÅRMichael Fleischer, fhv. oberst og jagerpilot, Bevtoft. Han tog den traditionelle vej gennem flyvevåbnet via officersskole samt stabskurser.I 2005 stoppede han som chef for Flyvestation Skrydstrup. De sidste tre år før pensioneringen blev udført som stabsofficer ved Natos flyhovedkvarter Ramstein i Tyskland med dertilhørende perioder i Afghanistan.Efter pensioneringen fulgte to år i Cimber Air som program manager.Preben Bach Holm, forskningsprofessor, dr. scient., Valby. Han blev uddannet i biologi og genetik ved Københavns Universitet/ Carlsberg Laboratorium og fik en doktorgrad i 1981.Her var hans primære forskningsområder elektronmikroskopiske undersøgelser af reduktionsdelingen i planter, dyr og mennesker.Han etablerede i 1988 en plantebiologisk forskningsgruppe ved Carlsberg Forsøgslaboratorium med særlig vægt på gensplejsning af byg. Han flyttede senere aktiviteterne til Aarhus Universitet.Med hans arbejde lykkedes det fakultetet at frembringe prototyper på hvede og byg, der betød, at mere af kornets næring bliver i husdyrene, og mindre går tabt til miljøet.Ole Husen, cand. scient., tidl.formand for Dansk Orienterings-Forbund, Rungsted Kyst.Ole Husen var fra 2000 til 2008 formand for Dansk Orienterings-Forbund. Her stod han for at tilpasse organisationen til nyere tider gennem nye økonomiske modeller. Det bestod bl. a. i at få indtægter til forbundet fra klubberne samt at sikre støtte til elitearbejdet fra Team Danmark. Når World Masters Orienteering Championship løber af stablen i begyndelsen af juli i København, er det ifølge forbundet kulminationen af Ole Husens arbejde i Dansk Orienterings-Forbund. Han har gennem sin karriere videreformidlet sin viden på både gymnasieskoler, i ingeniørvirksomheder og som aftenskoleleder.Mogens Vyberg, overlæge og professor, Aalborg. Han tog lægeeksamen i 1973 ved Københavns Universitet og derefter sin speciallægeuddannelse i patologisk anatomi og cytologi.Han blev ansat som overlæge ved Patologisk Institut ved Aalborg Sygehus i 1988 og blev i 2012 udnævnt til professor i klinisk patologi.Mogens Vyberg har gennem sin karriere skrevet mere end 100 videnskabelige artikler samt bogen "Patologi og farmakologi".Han har derudover undervist i patologi og immunhistokemi på sundhedsvidenskabelige uddannelser og været foredragsholder på internationale kongresser. I løbet af 2018 bliver overlægestillingen og professoratet byttet ud med en løsere tilknytning til sundhedsvæsenet som konsulent, mens forskningsprojekter og samarbejde med den medicinske industri videreføres.60 ÅRMathias Neumann Andersen, professor, agronom, Tjele.Han blev uddannet fra Landbrugshøjskolen i København i 1984.Derefter blev han ansat ved det daværende Statens Planteholdforsøg i Sønderjylland. Her arbejdede han med forsøg i vanding af landbrugsafgrøder.I 1992 blev det flyttet til Foulum, hvor Mathias Neumann Andersen arbejder i dag. I 2007 blev afdelingen en del af Aarhus Universitet, hvor han i dag er professor på afdelingen for Agroøkologi. Han har i karrieren arbejdet i flere udviklingslande, bl. a. Ghana.Holger Brodersen, direktør, Svendborg. Holger Brodersen har de seneste syv år været direktør for Hotel Christiansminde i Svendborg.Han blev uddannet tjener på Hotel Munkebjerg i Vejle, og derefter fulgte en lang karriere i hotelbranchen.Holger Brodersen har bl. a. været hotelchef på Hotel Phønix i Aalborg, direktør for Stena Hotel i Grenaa, adm. direktør for Odense Congress Center og hotelchef for Hotel Australia i Vejle. Ved siden af direktørjobbet sidder han i bestyrelsen for Gæsteatelier Hollufgård og Danseteater Inger Kristensen.Søren Juhler, journalist, København. Han er født i Aarhus og student fra Skanderborg Amtsgymnasium i 1977. Han dimitterede fra Danmarks Journalisthøjskole i 1984 og har arbejdet som journalist for bl. a.Varde Ugeavis og Ekstra Bladet. I mere end 20 år har han arbejdet for TV 2-nyhederne, først fra 1990 til 1999 og senere fra 2006 og frem til nu. Søren Juhler brænder især for kultur-og musikstoffet og har ifølge sine kollegaer en særlig evne til at håndtere branchens store egoer.

Arkitektvirksomheden BIG og dens karismatiske frontfigur Bjarke Ingels har aldrig været bange for at gå nye veje.Nu har den beamet sig op i højhastighedsbranchen og videreudvikler på Tesla-grundlægger Elon Musks såkaldte Hyperloop-koncept - med fremtidige hastigheder for kollektiv transport på 1.100 km i timen. Næste tur går måske ud i rummet, fortæller stjernearkitekten Bjarke Ingels, der gennem flere år har været en international og fremsynet arkitekt med hele verden som byggeplads.Seneste projekt foregår i pengestærke Dubai, hvor man vil forvandle rejsetiden på den 160 km lange strækning mellem Dubai og Abu Dhabi til en bagatel af 12 minutter - og passagerne til menneskelig rørpost.Bjarke Ingels' tegnestue står for arkitekturen af transportsystemet, der består af kapsler, såkaldte ' pods', som på grund af det meget lave tryk i rørene kan flytte varer og mennesker med op til 1.100 kilometer i timen, langt hurtigere end et rutefly.- Med Hyperloop One har vi givet form til et økosystem af kapsler og portaler, hvor ventesalen er forsvundet sammen med ventetiden. Hyperloop kombinerer kollektiv pendling med individuel frihed i noget nær supersonisk hastighed. Vi er på vej mod en fremtid, hvor vores mentale kort over byen forandres sammen med vores forståelse af afstand og nærhed, tid og rum, siger Bjarke Ingels.Design og energiProjektet er endnu et eksempel på BIG's måde at tilgå verden.- Vil man som land være en del af fremtiden, bliver man nødt til at være del af den bæredygtige dagsorden. Helt ned i det praktiske. Teslas solcelletag viser for eksempel, at det for første gang er muligt at kombinere smukt design med bæredygtig udnyttelse af energien. I Danmark har vi det nærmest i vores dna. Vi stiller ikke spørgsmål ved, om miljøet skal beskyttes og at byerne skal være steder for alle, siger Bjarke Ingels.På vej ud i rummet?Han siger til magasinet Arkbyg, at hans virksomhed, og BIG's udviklingsafdeling BIG Ideas også samarbejder med en raketfabrik, der i fremtiden kan spille en rolle i daglige afgange ud i rummet.Om også stjernearkitekten har det ene ben på vej ned i en rumdragt, er endnu for tidligt at sige, men projektet falder godt i tråd med det samarbejde, BIG allerede nu har med forskere, der er med til at skabe vores fremtidige verden.- 3XN gør det godt med deres udviklingsafdeling, der for eksempel forsker i nye materialer. Vi har en lidt anden tilgang og samarbejder direkte med entreprenører og leverandører af teknologi.Partner Jakob Lange har blandt andet været med til at booste ideer omkring smart homes. Det er jo sjovt, at man de sidste mange år har kunnet sætte sig ind i sin bil og køre, hvis bare nøglen ligger i lommen. Så ved bilen, at det er dig. Men når man skal ind i sit hus, er man dybt afhængig af et stykke metal, man skal finde frem, og hvis du eller dit barn har glemt nøglen, er du helt på skideren. Derfor vil vi gerne være med til at udvikle flere muligheder for at bo mere bekvemt og mere tidssvarende, siger Bjarke Ingels, med det engagement, der sidste år fik Time Magazine til at sætte ham på listen over en af de 100 mest indflydelsesrige mennesker i verden.Vi er på vej mod en fremtid, hvor vores mentale kort over byen forandres sammen med vores forståelse af afstand og nærhed, tid og rum Bjarke Ingels .Alt det sjove i livetBjarke Ingels er født 2. oktober 1974 og opvokset i Vedbæk, ' i et lille hus med en stor have', som han fortæller i dokumentarfilmen Abstract - the art of design.Da han i 1993 begyndte på Kunstakademiets Arkitektskole, kunne han kun nævne navnet på én eneste arkitekt, nemlig Jørn Utzon. Bjarke Ingels havde selv regnet med, at han skulle være tegneserietegner. Han er desuden uddannet fra Escola Tecnica Superior de Arquitectura i Barcelona.Stiftede i 2001 tegnestuen Plot, med Julien de Smedt.De har blandt andet lavet Islands Brygge Havnebad og VM Bjerget i København. Han skabte BIG, Bjarke Ingels Group, i 2006.I 2009 udgav Bjarke Ingels arkitekturmanifestet ' Yes is More'. Bogen er én lang tegneserie og oversat til seks sprog.BIG har i dag afdelinger i både Valby og New York, og tegnestuen er ledet af 12 partnere.Blev udråbt som årets innovator indenfor arkitektur af The Wall Street Journal i 2011. Sidste år blev han udnævnt som én af verdens 100 mest indflydelsesrige personer af Time Magazine.Som dreng vandt Bjarke Ingels både en cykel og et fjernsyn i tegnekonkurrencer.
BIG gør sig klar til det store spring ud i fremtiden. Med solidt ståsted i arkitektur skimtes nu omridset af forretningsområder, hvor det kommer til at gå rigtig stærkt: Transport med supersonisk fart - måske også ud i rummet - og nye måder at tilgå det store miljøspørgsmål.
Hospitalerne i Region Hovedstaden får nu tilført 50 millioner kroner for at bringe ventetiderne ned. En stor del af beløbet skal bruges til at sænke ventetiden for patienter med nogle af de mest aggressive kræftsygdomme, så der ikke fremover er tvivl om, at regionens hospitaler overholder loven om maksimale ventetider. Det var der enighed om, da regionsformand Sophie Hæstorp Andersen (S) i går havde samlet partierne, der står bag regionens budget - S, SF, Radikale Venstre, DF, Konservative og Liberal Alliance - til møde.»Vi var enige om at afsætte midler især til de områder, hvor tiden spiller en særlig rolle«, siger Sophie Hæstorp Andersen.»Med de nye oplysninger, der er kommet frem, kan vi se, at selv om vi i foråret har afsat penge til kræftbehandling, så er det på nogle områder ikke nok«, siger hun.De nye oplysninger var blandt andet Politikens omtale af patienter med bugspytkirtelkræft, som har ventet i op til 7 uger på at blive opereret, selv om de efter loven om maksimale ventetider skal opereres inden for 2 uger.En af de patienter, der kom til at vente, var 72-årige Allan Riise fra Valby, som i ventetiden oplevede, at kræften bredte sig, så lægerne måtte aflyse den planlagte operation.Allan Riise døde for en uge siden.Lukket pulje genåbnesAfdelingen, som skulle have opereret Allan Riise, er en af tre afdelinger på Rigshospitalet, der nu får forøget den årlige bevilling med samlet 12,2 millioner kroner, ligesom den får del i en ekstra operationsstue og flere sengepladser.»Jeg synes, det er på sin plads, og jeg synes, at patienterne fortjener det«, siger afdelingens klinikchef, Jens Hillingsø.Afdelingen skal dele de ekstra penge med de kolleger, der behandler patienter med modermærkekræft og kræft i æggestokkene.De 50 millioner, som nu sendes ud på hospitalerne, kommer fra en meraktivitetspulje, som skal bruges til at give afdelingerne mulighed for at udvide med flere ansatte, operationsstuer, sengepladser og apparatur.Regionen har i år holdt pengene fra puljen tilbage, fordi det nye it-system Sundhedsplatformen har skabt usikkerhed om regionens økonomi. Sundhedsplatformen har betydet, at lægerne bruger mere tid foran computeren og derfor kan behandle færre patienter, og der er derfor en risiko for, at regionen mister op mod 580 millioner kroner i indtægter.Men på mødet var der enighed om nu at åbne for puljen for at bringe ventetiderne ned. Der vil være tale om et varigt løft i bevillingerne på 35 millioner, mens der afsættes 15 millioner i engangsbeløb, som skal bruges til at afvikle pukler af ventende patienter.Den største del af pengene går til kræftbehandling.Herlev Hospital, som er det andet store kræfthospital i regionen, får således 9,3 millioner i varigt løft, mens der gives 2,3 millioner til kræftbehandling på Nordsjællands Hospital.»Det er en investering i at sikre, at vi overholder lovgivningen.Og vi gør det på en måde, hvor det ikke er et spørgsmål fra dag til dag, om vi nu også har kræfter til det, hvis en læge skulle blive syg«, siger Sophie Hæstorp Andersen.Sundhedsminister Ellen Trane Nørby (V) besluttede i sidste uge at indføre skærpet overvågning af hospitalerne frem til jul for at sikre, at patienterne ikke fortsat kommer til at vente for længe. Det skete efter møder med Kræftens Bekæmpelse, som bifalder, at der nu afsættes penge til kræftbehandlingen.»Det er godt, at Region Hovedstadens politikere har reageret hurtigt i denne situation.Men i virkeligheden er det alt for langsomt, for problemet har været der gennem lang tid«, siger foreningens direktør, Leif Vestergaard Pedersen.»Jeg vil opfordre Sophie Hæstorp til at give hospitalerne en forholdsordre om, at de aldrig igen må komme i den situation igen, at kræftpatienterne kommer til at vente længere, end der står i loven. Så må de flytte rundt på opgaverne og få andre hospitaler til at hjælpe med at behandle de patienter, der for eksempel ikke behøver at blive behandlet på Rigshospitalet«. På mødet afsatte politikerne en del af de 50 millioner til andre formål end kræft. For eksempel bliver der givet 4 millioner til børne-og ungdomspsykiatrien.hans.drachmann@pol.dk anders.schmidt@pol.dk Det er en investering i at sikre, at vi overholder lovgivningen Sophie Hæstorp Andersen (S), regionsformand.
KRÆFTBEHANDLING Region Hovedstaden vil sikre, at patienter med aggressive kræftsygdomme behandles inden for lovens frister.
Patrick Nielsen føler sig snydt for en storkamp om WBCs ledige VM-titel.Patrick Nielsen går i øjeblikket frustreret rundt i træningslokalet i Valby ved København. Den danske topbokser føler sig nemlig snydt for karrierens potentielt største udfordring - en storkamp om VM-titlen i et af de store forbund, WBC.Titlen er i øjeblikket ledig, og en række afbud og en skade betød egentlig, at Patrick Nielsen, der er rangeret som nummer syv hos WBC, var berettiget til kampen om VM-bæltet mod den ubesejrede amerikaner David Benavidez 9. september i år.Men i stedet valgte WBC af p. t.ukendte årsager at se bort fra Patrick Nielsen og give chancen til ranglistens nummer otte, rumæneren Ronald Gavril.Og den beslutning ærgrer Patrick Nielsen, der har pudset sin manager, Simon Lundt, og promotor Nisse Sauerland på bokseforbundet i håb om at få VM-kampen alligevel.»Jeg afventer at høre fra min manager, når han har fået klarhed over situationen. Men jeg er selvfølgelig ærgerlig over, hvis det ikke bliver til noget, men lad os se, hvad der sker,« fortæller Patrick Nielsen til BT og tilføjer: »Lige nu ved jeg bare, at Simon og Nisse Sauerland har taget kontakt til WBC, og så må vi se, hvad de finder frem til.« VM-titlen i supermellemvægt hos WBC blev tidligere i år ledig, fordi svenske Badou Jack valgte at gå en vægtklasse op til letsværvægt.Herefter var det så meningen, at englænderen Callum Smith og amerikaneren Anthony Dirrell skulle bokse om titlen i september.Men Callum Smith droppede kampen og har i stedet valgt at bokse med i World Boxing Super Series, mens Anthony Dirrell blev skadet og måtte melde fra. Derfor måtte WBC helt efter bogen, når det gælder en ledig titel, se nedad på ranglisten og tilbyde kampen til de næste på listen.OverrasketOg det var her, at forbundet gik uden om Patrick Nieslen og gav chancen til en dårligere rangeret bokser.Patrick Nielsens manager, Simon Lundt, stiller sig uforstående over for forløbet og det manglende tilbud om at bokse VM-kampen.»Det overrasker mig, at vi ikke har fået tilbuddet, og tænker, at der må være sket en fejl, som vi prøver at få rettet op på.Patrick var elektrisk, da han hørte det, og han ærgrer sig naturligvis. Det var en stor chance, når nu alle andre var optaget med turneringer, kampe og skader. Jeg vil sammen med vores promotor forsøge at lægge pres på WBC,« siger han.Patrick Nielsens promotor, Nisse Sauerland, fortæller, at han lige nu venter på en forklaring fra bokseforbundet, som han håber, vil give Patrick Nielsen en ny chance.»Vi venter på en forklaring fra WBC om, hvordan det kunne ske, for jeg forstår ikke, hvordan de kunne forbigå os på den måde. Jeg ved ikke, om det er realistisk at få den ændret. Men det er måske mere realistisk, at de vil gøre Patrick Nielsen til den obligatoriske modstander i en VM-kamp mod vinderen,« siger han.dalu@bt.dk '' Jeg afventer at høre fra min manager, når han har fået klarhed over situationen. Men jeg er selvfølgelig ærgerlig over, hvis det ikke bliver til noget Patrick Nielsen.Fakta: WBCs opdaterede ranglisteHer er WBCs rangliste, hvor en række boksere har sagt nej til titelkampen, fordi de enten er skadede eller allerede har kampe i kalerenden. 1. Callum Smith (afbud med anden kamp) 2. Anthony Dirrell (skadet) 3. Avni Yildirim (afbud med anden kamp) 4. David Benavidez (fik kampen) 5. Chris Eubank Jr. (afbud med anden kamp) 6. Jessie Hart (afbud med anden kamp) 7. Patrick Nielsen 8. Ronald Gavril (fik kampen).
FORBIGÅET Patrick Nielsen føler sig snydt for en kamp om VM-titlen af bokseforbundet WBC.
I sidste måned lykkedes det endelig for ægteparret June og Peter Belli at få solgt deres hus i Brøndby Vester ved København.Huset, som er på 200 kvadratmeter og i to etager, har længe føltes alt for stort for Peter Belli, der fyldte 74 år i går, og 68-årige June. Derfor har parret haftdet til salg i de seneste år.»Vi har forsøgt at få det solgt i tre år.I sidste måned overtog den nye ejer,« fortæller June Belli til BT.Eftersom parret endnu ikke har fundet et nyt hus, er de rykket sammen i deres autocamper. Den fungerer i forvejen som rullende hjem, når Peter Belli er på sin afskedsturne.»Lige nu bor på vi på nogle udvalgte campingpladser eller privat hos folk. For der er så mange, der har tilbudt os plads hos sig,« siger June Belli, der med sin gøglerfortid nyder at bo i en slags campingvogn igen.Danmarks legendariske rockkonge og hans June har før prøvet at bo på små kvadratmeter. De første 16 år af deres ægteskab boede de på 27 kvadratmeter i en campingvogn, som, når den ikke turnerede med Junes legendariske mor, sandsigersken Corinta, og broderens Ronalds Festival Tivoli, stod fast i Valby.Det var også i campingvognen, at parrets tre børn, Chano, der i dag er 44 år, Michel, som er 43 år, og Natasja, som er 41 år, blev født og trådte deres første skridt.Først i begyndelsen af 1980erne købte June og Peter Belli deres første ' rigtige' hus i Hvidovre. Men drømmehuset skulle vise sig at blive et økonomisk mareridt for parret. Og da det lykkedes dem at få solgt villaen i Hvidovre, købte de huset i Brøndby Vester for 22 år siden.Leder efter et mindre husIfølge de offentlige oplysninger købte parret huset i 1995 for knap en mio. kroner - det er nu blevet solgt for 3,3 mio. kroner.»Det er dejligt at få det solgt. For det har været en pestilens med alle de fremvisninger og alt arbejdet med at holde huset i ekstra fin stand, fordi det var til salg. Så selv om det er mange år, jeg har pakket ned, er det også en lettelse,« lyder det fra June Belli.Et andet plaster på såret er, at huset blev solgt næsten til prisen, hvilket sætter June og Peter Belli i en fordelagtig position på boligmarkedet.»Vi kigger efter et på 140 kvadratmeter i ét plan med en lille have til.Og det skal ligge i en radius af 30 km fra København. Heldigvis kan vi vælge og vrage. Og vi synes, det er så sjovt at kigge på huse,« ler June Belli.Parret har i de senere år været igennem en drøj tid, hvor Peter Belli har været alvorligt syg af en urinvejsinfektion, der udviklede sig til sepsis - en blodforgiftning i et indre organ, der kan brede sig til resten af kroppen. En aften, hvor sangeren havde været ude at spille, faldt han om i hjemmet. I fire dage svævede han mellem liv og død på hospitalet.Sygdommen var ekstra faretruende for sangeren, fordi han er født med kun én nyre. Sygdomsforløbet kostede parret, som i øvrigt kan fejre guldbryllup til august, både fysisk og psykisk. Og økonomisk. For i perioden, hvor Peter Belli lå syg og bagefter rekreerede, var hans indkomst lig nul.I dag er Peter Belli kommet sig og nyder igen turnelivet.(lots@berlingskemedia.dk )
SOLGT Peter og June Belli har fået solgt huset efter tre år.
Hvad sker der, når man blander den ældste gruppe af borgere med den yngste? Det skal Esra Alici Pedersen snart vise på ca. 10 aarhusianske plejehjem, når hun indfører åbne legestuer for forældre i byen. Hun har fået bevilget 283.000 kr. af Ældreog Sundhedsministeriet til at starte projektet over det næste halve år.I Langgadehus Plejecenter skabte det en masse glæde og aktivitet, da hun for to år siden kom med idéen om en fast legestue på plejecenteret.Som mor på barsel havde Esra Alici Pedersen selv ledt efter et sted at gå til legestue og samtidig undret sig over, hvad der gemte sig bag murene i plejecenteret i hendes lokalområde i Valby.Nu kommer forældre og børn på besøg en gang om ugen, og spædbørn og ældre omgås hinanden med glæde.»Jeg synes, det var oplagt at knytte disse to grupper sammen, som kan få glæde af hinanden,« siger hun.I Langgadehus Plejecenter kører legestuen stadig fast hver torsdag mellem kl. 13 og 16, og pga. den store succes udvider hun nu projektet.»De ældre elsker det simpelthen.Nogle gange kan de være i dårligt humør, have ondt i benene eller ikke være helt oplagte, men alligevel dukker de op, når børnene kommer. For de demente borgere er det også en god ting med babyer. Det kvikker lidt op, og det kan få dem til at tænke på deres egne børn og børnebørn. Det vækker virkelig glæde her,« siger Menahem Nunij, der er aktivitetsleder på Langgadehus Plejecenter.Siden projektet begyndte i 2015, er Esra Alici Pedersen flyttet til Aarhus med sin familie, og derfor er projektet også rykket med.En fast legeaftaleHun fortæller, at det ofte kan være en udfordring at få legeaftaler til at passe for forældre på barsel, der ikke altid kan planlægge dagens skema ned til mindste detalje. Så er det rart, at man ved, at der er et fast tidspunkt, hvor man kan komme, hvis man har lyst, og det lige passer.»Mit ønske er, at det bliver en fast ting. Så ved man, at man altid kan komme, og at døren altid står åben. Det bliver lidt mere overskueligt for forældre på barsel, når de ikke tænker, at de skal være der på et bestemt klokkeslæt,« siger Esra Alici Pedersen.Legestuer på plejehjem er ikke et helt nyt koncept.Men dét, som Esra Alici Pedersen bidrog med, var bl. a., at hun gjorde projektet enormt populært via sin blog, 2verdener.dk.På en almindelig måned har hun 10.000 unikke læsere.Da hun lavede et opslag om legestuen på Langgadehus, nåede det ud til 60.000 unikke læsere, og dermed fik plejecenterets legestue en hel masse opmærksomhed.Derudover sørgede hun for at skaffe sponsoreret legetøj fra diverse firmaer, som så stod til rådighed, når de små indtog lokalerne om torsdagen.Vigtigst af alt, lyder det fra Menahem Nunij fra Langgadehus Plejecenter, har hun sat legestuen i system, så der nu er en fast dag, hvor alle ved, at der er legestue i Langgadehus.Det gør det nemt.»Nogle gange kommer der rigtigt mange, andre gange kommer der ikke helt lige så mange. Men der kommer altid nogen hver torsdag. Det er nemt at forstå, når vi har en fast dag,« siger Menahem Nunij.Penge til livskvalitetI alt 283.000 kr. skal gå til legetøj og en deltidsstilling for Esra Alici Pedersen, hvor hun skal gøre projektet mere professionelt.»Nu skal det være noget for sig selv og ikke bare noget, jeg bringer ud fra min blog.Jeg håber, det kan komme ud og blive spredt i hele Aarhus Kommune, så der er noget, uanset hvor i byen man bor,« siger hun.Pengene til projektet kommer fra en satspulje fra Ældre-og Sundhedsministeriet.I alt 20 mio. kr. er blevet sat af mellem 2016 og 2019 til at forbedre livskvaliteten for de ældre.Målet for Esra Alici Pedersen er, at hun over det næste halve år kan sætte projektet i gang på i alt 10 plejecentre.katy.wang@jp.dk Det vækker virkelig glæde her.Menahem Nunij, aktivitetsleder, Langgadehus Plejecenter.Fakta: Legestuer på plejecentreEsra Alici Pedersen etablerede legestuen i Langgadehus Plejecenter i 2015.Projektet fik bl. a. succes, fordi Esra Alici Pedersen spredte budskabet via sin blog, 2verdener. dk, der har 10.000 læsere om måneden.Planen er legestuer på 10 plejecentre i Aarhus over det næste halve år.Ældre-og Sundhedsministeriet har bevilget 283.000 kr.Pengene kommer fra en satspulje, hvis formål er at øge livskvaliteten på plejehjem og i plejeboliger.
Børn og ældre: Esra Alici Pedersen har fået bevilget 283.000 kr. til at indføre faste legestuer på plejehjem i Aarhus.
To krukker med udsprungne påskeliljer spreder forårsstemning ved alteret i Sct. Matthæus Kirke på Vesterbro i København.»Påsken er en højtid fyldt med vitaminer. Den minder os om, at vi hver dag går vores egen undergang i møde, og at vi oplever tab ved at miste mennesker, vi holder af. Samtidig rummer den et nærværende håb: Vi bærer ikke undergangen alene. Der er en, der løfter sorgen sammen med os, og livet heler op igen,« siger Birgitte Kragh Engholm, der er sognepræst i kirken.»Herinde folder vi den store påskefortælling ud med højmesse, børnegudstjeneste, musik og refleksioner,« remser hun op.Sideløbende med præsteembedet er 48-årige Birgitte Kragh Engholm ansat til at udvikle kirkens profil for kernemålgruppen, som er de 25-45-årige.Et tiltag, hun har skabt, som suger søgende sjæle til, er de filosofiske saloner, som hun holder i årets mørke måneder sammen med skiftende foredragsholdere.Præsten åbner salonerne med et oplæg om et eksistentielt tema som tilgivelse, skyld, håb og sorg.De 115 deltagere debatterer herefter emnet med afsæt i et samtaleark.I baren serveres fransk rødvin, baguetter og brie, og stemningsfuld jazz skaber hygge.»Jeg lod mig inspirere af atmosfæren i Woody Allen-filmen "Midnight in Paris".Samtidig oplevede jeg, at folk efterspurgte et rum, hvor de kan diskutere de dybe temaer. Det moderne menneske vil være medskabende, og det er deltagerne i salonerne. De, der betaler entré, vil virkelig det her.Billetterne bliver solgt på få timer, og folk føler, at salonerne giver mening« "siger præsten, der forsker i folkekirkens fremtid.Kirkens fundament Sidste år udgav hun bogen "Den fremtidsgodkendte folkekirke".Heri giver hun sine bud på, hvordan institutionen kan favne fremtidens brugere og imødekomme deres krav.»Vi går fra et traditionssamfund til en individualiseret verden, hvor folk spørger: "Hvordan giver kirkens ritualer og kristendommens budskab mening for mig?" Det ser jeg ikke som en egoistisk tilgang, men et naturligt ønske hos moderne mennesker om at finde mening og blive inddraget,« siger præsten.Kirken skal optræde med åbne døre, og den enkelte skal kunne se en værdi i kristendommen og kirkens ritualer, pointerer hun.»Med kristendommen skal vi trænge igennem samfundets støj og tilbyde brugerne fast grund under fødderne. I en forblæst verden med mange tilbud er kirken kommodebenene, der skaber et fundament i folks liv.«.Ny indgang til budskabetRitualerne formidler hun under mange former i Sct.Matthæus Kirke.Birgitte Kragh Engholm har udviklet en mindfulness-gudstjeneste, som på hverdagsaftener giver folk ro i sindet.»Mennesker er overbelastede i dag; tempoet er højt her på Vesterbro. Mange af kirkens brugere er ikke dogmatisk kristne. De søger en anden indgang til budskaberne,« forklarer præsten, der komponerer en ny mindfulnessgudstjeneste hver gang - med præ-og postludium, to salmer, bøn, velsignelse, refleksion og meditationer.»Jeg forsøger ikke at lefle, falde på halen eller lokke ved at kalde det mindfulness.Ordet er blot en nutidig pendant til de kristne meditationer, man har praktiseret i kirken i årtusinder.« Under mindfulness-seancen sidder Birgitte Kragh Engholm i kirken uden præstekjole.»Det giver mening, fordi denne tjeneste har en blødere form. Den taler ind i moderne menneskers virkelighed og giver dem et kirkemøde af høj kvalitet. Det gør den populær og velbesøgt,« siger hun.Birgitte Kragh Engholm, sognepræst og udvikler, København.navne@jp.dk I en forblæst verden med mange tilbud er kirken kommodebenene, der skaber et fundament i folks liv.Birgitte Kragh Engholm sognepræst i Sct. Matthæus Kirke på Vesterbro.Fakta: BLÅ BOG Birgitte Kragh EngholmFødt i Sønderjylland.Uddannet cand. theol.fra Århus Universitet i 1999.Var i fem år sognepræst i Vendsyssel.Var fra 2005-2012 kulturattaché på den danske ambassade i Australien.Har siden 2012 været sognepræst og udvikler i Sct. Matthæus Kirke på Vesterbro.Er gift med Jesper Engholm, der er præst i Valby.Parret har fire børn på 12, 13, 18 og 23 år.
Kirkerum: Med mindfulnessgudstjenester og filosofiske samtalesaloner tiltrækker sognepræst Birgitte Kragh Engholm en bred skare af søgende sjæle i Sct. Matthæus Kirke på Vesterbro.
Det er godt seks år siden, at Københavns torvehaller slog dørene op på Israels Plads. I dag lægger flere end fem millioner gæster hvert år vejen forbi hallerne, hvor man kan købe alt fra ost og fisk til tapas og smørrebrød.Nu er det Frederiksbergs tur til at få sin egen torvehal. I hvert fald har arkitekten bag Torvehallerne KBH, Hans Peter Hagens, tegnet et oplæg til en ny af slagsen. Hallen kommer efter al sandsynlighed til at ligge bag Frederiksberg Rådhus, og der er langtfra kun tale om luftige planer. I august var sagen til politisk behandling i byrådet, hvor der var opbakning fra samtlige partier. Pladsen er i dag forbeholdt biler, som efter planen kommer til at befinde sig under jorden i et nyt parkeringsanlæg.»Når vi holder loppemarked hver lørdag i sommerhalvåret, kan vi se bylivet blomstre.Derfor rummer pladsen et stort potentiale, især hvis bilerne kommer under jorden,« siger Frederiksbergs borgmester, Jørgen Glenthøj (K).Den nye torvehal kommer til at fylde ca.2.600 overdækkede kvadratmeter, hvilket er samme størrelse som Torvehallerne KBH. Her bliver der plads til cirka 100 fødevarestader, som skal kombineres med udendørs stader og mobile stader på hjul. Og alle, der lørdag formiddage lægger vejen forbi det store loppemarked, kan ånde lettet op. Det kommer ikke til at lade livet, garanterer Hans Peter Hagens.»På Frederiksberg har man et rigtig fint loppemarked, og det skal selvfølgelig kunne blive på torvepladsen. Det er et supergodt lokalt initiativ og handelstiltag. Det er kun godt, at de supplerer hinanden,« siger Hans Peter Hagens og understreger, at en torveplads skal være et offentligt, grønt byrum for at fungere.»Der skal være bænke og træer, og man skal kunne besøge pladsen uden at købe noget. Det er en mødeplads for mennesker, og her er hele forskellen fra et typisk butikscenter. Man skal kunne sætte sig og observere bylivet.« Frederiksberg har ikke samme antal turister som Israels Plads. Det bekymrer dog ikke Hans Peter Hagens.»Frederiksberg har både befolkningstallet og kundegrundlaget. Det er jo en lidt mere velhavende kommune. Samtidig har man den historiske handelsakse ved Gammel Kongevej med butikker, cafeer og restauranter. Med en ny hal forlænger man den handelsakse,« siger han og tilføjer: »I beyndelsen var der mange, som var bange for, at Torvehallerne KBH ville udkonkurrere de lokale handlende, men faktisk er det gået lige modsat. Det er helt klart min overbevisning, at torvefunktionen er med til at udvide handelslivet.« Det er ikke skatteborgerne, der kommer til at betale for den nye hal. Investeringsfirmaet bag Frederiksbergs torvehal, Scope Investment, har sammen med blandt andre Hans Peter Hagens oprettet et torvehalskonsortium, som har stiftet NFT1 Aps. Det står for »Ny Frederiksberg Torvehal«. Medejer af Scope Investment Niels Christian Boehm ønsker, at en stor del af stadeholderne skal være lokale.»Vi vil for eksempel gerne have lokale slagtere, fiskehandlere, ostehandlere og bagere repræsenteret. Vi planlægger også at arrangere en borgerdag, hvor vi kommer i dialog med indbyggere fra Frederiksberg, så vi kan få deres input, og vi har allerede haft dialog med visse stadeholdere på Nørreport, som har vist stor interesse for at være med. Det gælder om at få skabt nogle kvalitets-ankerstadeholdere, som i sig selv vil være med til at tiltrække stadeholdere af den rigtige kaliber,« siger Niels Christian Boehm.Engang fandtes der adskillige handelspladser i København. Hans Peter Hagens mener da også, at København og Frederiksberg tilsammen har plads til seks-otte torvehaller, selv om vi i dag har mulighed for at foretage de fleste af vores indkøb i supermarkedet.»En by som Budapest har 17 torvehaller, Stockholm har tre, Göteborg har to. Der er ingen tvivl om, at der er kunder til det i København, hvor jeg vil skyde på, at der kan være en-to torvehaller i Københavns centrum, en på Frederiksberg og en i de forskellige bydele.Det gælder bare om at skrue det sammen på den rigtige måde,« siger han.Ifølge Hans Peter Hagens, der også er forfatter til bogen »Torvehallerne i KBH og verden rundt«, er opskriften på succes, at mindst halvdelen af staderen sælger ferskvarer som ost, brød og fisk. Samtidig skal der gerne være cirka 50 procent overdækkede stader og 50 procent udendørs stadepladser, mener han.»Det skal være en torvehal med små stader og ikke butikker, hvilket er den klassiske forskel på en torvehal og et supermarked. De udendørs stader er tit der, hvor der er slagtilbud, og hvor der er årstidsbestemte varer. Derfor er der en fordel i at bygge torvehaller fra grunden, så man kan tage højde for det i arkitekturen. I byer som Stockholm og Helsinki, som jo har endnu koldere klima end Danmark, har man for eksempel udendørs torvehaller året rundt,« siger Hans Peter Hagens.Med en ny torvehal ønsker »NFT1 Aps« også at repræsentere oplandet i byen. Det skal ske med såkaldte »Farmers Markets«, hvor man kan købe varer direkte fra landmænd og lokale producenter, som kommer ind til stadepladserne fra oplandet. Derfor skal en række stader være mobile og kunne lejes på kortere basis.»Disse »Farmers Market« s er i markant vækst i byer som New York, London og Berlin. Jeg er sikker på, at de også kan leve på Frederiksberg, og at de tilmed kan tiltrække beboere fra tilstødende bykvarterer i Københavns kommune, for eksempel Vesterbro, Nørrebro og Valby. Det betyder samtidig, at en torvehal kan være ambassadør for landdistrikterne,« siger Hans Peter Hagens.Der er flere ting, som skal falde på plads, inden projektet kan føres ud i livet, men politikerne fra begge fløje har som nævnt givet deres positive holdning til kende. Desuden har Jørgen Glenthøj underskrevet en hensigtserklæring sammen med NFT1.»Projektet er ganske omfattende, og derfor har vi igangsat en proces med en helhedsplan for området, hvor vi blandt andet skal inddrage synspunkter fra borgere og virksomheder.Når helhedsplanen er færdig, kommer den egentlige lokalplanproces, hvor både borgere og virksomheder vil blive hørt om planforslaget,« siger Jørgen Glenthøj.Tidligere formand for By-og Miløudvalget Jan E. Jørgensen (V) er en af de andre politikere, der har været i tæt dialog med folkene bag.»Det vil spille godt ind i frederiksbergånden at have et sted, hvor man kan få rigtig mange gode dagligvarer og samtidig sidde og nyde en kop kaffe eller en god frokost. Det vil bringe noget liv på bagsiden af rådhuset, som i dag kun har liv om lørdagen. Hvis vi samtidig kan få bundet Frederiksberg Have sammen med torvehallen, vil det give haven et løft, vi ikke har set i lang tid,« siger Jan E. Jørgensen.Går alt som forventet, ligger der i begyndelsen af 2018 et forslag til helhedsplan, hvor torvehallen er tænkt ind.»En torvehal vil tilføje noget helt nyt til byens detailhandel, og jeg er overbevist om, at det også vil være til gavn for byens handlende.Når det er sagt, så er det vigtigt for mig at inddrage detailhandlens synspunkter, inden vi går videre med processen,« siger Jørgen Glenthøj.Målet er, at der i 2020 er mulighed for at svinge forbi pladsen bag rådhuset for at handle - og ikke kun brugte sager om lørdagen.»Vi vil i hvert fald give den fuld fart på fra kommunens side. Vi sætter alle ressourcer ind på at få lavet lokalplan og forpagtningsaftale.Vi vil rigtig gerne det her,« siger Jan E. Jørgensen.Kommentarerne fra Jan E. Jørgensen (V) er indhentet, inden den endelige konstituering efter kommunalvalget 21. november lå klar.kais@berlingske.dk Fakta: Markeder i KøbenhavnI 1100-tallet blev København omtalt som købmændenes havn, og på de fleste af byens centrale pladser var der tradition for udendørs handel.Blandt markederne, som forsynede københavnerne med friske fødevarer, var fisketorvet på Gammel Strand, slagterboderne i støbejernshallerne på Nikolaj Plads, Kødbyen på Vesterbro, markedet i Christian IVs børsbygning og Grønttorvet på Israels Plads - der hvor Torvehallerne ligger i dag.Midt i 1800-tallet blev Nikolaj Plads et centrum for kødsalg. »Maven« hed markedet, som eksisterede frem til 1913, hvor Nikolaj Kirke blev genopbygget. I stedet opstod »Den Brune Kødby« i 1879.I 1889 besluttede man at koncentrere handlen med frugt og grønt på Grønttorvet, som dengang lå lige uden for Nørreport - den oprindelige, nordlige indgang til hovedstaden - og blandt andre landmænd strømmede til Nørrevold for at sælge deres varer. Efterhånden blev pladsen på Grønttorvet for lille, og i 1958 blev engroshandlen flyttet til et nyt grønttorv i Valby.I 1968 blev det københavnerklassiske Grønttorv omdøbt til Israels Plads, og på den gamle torveplads placerede man en benzintank og parkeringspladser.I 2012 åbnede Torvehallerne KBH. Siden er markeder, hvor der primært sælges færdigmad, poppet op.Eksempelvis madmarkedet på Papirøen, WestMarket på Vesterbro og senest »Tivoli Food Hall«. Ifølge planen skal den nye torvehal på Frederiksberg primært sælge friske råvarer.
Han stod bag torvehallerne på Israels Plads i København. Nu er arkitekt Hans Peter Hagens klar med en plan for ny torvehal bag Frederiksberg Rådhus.
Der gik rygter om villaen på Bjerregårdsvej i Valby i slutningen af 1950erne. Når mørket faldt på, kunne forbipasserende se et blåt lys stråle ud fra huset. De troede, at det blå lys var en farlig udstråling af elektroner eller atomer og skyndte sig forbi.Ingen dengang - end ikke de unge forskere, der havde arbejdet på den store metalkasse, hvis strømforsyning udsendte et, i øvrigt helt harmløst, blåt lys - kunne dog have forestillet sig de reelle virkninger af kassens kræfter.DASK (Dansk Aritmetisk Sekvens Kalkulator) var landets første computer og hjalp store danske firmaer som Danfoss og Haldor Topsøe til at komme ud af efterkrigstiden og ind i den moderne industrialisering.DASK skabte velstand for landet og lysende karrierer for de nyuddannede forskerspirer, der designede dens indmad med brug af 2.200 radiorør.På tirsdag er det nøjagtigt 60 år siden, at DASK officielt blev taget i brug.Den i dag 89-årige civilingeniør Bent Scharøe Petersen var 24 år gammel og nyuddannet fra Polyteknisk Læreanstalt, da han blev hyret til at bygge landets første computer.En elektronisk regnemaskineHan tager imod på Danmarks Tekniske Museum i Helsingør, hvor en del af DASK er permanent udstillet i afdelingen for computere og mobiltelefoner.Ved siden af de små bitte mobiltelefoner fra 1990erne, som mange midaldrende vil have minder om, er DASK som en opgravet mammut. Den er et gådefuldt levn fra en fjern tidsalder, hvor alt var anderledes i teknologisk henseende.»Vi startede småt, og derefter eksploderede udviklingen. Datakraften i en hjemmecomputer er i dag 100.000 gange stærkere end DASK.Men det er da meget hyggeligt at se den igen,« siger Bent Scharøe Petersen.En daværende IBM-direktør ved navn Thomas Watson er hyppigt blevet citeret for sin udtalelse fra 1943, hvor han forudsagde, at det globale marked for computere aldrig ville overstige fem. Sjældent har en ekspert taget så meget fejl.I 1953 fandtes der omkring 100 computere i verden, men allerede i 1946 blev der i Danmark nedsat et udvalg af Akademiet for de Tekniske Videnskaber, der skulle undersøge landets behov for databehandling.I dette udvalg plæderede prof. dr.Richard Petersen for, at man koncentrerede sig om at bygge en elektronisk regnemaskine. Resultatet blev, at Akademiet for de Tekniske Videnskaber i 1955 oprettede Regnecentralen - Dansk Institut for Matematikmaskiner.Ud af Marshall-midlerne fra USA blev bevilget 900.000 kroner, og Carlsbergfondet støttede initiativet ved at stille en villa på Bjerregårdsvej i Valby til rådighed. Her ledede Bent Scharøe Petersen arbejdet med at bygge DASK, der var inspireret af den svenske maskine BESK (Binär Elektronisk Sekvens-Kalkylator) fra 1953.Meget skulle bygges helt fra bunden, blandt andet det ferritkernelager (forløberen for RAM-kredse), der gjorde computeren til mere end en almindelig regnemaskine. Et lager, der bestod af kobbertråde, der blev vævet sammen i en slags tæpper.Dette syarbejde blev varetaget af forskernes unge koner.Arbejdede nærmest i døgndrift»Mænd og kvinder arbejdede nærmest i døgndriftpå DASK. Ikke bare fordi de første kunder stod parat til at få udført udregninger, men også fordi de var unge og brændte for deres arbejde,« fortæller direktør for Danmarks Tekniske Museum Jesper Buris Larsen.Museumsdirektøren kalder DASK et klassisk stykke teknologihistorie, og han forklarer, hvad han mener, da han sammenligner computernes første udvikling med to flotte køretøjer, som man kan se i museets store samling. Den ene er industrifyrsten C. F. Tietgens hestevogn i sort fløjl og elfenben, den anden er en automobil, der af udseende ligner hestevognen til forveksling.Det er Hammelvognen fra 1888, som er Danmarks allerførste bil og den ældste, som oven i købet stadig kan køre i dag.»Den første bil ligner naturligvis en hestevogn. Det var den slags køretøjer, man kendte til, så hvad skulle den ellers ligne? Dengang kunne man selvsagt ikke forudse, hvad automobilen ville føre til i fremtiden af store samfundsændringer. I den første version var bilen bare en hestevogn uden heste,« siger Jesper Buris Larsen.Var en af verdens hurtigstePå nær hjulet og ganske få andre ting har al ny teknologi gennem historien stået på skuldrene af tidligere udviklinger, siger museumsdirektøren.Og DASK var tænkt som en meget kraftig regnemaskine.»Det var rå regnekraft, man ville opnå i computernes første år. Der var næppe nogen, der havde fantasi til at forestille sig, at man 50 år senere vil bruge store dele af de eksisterende computeres datakrafttil ren underholdning og private formål,« siger Jesper Buris Larsen.I forhold til tidligere regnemaskiner var DASK en egentlig computer med mulighed for at lagre op til 9.000 decimaltal. DASK kunne addere en million 12-cifrede tal pr.minut.Den første industrielle opgave blev stillet af Danfoss, der skulle have beregnet konstruktionen af tandhjul til hydraulikpumper.»Med hjælp fra DASK kunne Danfoss udforme de bedst tænkelige dele til pumperne og dermed skaffe sig en fordel i forhold til konkurrenterne.At DASK var en af de hurtigste computere i verden, var ganske enkelt med til at forme de moderne danske ' industri-juveler' som Danfoss.Computeren var med til at skabe produkter med høj pålidelighed og kompleksitet,« siger Jesper Buris Larsen.Andre af Regnecentralens kunder var cementkoncernen FLSmidth, der brugte computeren til at beregne automation af sine fabrikker, og atomforsøgsstationen Risø, der blev etableret i samme periode.Skepsis og forbeholdMen der var også skepsis og forbehold.En af DASKs mest omtalte opgaver var at udregne mandatfordelingen efter folketingsvalget i november 1960. Det gjorde den meget hurtigere, end det hidtil havde været muligt.»Men Indenrigsministeriet turde ikke løbe an på, at resultatet var rigtigt, så de ville ikke godkende det til offentliggørelse, før det var blevet manuelt beregnet og håndtjekket af ministeriets embedsmænd. Heldigvis viste det sig, at resultatet var rigtigt, og derefter eftertjekkede man ikke computernes beregninger,« fortæller Bent Scharøe Petersen.Når man ser på DASKs væg af radiorør og arsenal af knapper, kommer man til at tænke på datidens science fiction-film, der hyppigt udtrykte en stor teknologiforskrækkelse med amokløbende robotter og kunstige superhjerner, der undertrykker menneskeheden.»Det er ikke tilfældigt, at den litteratur og de film dukker op i samme periode som de første computere.Forfatterne skal hente deres inspiration et sted fra, så teknologi og teknologifrygt følges som oftest ad i parallelle spor. Men teknologien udvikler sig i 98 procent af tilfældene i retninger, man ikke kunne forudse.Ingen, der var med til at tage de første spadestik til internettet, kunne for eksempel have forudset, at man få år senere ville kunne leve af at sælge bannerannoncer på internettet,« siger Jesper Buris Larsen.De unge forskere, der deltog i pionerarbejdet med at udvikle DASK, fik alle fremragende karrierer inden for datalogien, der blev grundlagt som forskningsfelt i Danmark under arbejdet.Grundstenen for dansk velstandPeter Naur ledede arbejdet med at udvikle det programmeringssprog, som DASK skulle bruge, og blev internationalt anerkendt som pioner i datalogien. Han deltog i udviklingen af programmeringssproget ALGOL 60 og har lagt navn til den såkaldte BNF (Backus-Naur Form), som siden begyndelsen af 1960erne har været brugt til at beskrive de fleste programmeringssprog. Og han oprettede Datalogisk Institut på Københavns Universitet i 1969.Peter Naur var også manden, der hyrede den dengang blot 17-årige ungarske matematiker Charles Simonyi til at skrive kode til DASK og dens efterfølger GIER på Regnecentralen.Simonyi emigrerede efterfølgende til USA og blev senere ansat hos Microsoft, hvor han blandt andet var hovedudvikler på Excel og Word, programmer som i dag dominerer softwaremarkedet.»DASK er grundstenen for meget af den velstand, som Danmark rummer. Og det skyldes et lille hold af hårdtarbejdende ingeniører og matematikere,« siger Jesper Buris Larsen.Når vi i dag diskuterer, hvorvidt udviklingen af kunstig intelligens (AI) vil blive menneskehedens endeligt eller som minimum gøre de fleste arbejdsløse, er museumsdirektøren ikke nervøs.»Vi skal selvfølgelig bruge filosoffer og andre tænkere til at diskutere, hvad vi skal bruge kunstig intelligens til. Men det beroliger i hvert fald mig at vide, at Peter Naur, der var med til udvikle DASK, aldrig accepterede, at maskiner endegyldigt vil kunne efterligne menneskehjernen 100 procent. Der vil desuden altid opstå nye job. Ingen kunne i 1960erne forestille sig, at man kunne leve af at være YouTube-stjerne eller blogger,« siger Jesper Buris Larsen.krl@berlingske.dk '' Der var næppe nogen, der havde fantasi til at forestille sig, at man 50 år senere vil bruge store dele af de eksisterende computeres datakrafttil ren underholdning og private formål Jesper Buris Larsen, direktør for Danmarks Tekniske Museum '' Datakraften i en hjemmecomputer er i dag 100.000 gange stærkere end DASK Bent Scharøe Petersen, civilingeniør, byggede Danmarks første computer, DASK.Fakta: DASKTirsdag er det 60 år siden, at Danmarks første computer, DASK, officielt blev indviet.DASK er en forkortelse af Dansk Aritmetisk Sekvens Kalkulator.Den vejede 3,5 ton og havde en hukommelse på 0,005 MB. Den var for sin tid en hurtig maskine. En addering tog 56 mikro-sekunder - svarende til 17.857 additioner i sekundet.DASK var i aktiv tjeneste fra 1958 til 1966, hvorefter den blev overdraget til Danmarks Tekniske Museum.
COMPUTERHISTORIE Danmarks første computer blev skabt af en gruppe ildsjæle, hvis indsats gav dansk industri et værdifuldt forspring og var med til at skabe velfærdssamfundet. Men ikke alle var trygge ved den kunstige hjerne, der nu fylder 60 år .
Touko Laaksonen tegnede under pseudonymet »Tom of Finland« bl. a. politimænd, skovhuggere, sømænd, bygningsarbejdere, mænd på motorcykler. Frem for alt var det maskuline mænd i læder og med store, tunge støvler.Og det var ikke bare maskuline mænd, han tegnede. Det var mænd, som samtidig var homoseksuelle.Og da han tegnede og promoverede sine tegninger i tiden efter Anden Verdenskrig, var det billede af den homoseksuelle mand et særsyn.Homoseksualitet var ekstremt tabuiseret, homoseksuelle blev set som syge, og i mange vestlige lande var det ulovligt som mand at elske en anden mand.I Finland, hvor Touko Laaksonen kom fra, stormede politistyrker de parker, hvor han og andre homoseksuelle mænd kom for at udleve deres seksualitet. Her kunne homoseksualitet medføre fængselsstraf, tvungen psykiatrisk behandling og kastration.Tegningerne blev et fristed, en drømmeverden, hvor han kunne udfolde den seksualitet, han måtte skjule for offentligheden og familien, som ikke kendte til hverken hans homoseksualitet eller tegninger, før han døde i 1991.Tegningerne, som han i al hemmelighed skabte, kom til at ændre synet på homoseksuelle mænd - både i og uden for homomiljøet.»Han skabte en ikonografi. Den her krop bliver et billede på den perfekte mandekrop.Ikonografien var motorcyklen, lædertøjet, de stramme jeans, lange støvler, læderkasketten, overskægget, og den bliver en enormt stor del af bøsseverdenen. Og det er den stadigvæk,« siger Chris Pedersen, modeekspert, TV-vært og tilrettelægger på DR K.»Da han skabte sine tegninger, kunne man ikke samtidig være stærk, solid og flot bygget og være til mænd. En bøsse blev nødt til at være en fimset, fjantet type. Og det var hans tegninger med til at ændre på,« siger han.Touko Laaksonens fascination af den muskuløse, hårdtarbejdende mand i uniform begyndte allerede, mens han var purung. Født i 1920 voksede han op mellem kunst, musik og litteratur, og at tegne og spille klaver interesserede ham gevaldigt. Men han interesserede sig også for mændene, der arbejdede udenfor.Som femårig lurede han på sin nabo, en muskuløs gårdarbejder, og han memorerede hans musklers bevægelser. De blev senere omdrejningspunktet for mange af kunstnerens homoerotiske tegninger, da han i 1939 flyttede til Helsinki for at studere. Her tegnede han de mænd, han så op til gennem sin barndom.Da han flyttede til Helsinki for at studere, udvidede han sin horisont: her så han politimænd, sømænd, bygningsarbejdere. Men det var først, da Anden Verdenskrig rasede over Helsinki, at han fandt, hvad han søgte.I nattens mulm og mørke begyndte han at have sex med uniformerede mænd, særligt tyske soldater, og hans fantasier om uniformerede mænd blev forstærket, mens han under sin værnepligt i 1940 tjente Helsinki Air Defense Force. De tyske soldaters uniformer var skabt af Hugo Boss. De var skræddersyede og tilhørende lange, sorte støvler.Efter krigen arbejdede han som freelance reklamemand og spillede klaver på caféer og til fester. Men han genfandt også sit tilflugtssted: tegningerne af de muskuløse mænd - helt frie for hæmninger. Og selv om krigen var ovre og freden genfundet, blev homoseksuelle mænd stadigvæk forfulgt, og Tom of Finlands hær af frie, stolte og maskuline mænd tilbød en positiv identitet for homoseksuelle mænd, da »Tom of Finland« s tegninger blev internationalt kendte i midten af 1950erne.Det sparsomme tøj er stramtsiddende, kroppen er spændstig, skuldrene brede, og mændene er kåde og gramser på hinanden her, der og alle vegne.Og i mange af tegningerne har »Tom of Finlands« mænd samleje, og det er sjældent, at det kun er to mænd, der har sex med hinanden.»Hvis jeg ikke har en erektion, når jeg arbejder på en tegning, ved jeg, at det ikke er godt,« sagde Touko Laaksonen om sine tegninger.»The Tom of Finland Foundation« har da også udtalt, at kunstneren »låste sig inde på sit værelse, smed tøjet og onanerede med en hånd, mens han med den anden tegnede på papir, hvad han sjældent fandt i gaderne.« Men Touko Laaksonen har også sagt offentligt, at han arbejdede hårdt for at sikre sig, at de mænd, han tegnede, skulle være stolte mænd, der var glade under den seksuelle akt.Og når man kigger på tegningerne, er det tydeligt, at mændene ser tilfredse ud. Og det er den stolte skildring, der har fået homomiljøet til at betragte »Tom of Finlands« tegninger som ikoniske.Det kan især ses på Tom of Finlands gennemgående karakter, »Kake«, som han udgav 26 historier om, hvoraf de fleste er udgivet som 20-siders pjecer. Kake er en mørkhåret, ultramaskulin lædermand med moustache, som med et lummert smil på læben kører rundt på sin motorcykel og spreder budskabet om liberaliseret og gensidigt ekstatisk homosex.Det internationale gennembrud kom, da Touko Laaksonen i 1956 på opfordring af en ven sendte en række af sine hemmelige tegninger til det amerikanske muskelmagasin »Physique Pictorial.« Tegningerne var underskrevet »Tom«, og redaktøren elskede dem.En tegning af en storsmilende skovhugger røg direkte på forsiden, og redaktøren, der ikke fandt navnet »Tom« synderligt fængende, døbte den finske kunstner »Tom of Finland,« og en række andre magasiner fulgte trop og bragte de homoerotiske tegninger. Fra midten af 1960erne blev Tom of Finlands tegninger udgivet i amerikanske, svenske og danske tidsskrifter til homoseksuelle mænd. Et ikon var skabt.I 1971 blev homoseksualitet lovliggjort i Finland, og i tiden efter erobrede Tom of Finland terræn på den internationale kunstscene. I 1973 blev den første udstilling afholdt i Hamburg, men det viste sig at være en katastrofe; alle på nær én tegning blev stjålet. Samtidig forlod Touko Laaksonen arbejdet som reklamemand for at hengive sig helt til sine homoerotiske tegninger.Det helt store gennembrud kom først, da generationen, som voksede op med at kigge på de spændstige mænd, begyndte at levendegøre hans karakterer og inviterede ham til Los Angeles i 1978.I Los Angeles så Touko Laaksonen sine fantasimænd i levende live. Stolte og stærke homo seksuelle mænd i lak og læder, som dyrkede hans kunst. Det drev ham til at tegne endnu flere.Herefter blev hans tegninger vist på udstillinger i Los Angeles, San Francisco og New York, og den førhen ukendte finske kunstner blev et anerkendt homoikon på lige fod med fotografen Robert Mapplethorpe, som han efter sigende også skulle have inspireret.»Jeg ved, at mine små, beskidte tegninger aldrig kommer til at hænge i de vigtigste saloner på Louvre, men det ville være dejligt, hvis - jeg ville gerne sige ' når', men jeg hellere sige ' hvis' - vores verden lærer at acceptere alle måder at elske på,« sagde Touko Laaksonen, mens han levede.Nok nåede hans tegninger aldrig Louvre, men bl. a. »Museum of Modern Art« i New York, »Art Institute of Chicago« og »Los Angeles County Museum of Art« har udstillet dem.Kunstforlaget »Taschen« har udgivet stribevis af bøger om kunstneren, og i hjemlandet, Finland, blev flere frimærker i 2014 flankeret med nogle af Tom of Finlands tegninger, ligesom Tom of Finlands tegninger blev vist på udstillinger i Finland i 1991 og 1992.»Det portrætterer en sensuel livskraft og det at være stolt af sig selv. Den slags kan der aldrig blive for meget af i dette nordlige land,« sagde grafisk designer Timo Berry, der udvalgte motiverne til frimærkerne.Populærkulturen har også dyrket Tom of Finlands ideal.Sangerne Freddie Mercury og George Michael lod sig inspirere af Tom of Finlands machomænd, og Village People ligner mest af alt en bouillonterning af Tom of Finlands karakterer. Også modebranchen har taget Tom of Finlands ideal til sig.Man kan bl. a. se en tydelig parallel mellem tegnerens univers og Gianni Versaces kreationer fra 1990erne.Kulturhistorikeren Joseph W. Slade har kaldt Touko Laaksonen den »mest indflydelsesrige skaber af homoerotiske billeder.« For Tom of Finlands tegninger ændrede homoseksuelle mænds selvforståelse og blev en vigtig brik i homobevægelsen. Hvis man - sat på spidsen - var en homoseksuel mand i 1980ernes San Francisco, skulle man ligne en af Tom of Finlands motiver.»Han skabte et visuelt sprog, et identitetssprog, som også er forståeligt nu. Han skildrer homosex på en positiv, løssluppen, nydelsesfuld og fejrende måde.Der er en kærlig tone i tegningerne, lige meget hvor voldsomme de seksuelle akter, der bliver skildret, er. Han fortrængte skammen i sine tegninger. Og det bliver en del af det frigørelsesprojekt, der fandt sted gennem hele hans tilværelse,« siger Chris Pedersen.»Jeg har en masse venner, som har hans håndklæder hængende derhjemme. Og tegningerne bliver ved med at dukke op. Selv mænd på 20 år kender til tegningerne. Hans tegninger er homomiljøets svar på det billede, Marilyn Monroe skabte af blonde kvinder,« siger han.madg@berlingske.dk Fakta: Om filmen »Tom of Finland«Filmen er instrueret af den prisvindende finske instruktør Dome Karukoski.Den følger Touko Laaksonen i tiden under og efter Anden Verdenskrig frem til, at han slår igennem internationalt og hyldes af læderklædte mænd i Los Angeles.Filmen vises på festivaler rundt om i verden, og i Danmark har den premiere i udvalgte biografer over hele landet 3. oktober. Som en del af CPH PIX vises den også i Empire i København, Øst for Paradis i Aarhus, Valby Kino i Valby, Cafe Biografen i Odense og Biffen Nordkraft i Aalborg.
»Tom of Finland« tegnede stolte, maskuline mænd med erigerede lem og kuglerunde numser i en tid, hvor homoseksualitet var ulovlig. Det var erotik, som flyttede grænsen for, hvordan man så på mænd, der elsker med mænd, og som skabte bl. a. Freddie Mercury og George Michaels image. En ny film undersøger fænomenet »Tom of Finland.«.
Der er et fint øjeblik i den nye portrætfilm om Bjarke Ingels, »Big Time«, der siger en hel del om den 42-årige arkitekt.Det handler om Amager Bakke, forbrændingsanlægget som tegnestuen BIG er ved at udstyre med verdens højeste klatrevæg og en skibakke, der slår det svenske fritidsanlæg Isaberg i længden.Men Bjarke Ingels vil have det endnu vildere.Energianlægget skal også udstyres med en skorsten, der blæser røgringe. Det skal være sjovt og kreativt og forvandle det triste symbol på det uønskede ved vores moderne livsstil til et nyt symbol på leg og nydelse. Siger han.Men projektet er svært at realisere, og Amager Ressourcecenter, der ejer anlægget, er nervøse for, om bygningen bliver for dyr. For slet ikke at tale om forsikringsudgifterne.Mens kameraet ruller kæmper Bjarke Ingels for sin skorsten. Ved et møde på BIGs danske hovedkontor i Valby argumenterer han for, at tegnestuen må blive bedre til at »håndtere denne slags sager«. »Det, der interesserer os, er at finde på noget, som folk ikke har bedt om. Hvis vi kun gør, hvad vi bliver bestilt til at gøre, så er vi ligesom alle mulige andre arkitekter,« siger Bjarke Ingels til de øvrige i firmaets ledelse.Scenen viser i meget få klip, hvordan Ingels er blevet manden bag meget af den mest omtalte arkitektur herhjemme. Fra det gigantiske 8-tal i Ørestad, hvor 500 lejligheder er bundet sammen i en sløjfe på kanten af Amager Fælled, til MS Museet for Søfart, der blev bygget i en gammel tørdok tæt ved Kronborg i Helsingør.Her var balladen, at BIG ikke byggede i selve dokken, som der stod i oplægget, men i stedet byggede rundt om dokken.Sagen endte med retssag og forlig, men var blot endnu et eksempel på, at Bjarke Ingels går sine egne veje. Kritikerne vil hævde, at han blæser på reglerne. Selv siger han, at reglerne bare skal omformuleres.»Livet er jo mere end syv timers søvn, tre måltider og nogle toiletbesøg. Det er også sang og dans og latter og kærlighed. De rammer, vi skaber, må gerne åbne for ting, vi ellers ikke havde tænkt over. Det er nok den tilgang, vi har til arkitektfaget. At byerne først bliver hele byer, hvis de ud over alt det æstetiske og alt det praktiske også rummer muligheder for andre former for udfoldelse, som gør, at man kan få et rigere liv af at bo der.« Men det kræver, at man kæmper for sine visioner.»Selv et af verdens mest fantastiske bygningsværker, operahuset i Sidney, er et makværk af kompromiser. Utzon selv måtte forlade projektet, før det var færdigt. Sådan er det. Der er alle mulige instanser, som kan slå projektet ihjel eller normalisere det,« forklarer Bjarke Ingels.Der er ingen tvivl om, at han er så tæt på en superstar, som arkitekturbranchen kan hoste op med lige nu. Ingels er den sortklædte mand med det sirligt skødesløse hår, du kender fra forsiden af Euroman, Vogue og Bloomberg Businessweek.Kåret som en af verdens 100 mest indflydelsesrige mennesker af magasinet Time og elsket af bygherrer over hele verden, hvor han har fået opført boliger, museer og sportshaller.Nu er tegnestuen BIG i gang med at modernisere en af verdens største kulturinstitutioner, The Smithsonian Museum i Washington, og sidste år åbnede det gigantiske lejlighedskompleks Via 57 West i New York. Et projekt, som Bjarke Ingels selv kalder »scandi-american«, fordi det kombinerer den amerikanske skyskraber med den skandinaviske gårdhave.Bjarke Ingels griner, når han fortæller om det: »Mange af de bygninger, vi har tegnet i f. eks Ørestad, er et forsøg på at lave noget andet end den typiske, danske karré med en gårdhave i midten, som resten af byen består af. Dér har vi gjort os umage med at tænke anderledes.Og så første gang, vi bygger på Manhattan, så bygger vi den skide gårdhave igen,« smiler han.Og fortsætter: »Jeg bliver tit spurgt om, hvad min drømmeopgave er. Hvad jeg allerhelst ville lave, hvis jeg kunne vælge hvad som helst. Det spørgsmål kan jeg ikke besvare. Jeg arbejder ud fra det eksisterende.« Vi møder Bjarke Ingels i de selvsamme lokaler, som vises i dokumentaren »Big Time« med premiere over hele landet i morgen.Filmens instruktør, Kaspar Astrup Schrö- der, har fulgt Bjarke Ingels i årene 2011-2016, og resultatet er i høj grad en film, der viser, hvordan arkitektens arbejde konstant ønsker at udfordre det vedtagne. Det virker, som om hans kreativitet næsten bliver næret af de barrierer, der findes undervejs.»Jeg tænker tit, at arkitektur er en slags portrætkunst.Leonardo da Vinci havde aldrig været i stand til at male Mona Lisa, uden at hun sad der. En arkitekt kan heller ikke bare lave hvad som helst. Du har en bunden opgave, der handler om at udnytte de muligheder, der er, løse de problemer, der er, og udnytte de potentialer der er.« Men alligevel virker det, som om I hele tiden gerne vil sprænge rammerne? Som om at den modstand giver jer noget energi? »Jeg er på ingen måde masochist,« griner Bjarke Ingels.»Men tit spørger jeg mig selv, hvorfor er det os, der skal tegne denne her bygning. Hvis vi skal gøre det, skal det være, fordi vi får øje på noget specielt. Det er ved at ændre på spørgsmålet og finde et helt nyt svar, at tingene løser sig. Eftersom vi er enige om, at mennesker er forskellige, så er det sjovt, at alle boliger helst skal være så ens som overhovedet muligt. Tit handler lovgivningen om at ensrette tingene, at det hele skal laves med den samme mursten og i samme højde, men i virkeligheden er det jo befriende, at noget er helt anderledes.« Jeg synes, at du beskriver mange af de nye boligområder, der skyder op i København.»Der er ingen tvivl om, at tingene har en tendens til at blive, som de nu bliver. Vores lovgivning og vores markedskræfter og måske også vores æstetik har nok en tendens til at ensrette tingene. Tit kan der være så mange parametre og så mange tjeklister, at selv om du har hakket alle kasserne af - så altså, operationen var en succes, men patienten døde,« siger Bjarke Ingels og understreger, at det er arkitekternes rolle at sørge for, at kortene bliver blandet »lidt anderledes«.Ingen tvivl om at Bjarke Ingels er en dansk succes.Hans internationale renommé er stort, hans portefølje endnu større. Men hans bygninger har også været udsat for kritik.Byggeriet 8-tallet blev i Information trukket frem som et symbol på »en deroute i dansk arkitektur«, hvor der manglede rumlig fornemmelse og kvalitet i bygningerne. For meget ego.For meget æstetik. På samme vis måtte VMhusene høre for, at de var for billigt opført og ikke viste respekt for det gode håndværk.En arkitekturprofessor har kaldt Ingels for »en mand af vor tid, hvor de sammenhængende og fælles værdier er opløst, og ordentlighed er blevet afmonteret«. Ingels har ikke meget at sige til kritikken.Eller rettere - han mener, at den er misforstået.Blandt andet fordi den bygger på forkerte præmisser.»Bygningerne i Ørestad er lavet ved, at vi måtte forvalte de ressourcer, der var til stede.Men bygningerne fik så meget opmærksomhed og vandt så mange priser, fordi de vitterligt gjorde mange ting, at de også blev anskuet på en anden måde. I stedet for at blive set på som et stykke hverdag, der er gjort usædvanligt, målte man det med samme krav, som man bedømmer kulturbyggerier og hovedsæder til banker med budgetter, der er fire-ti gange større.« Han peger ud ad vinduet, hvor en gravko er ved at løfte sand op foran et nybyggeri på Kløverbladsgade.»Tænk, hvis der blev sat nye standarder hver gang, der blev bygget noget. Hvis vi stillede større krav til den hverdag, der bliver formet.« Selv lægger Ingels ikke skjul på, at han har store ambitioner. Ofte så store, at de ikke bliver indfriet. Jeg beder ham nævne den bygning, han er mest stolt af. Et rigtigt journalistspørgsmål.Men Bjarke Ingels vil ikke svare.»Jeg vil sige det sådan, at der er ingen af vores bygninger, jeg er helt tilfreds med. Man kæmper jo til sidste blodsdråbe. På åbningsdagen kan man næsten ikke holde ud af være der. Alle de tabte kampe råber tilbage til dig, men så tre år efter kan man føle sig stolt.« Han understreger, at der er en løsning på problemet. Men det bliver ikke den, han vælger.»Der er jo en måde at realisere sine ambitioner på, og det er at have meget små ambitioner.«saal@berlingske.dk »Tænk, hvis der blev sat nye standarder hver gang, der blev bygget noget«.Fakta: Bag om Bjarke IngelsArkitekt, stifter og kreativ direktør i BIG, Bjarke Ingels Group.Født 2. oktober 1974 og uddannet fra Kunstakademiets Arkitektskole i København med afgang i 1999.Herefter gik han på Escola Tecnica Superior de Arquitectura i Barcelona.Som studerende var Bjarke Ingels med til at vinde første fase af konkurrencen om det nye KUA i Ørestad Nord. I 1998-2000 arbejdede han for Rem Koolhaas på OMA i Rotterdam, Holland. Her mødte han Julien de Smedt, som han stiftede PLOT med i 2001. De stod blandt andet bag VM-Husene i Ørestad, Havnebadet ved Islands Brygge og det psykiatriske hospital i Helsingør.Fire år senere gik de hver til sit og Bjarke Ingels stiftede BIG.I dag har virksomheden 400 ansatte fordelt på kontorer i henholdsvis Valby, New York og London.
At skabe arkitektur er at bøje regler, mener Bjarke Ingels, der synes, at vi burde stille større krav til nye bygninger. Også i København. »Det er ved at ændre på spørgsmålet og finde et helt nyt svar, at alting pludselig løser sig,« siger arkitekten, der er aktuel i dokumentarfilm.
Det var bare en lille annonce i Universitetsavisen.Studentergården manglede en efor. Var det ikke noget for dig? spurgte Bent Jørgensens familie; han havde jo selv tidligere boet der.»Det kunne det jo godt være,« svarede han.Han tænkte, at han kunne være der et par år, så han søgte, fik jobbet, og solgte huset i Valby, for jobbet som efor - den administrative leder på kollegiet - indebærer, at man bor i et hus i portbygningen. Hans kone gad ikke sy gardiner, da de skulle flytte ind, de skulle jo flytte igen, og deres kat var modstander af projektet: Den løb hjem til Valby. Så fortrød den og løb tilbage til Tagensvej på Nørrebro, hvor Studentergården ligger, og der blev den.Lige som Bent Jørgensen, hans kone Karin, der er malerikonservator, og deres fire børn blev. Det ene år tog det andet. Børnene blev voksne og flyttede hjemmefra, men Bent Jørgensen og Karin blev boende. Indtil denne sommer, hvor de flytter. Bent Jørgensen er blevet pensioneret fra universitetet, hvor han var professor, og holder også op på Studentergården.Parret har et hus på Møn og har fået en lille lejlighed på Frederiksberg, så de ikke skal undvære byen helt.Han sidder i sin stue, der er under afvikling.En vissen blomsterbuket står på brændeovnen.Flyttekasserne står åbne på gulvet, halvt fyldte. Billeder er taget ned og står op ad væggen.Der er mærker på væggene, hvor de har hængt.»Det er underligt, at vi skal flytte. Jeg synes jo stadig, at vi sidder i vores stue, men jeg kan godt se, at den ser lidt afpillet ud. Men nu har bestyrelsen besluttet sig, og så ser vi fremad.Nu er det sådan.« Men inden han flytter ud, har han lovet at se tilbage på livet som efor, hvor han har haft første parket til at betragte ungdomslivet og de studerende på »Gården,« som beboerne bare kalder den.Studentergården var det første kollegium, der blev bygget uden for Københavns Volde. Det blev indviet i 1923, efter at en række universitetsfolk i en årrække havde forsøgt at få bygget en »betalingsregens«, altså et kollegium, hvor man i modsætning til Regensen ved Rundetårn selv betalte for at bo, og hvor kollegiet derfor ikke kun ville henvende sig til fattige studerende.Det lykkedes at indsamle legater og over en million kroner fra fremtrædende erhvervsfolk og foreninger, der gav et bidrag til opførelsen af kollegiet. De 110 værelser, som det oprindelig havde, blev opkaldt efter bidragsyderne.Beboeren på Carlsberg Værelset fik i mange år en kasse juleøl og en kasse påskebryg tilsendt til højtiderne, og beboeren på Gårdens største værelse bor i Chr. IXs Værelse. På kalkstenspladen over døren ind til toilettet på Abortgangen har en vittig - og måske lidt sur - sjæl ridset »Bertel Haarders Værelse« under venstrepolitikerens første periode som undervisningsminister i 1980erne.Kollegiet var i de første knap 40 år kun for mænd, der boede på spartansk udrustede værelser: en seng, et skab (tungt som bare fanden, der findes stadig nogle skabe bevaret på gården, som kræver venligstsindede mandlige gangfæller at flytte), to stole og et skrivebord.Til gengæld blev de opvartet af en hær af rengøringsdamer, der var kogekoge, gårdskarl og fyrbøder, og så en viceefor, der boede i den nyværende eforbolig, samt en efor, der boede i hovedbygningen - sporene efter ham ses på de parketgulve, der findes på den nuværende undergang. Resten af gården har linoliumsgulve.Der blev indrettet bibliotek, festsal, og her var både have og tennisbane.Kollegiet blev organiseret som Regensen, der flyttede tilmed beboere fra Regensen med ud på Studentergården, de såkaldte urokser, og kollegiet blev organiseret med fem gårdbrødre.Gennem 1950erne udviklede der sig en kostskolementalitet af typen, hvor de yngste blev tyranniseret af de ældste, blandt andet skulle de hente te til de ældre beboere, og de blev ufrivilligt badet i badekarrene på Gården som led i et indvielsesritual.Men da ungdomsoprøret i slutningen af 1960erne brød hierarkierne ned og anfægtede autoriteterne, skete det også på Studentergården, fortæller Bent Jørgensen, selvom kollegiet absolut ikke dannede fortrop: »Studentergården har altid været meget lukket om sig selv, og de unge her var ikke dem, der gik forrest. Men man blev påvirket, tidsånden kom langsomt dryppende. Mest tydeligt ved, at der i 1971 kom kvinder ind, og op gennem 1970er og 80erne skulle man ikke tro, man var noget her, hvis man var en autoritet.« Siden 1971 har kønsfordelingen været 50/ 50 - så omhyggeligt overholdt, at på gange med et ulige antal beboere skiftes kønnene til at være i overtal - og de mere hierarkiske nedværdigelser forsvandt. De nyeste beboere bor dog stadig i de mindste værelser og rykker via anciennitet i større værelser med udsigt til haven, men alle laver selv te. Den våde indvielse af nye beboere er afløst af en vanding, når en beboer bliver kandidat. Efter middag i festsalen lægges kandidaten på en toiletdør og bæres rundt om Gården af drengene fra gangen.Pigerne går foran og slår på grydelåg. Fra alle vinduer, hvorfra han kan rammes, hælder de øvrige kollegianere vand på kandidaten. Og tester meget ofte, om brandsprøjterne, der står på alle gange, virker. Og om man også kan ramme en gæst eller to.Bent Jørgensen har af og til løftet en pege-finger over for kollegianere, der lidt for entusiatisk ramte gæsterne under vandinger, men han har aldrig blandet sig i beboernes liv, og han har ladet dem om at udvikle gårdens traditioner, så nogle er uddøde, mens nye er kommet til. Gårdens fødselsdag fejres i oktober med Årsfesten, mens sommerferien indledes med Kastanjefest i gården under de tre gamle kastanjetræer.»Vi har aldrig blandet os, og der var en afstand mellem beboerne og os,« siger Bent Jørgensen.Den respekterede alle dog ikke, for af og til ringede det på hans dør, når en beboer havde brug for hjælp, også selv om der ikke var kontortid.»Curlingbørn er ikke en ny opfindelse. Min kone og jeg plejede at kalde dem for »lilleskolebørnene«, for de fandtes bestemt også, før udtrykket curlingbørn dukkede op. Det er de børn, som altid forventer, at deres problem kan og skal løses med det samme. De ringede på hos os og krævede en løsning, ikke noget med at vente til kontortiden, som andre gjorde.Men det var få, synes jeg. Langt de fleste har været søde og rare.« B ent Jørgensen vil ikke være med i det kor, der taler om, at unge bliver mere og mere krævende. For ham er de unge på Studentergården i dag hverken mere eller mindre krævende end tidligere.Men det kan skyldes, at det er en udvalgt skare, han bor sammen med: »Beboerne er meget privilegerede, det ved de godt, men de hader at få det at vide. Sådan har det altid været. De er måske lidt mere pressede med deres studier i dag, men det er fint, at man ikke kan bruge to-tre år på sit speciale mere,« siger han med et lille grin.Kollegiet optager studerende fortrinsvis fra Københavns Universitet, men også fra RUC, DTU og Arkitektskolen. Man kan først søge ind, når man har læst et år, og kollegiet som ligger på Nørre Campus, få meter fra Panuminstituttet, har særlig mange medicinstuderende som ansøgere. Ansøgerne fordeles dog på studieretninger, så der bor så mange forskellige fagretninger som muligt på kollegiet. Man kan bo i alt fem år på stedet, men en enkelt studerende røg ud før: en udviklingsstudent, der forfulgte en anden beboer og blandt andet forsøgte at fire sig ned langs ydermuren for at komme ind på hendes værelse bevæbnet med en kroketkølle, blev smidt på porten helt bogstaveligt.Med møbler og kroketbølle. En enkelt beboer døde i en trafikulykke i begyndelsen af 1980erne.Men ellers har han været forskånet for de store kriser. Kun de beboere, der rejste uden at have betalt deres husleje, gør ham stadig vred.»Jeg har stadig deres kontoblade stående; de kan henvende sig, hvis de er kommet til penge. Jeg har altid sendt regninger til advokat, den udgift har jeg påtaget mig på Studentergårdens vegne. Det skal ikke være sådan, at man ikke betaler. Det er ikke rimeligt. Jeg kan godt huske, hvem det er.« Det er nu en af de ting, han glæder sig til at slippe, selv om han er ked af at holde op. Ansvaret og det elektroniske, som han kan mærke, at han har sværere og sværere ved at holde sig up to date med.»Jeg kan mærke, at jeg er ved at blive gammel.Jeg har bare sådan en her.« Han trækker en gammel mobiltelefon op af lommen. Trykknapper og en lille skærm.»Jeg arbejder på en computer, men den er stationær, og jeg følger ikke med. Karin, min kone, hun har alt det nyeste, hun kan den slags, men jeg har ikke brug for mere. Det glæder jeg mig til at slippe for at skulle sætte mig ind i.Jeg ville gerne have afleveret Studentergården i endnu bedre stand. Vi fik et nyt tag for nogle år siden, men der mangler midler til at udskifte alle de indvendige rør, og den slags er svært at søge midler til. Det er ikke en sexet ting for en fond at give penge til. De vil hellere støtte syge børn eller noget, der er mere tydeligt end rør.« Men Gården står. Porten smækker tungt i til Tagensvej, som den altid har gjort, i haven er græsset grønt, og en kollegianer er i gang med at hejse flaget i gården.skr@berlingske.dk »Jeg kan mærke, at jeg er ved at blive gammel.«.Fakta: Studentergårdens gangeCosmos Undergangen Bersærkergangen Kannibalgangen Mellemgulvet Barbargangen Abortgangen Pharisæergangen Troglodytgangen Psykopatgangen IV'de sal Studentergården ligger på Tagensvej 15 i København. Et værelse koster 2.250 kr. om måneden, inklusiv vand, varme, el og internet. Kollegiet er organiseret omkring de 11 gange, hvor beboerne deler køkken og toilet og de fælles bade. Kollegiet har udover festsal, udsmykket af William Scharf, læsesal, TV-studie og hobbyrum også en have, en tennisbane og en pergola udsmykket med figurer af Kai Nielsen.
Bent Jørgensen har været efor på københavnske Studentergården i 32 år og har derfor boet i portbygningen på kollegiet. Nu flytter han ud og gør status efter et langt liv sammen med unge.
Kaptajn Storm og hundebesøgI Vinterferien inviterer M/ S Museet for Søfart både voksne, børn og deres hunde til at kigge forbi. Vinterferien står nemlig i dyrenes tegn på museet, og man kan derfor bl. a. se fotoudstillingen for børn »Jeg er en papegøje«. Udstillingen består af en lang række historiske fotos fra museets arkiv. Udstillingen er fortalt og skrevet af blandt andre Emil og Theis Erichsen, kendt fra TV-programmet »Kurs mod fjerne kyster«. Man kan også studere eksotiske dyr i museets dyreworkshop. Her får man kendskab til de dyr, man kan have med til søs - både dem på dækket og de ubudne gæster, der gemmer sig under. Derudover kan man også, den første weekend i vinterferien, 10. og 11. februar, tage sin hund med på museum og få taget et billede sammen med den. Sidst kan man også møde Kaptajn Storm og papegøjen Diego, der dukker op rundt omkring på museet under familierundvisningerne, hvor der skal navigeres og bindes knob på ægte sømandsmanér.Hvad: Vov! Dyr ombord Hvor: M/ S Museet for Søfart, Ny Kronborgvej 1, Helsingør Hvornår: 9-18. februar 2018 kl. 11-17 Hvor meget: Voksne 110 kr.Børn under 18 år er gratis.Familiebillet 200 kr.Hvordan ser Christan IV egentlig ud som lokumsrulle?Der er ikke det, man ikke kan få ud af en toiletrulle. Derfor opfordrer Nationalmuseet forældre, bedsteforældre og børn til at tage masser af toiletruller med ind på museet i vinterferien. Her kan man nemlig besøge Rullinge-værkstedet, og lave sine ruller om til både Christian IV, Caroline Mathilde, lurblæsere fra bronzealderen, Egtvedpigen, rockstjerner og meget andet. Man kan også besøge Ramasjangs Mini MGPunivers, hvor stjernerne har fået deres egen udstilling med masser af stjernestøv, glimmer og pailletter.Hvad: Vinterferie med Rullingerne fra Ramasjang Hvor: Nationalmuseet, Ny Vestergade 10, Prinsens Palæ, København K Hvornår: 11. til 18. februar 2018 kl. 12-15.Hvor meget: En voksen med barn 75 kr.Flyv med droner i kæmpe halGemmer ungerne på skjulte flyvetekniske talenter, eller kunne de bare godt trænge til en omgang flyvedisciplin, så er en tur i Valby Hallen måske ikke en helt dum idé. 15. og 16. februar forvandles Valbyhallen til en flyveskole med små summende bæster. Her kan børnene eksperimentere med droneflyvning og lære at navigere rundt med de flyvende tingester. I hallen er der skabt en forhindringsbane, og der er instruktører på stedet, der står klar til at guide deltagerne. Det koster 295 kr. for en times droneflyvning.Tilmelding sker på completeevent.dk.Hvad: Droneflyvning Hvor: Valby Hallen Hvornår: 15. og 16. februar kl. 10-15.Bliv en ægte strandprofessor ved havetPå Naturcenter Amager Strand handler februar om nysgerrighed. Her kan alle børn komme med på opdagelse i hav-og stranddyrenes verden, stille alverdens spørgsmål, selv være med til at finde svarene og blive en ægte strandprofessor. Der kan bl. a. læres om krabbens og fladfiskens adfærd, Man kan lave en strandmagnet, tegne en krabbe og udstoppe en fisk med papir. Man kan også tage med på jagt efter strandens elementer i et stort strand-bingo. Det hele foregår alle lørdage og søndage i februar samt alle ugens dage i vinterferien.Det er gratis at deltage.Hvad: Bliv en ægte strandprofessor Hvor: Naturcenter Amager Strand, Øresundsstien 7, Københavns S Hvornår: lørdag og søndag hele februar kl. 10-14 samt alle dage i uge 7.Kom med tilbage i tiden og forsvar KronbrogKronborg byder på en tidsrejse, hvor de mindste kan prøve, hvordan detvar at være barn på slottet for 400 år siden. Enten som arbejdernes børn, der arbejdede i stalden og i køkkenet, eller som et af kongens børn, der skulle lære at bukke, neje og læse både latin og fransk. Man kan også komme med på en tidsrejse 400 år tilbage i tiden til år 1658. Dengang fjenden var ved at erobre Kronborg Slot. Så hvis man er modig og mellem syv og 12 år, kan man være med til at kæmpe for Kronborgs ære. Under slaget kommer man med ned i de dybe og dystre kasematter under slottet, prøver at sigte med en kanon og slås med et sværd.Fejepiger og svinedrenge: henvender sig til børn i alderen fem til 11 år.Forsvar Kronborg: henvender sig til børn i alderen syv til 12 år.Billetter købes i Slotsbutikken på Kronborg.Hvad: Vinterferie på Kronborg Hvor: Kronborg Slot, Kronborg 2 C, Helsingør Hvornår: 11. til 18. februar 2018. Hver dag kl. 11.30-12.15 og kl. 13.30-14.15.Gratis gadedag med parkour, dans og masser af sportOnsdag 14. februar kan alle børn deltage i forskellige typer gadeidræt, når Game Streetmekka København, som blev kåret til AOK Byens Bedste for Børn 2017, afholder gadedag med masser af sport. Her kan man bl. a. prøve parkour, dance-workshop, street soccer-workshop, panna-turnering og street basket-workshop. Derudover vil der også være forskellige streetaktiviteter som kæmpe Twister, Fifa 18 og bordtennis.Hvis sulten melder sig under alle aktiviteterne, kan der købes falafel og durum til billige priser samt kaffe. Dagen er ganske gratis -man dukker bare op og tilmelder sig de forskellige aktiviteter på dagen.Hvad: Gadedag i Game Streetmekka København Hvor: Enghavevej 82D, København V Hvornår: 14. februar kl. 12-15.Børnesjov i AbsalonI den nedlagte kirke Absalon på Vesterbro er der et væld af gratis begivenheder i vinterferien. Her kan man bl. a. være med til at lave et stort fælles kridtmaleri mandag 12. februar, hvor der må og skal tegnes på et stort lærred i salen.Derudover kan man også deltage i eventet »Pizza og Perleplader« onsdag 14. februar, hvor der hygges med at lave perleplader for både store og små. Der er også forskellige workshops som »Strik din egen karklud«, hvor man kan lave sine egne karklude og lære, hvordan man får gang i strikkeriet.Sidst, men ikke mindst, rundes ugen af med et stort børneloppemarked lørdag 17. februar. Her sælger flere af byens børn ud af legetøj, bøger og andet, som har brug for et nyt hjem. Der er gratis entré til loppemarkedet.Hvad: Absalon i vinterferien Hvor: Absalon, Sønder Blvd. 73, København V Hvornår: 10. til 18. februar 2018.Kom med ind i kroppen med virtual realityVi trækker vejret 23.000 gange, og hjertet slår 100.000 slag hver eneste dag. Men hvordan fungerer kroppen egentlig? Det kan du finde ud af i vinterferien, hvor Eksperimentarium sætter fokus på mennesket med masser af sjove fakta, udstillinger og leg for både børn og voksne.I vinterferien og i ugerne efter sætter Experimentarium, sammen med DR, fokus på kroppen med udstillingen »Din geniale krop«. Her vil man i fire af Experimentariums faste udstillinger komme med på en rejse, som fortæller om kroppen og dens funktioner.Man kan bl. a. besøge udstillingerne »Under Huden«, hvor man bliver klogere på kroppen og får en forståelse af åndedrættets, kredsløbets, musklernes, skelettets og hjernens opbygning.Derudover kan man besøge udstillingen »Puls Torvet«, hvor man kan ryste hofterne i »Dansebadet« og prøve kræfter med sine balanceevner i »Balancekøkkenet«. Der er også mulighed for at se en virtual reality-film, produceret af DR, hvor man kommer med rundt i kroppen og oplever, hvordan alle vores sanser vækkes ved fødslen, udvikles livet igennem og slukkes, samt hvordan man kan bruge kroppen til at bevæge sig - løbe, hoppe, kravle og meget andet. Sidst er der også mulighed for at få et indblik i, hvordan øjet og fordøjelsessystemet fungerer i udstillingerne »Organmirakler« og »Mund til mås«. Det hele kan opleves fra lørdag 10. februar og frem til søndag 11. marts 2018.Hvad: Vinterferie på Experimentarium Hvor: Tuborg Havnevej 7, 2900 Hellerup Hvornår: 10. februar til 11. marts 2018 Hvor meget: 195 kr. for voksne og 115 kr. for børn (tre til 11 år).Byg med millioner af klodserLego-klodsen fylder 60 år. Det skal fejres med masser af Lego-sjov, når Bella Center fyldes op med de farverige klodser og hele 43 forskellige temaer. For 10.år i træk danner Bella Center rammen om en byggeplads, hvor hele familien kan bygge amok. Lego World breder sig over 18.000 kvm2, og vil bugne af klodser og byggepladser for børn i alle aldre.43 forskellige områder indrettes med forskellige temaer, og man kan lege med de forskellige linjer af Lego lige fra Duplo til de yngste til Ninjago og Technic til de lidt mere fingernemme. Man kan også være med til at bygge den enorme Lego Speed Champions McLaren 720S i fuld størrelse færdig - den består af intet mindre end 280.000 Lego-klodser.Eller man kan bygge sin helt egen talende robotven. I år har Lego-klodsen 60 års-jubilæum, og det fejres med et nyt og stort historisk område med Legomodeller fra de sidste mange år, hvor også nogle af de allerførste Lego-modeller er iblandt. Billetter til Lego World koster 149 kr. per stk. Børn i alderen 0 til og med 2 år kommer gratis ind. Billetter kan købes i indgangen.Hvad: Lego World Hvor: Bella Center, Center Blvd. 5, 2300 København S Hvornår: Den 15. -18. februar kl. 10-17.Underhold børnene med kokkehuer og hjemmelavet italiensk madFor et par år siden prøvede den italienske restaurant L'Osteria del Grappolo Blu noget nyt.De lavede en kokkeskole for børn i alderen 5-12 år. Det var så stor en succes, at det er blevet en fast tradition. Det betyder, at man i vinterferien kan sende børnene i de kyndige italienske kokkes hænder og få nogle timer til sig selv, mens de små tilbereder maden. Som rigtige kokke får børnene selvfølgelig både forklæder og høje kokkehuer, og så er det ellers i gang med at rulle frisk pasta, lave hjemmelavet is og bage brød til den store guldmedalje. Mens der bliver bakset i køkkenet, bliver der serveret snacks og drikkevarer, så ingen går sukkerkolde midt i madlavningen. De kære små lærer også do's &amp; dont's når man er på rigtig restaurant, og de dækker også deres eget bord. Det koster 350 kr. pr. barn på kokkeskolen, og 325 kr. pr. spisende voksen efterfølgende for de forældre, der har lyst til at nyde den middag, de små har gjort klar og dækket fint op til. Der bliver afholdt børnekokkeskoler tirsdag, onsdag og torsdag i vinterferien. Den 14. er der også frokost-kokkeskole, hvor børnene laver mad 10.30-12.00. Ring 33 11 57 20 for at booke en plads.Hvad: Børnekokkeskole på L'Osteria del Grappolo Blu Hvor: L'Osteria del Grappolo Blu, Vester Farimagsgade 37 Hvornår: 13., 14., 15. februar. Børnene laver mad 15.30-17.00. Middag serveres 17.00.Politik for de yngste og et gammelt skægPå Arbejdermuseet kører man samme populære tema som i efterårsferien.Her kan kan man følge i Thorvald Staunings spor og opleve, hvad det vil sige at gå fra en tilværelse som arbejderdreng til statsminister. Her kan man prøve sig frem med børnearbejde, som var ganske almindeligt på Staunings tid. Hver dag kan man også komme med på rundvisning på tværs af alle udstillingerne. Man kan forsøge sig som taleskriver i hånden eller på skrivemaskine, eller man kan kaste sig ud i cigarsortering og fremstilling af protestskilte. Som noget helt særligt kan man også se Staunings afklippede skæg udstillet.Hvad: Skæg med Stauning Hvor: Arbejdermuseet, Rømersgade 22, 1362 København K Hvornår: 10.-18. februar. Alle dage 10-16 Hvor meget: Indgang og entré er gratis for børn. Voksne koster 75 kr.RED@AOK.DK
VINTERFERIEKALENDEREN.
Bjarke Ingels viser størrelsen på en ært med tommel-og pege-finger.»Den er vel så stor,« siger han.Han taler om den svulst, en scanning har afsløret i hans hjerne.Han modtager sin dom i sin lejlighed i København med computeren foran sig og stearinlys tændt. Og vi er alle med på sidelinjen, når dommen falder i dokumentarfilmen ' Big Time' om stjernearkitekten Bjarke Ingels, som fik premiere i biografer over hele landet i onsdags.Kombinationen af hans 40-års fødselsdag, enorm professionel succes og en hjernesvulst blev en milepæl i Bjarke Ingels liv.For tre år siden fik Bjarke Ingels et baseballbat i hovedet. Slaget gav ham en hjernerystelse, der lagde en voldsom dæmper på hans ellers vilde liv.»Jeg havde et halvt år med den mest sindssyge hovedpine, og jeg kunne ikke koncentrere mig om at arbejde mere end en time eller to ad gangen. Jeg var meget bekymret for min begrænsede ydeevne,« fortæller Bjarke Ingels, da vi møder ham hjemme i København.Døden kom tæt påSom konsekvens af hjernerystelsen fik Bjarke Ingels foretaget en scanning af hjernen. Til hans overraskelse viste den, at han faktisk gik rundt med en svulst i hjernen.»Man får jo netop foretaget en scanning for at få bekræftet, at der ikke er noget. Men det var der så,« fortæller han om den dag, han får at vide, at der er en svulst i hans hyperkreative hjerne.Bjarke Ingels tager imod i sit danske domicil i den del af Valby, som engang var hård industri. Bjarke Ingels Group - eller BIG - har til huse i en nedlagt fabrikshal, hvor rustikke jernkæder hænger fra loftet, mens betongulvet summer af liv.Medarbejdere fra hele verden går rundt og taler på engelsk i headset.En kvinde traver gennem lokalet med en bakke med en halvtom flaske champagne og nogle snavsede kaffekopper. Overalt står modeller af huse, som tegnestuen BIG er i gang med at bygge rundt omkring på kloden.Øverst oppe i et mødelokale sidder manden, som har lagt initialer til BIG, 42-årige Bjarke Ingels.Udseendet er det samme, som det har været i de seneste mange år, hvor Bjarke Ingels er stormet frem på den arkitektoniske verdensscene iført sort tøj og charmerende drenget strithår. Suppleret med et lille skæg med stænk af gråt.Bjarke Ingels holder sig godt, men bliver ikke yngre. Netop det gik op for ham, da dokumentaren ' Big Time' blev filmet omkring hans 40-års fødselsdag.En rund dag, der blev fejret med høj musik og masser af mennesker i New York. Alt tegnede godt. Tegnestuerne i New York og København vandt den ene konkurrence efter den anden. Og chefen for det hele lignede en mand, der kunne gå på vandet.Indtil han blev tvunget til at se sin egen dødelighed i øjnene.I dag kan han se, at der også var en midtlivskrise, som stak hovedet frem.»40 år er jo en milepæl. Jeg kan huske, da min far blev 40 år. Jeg var ti år. Han havde to store børn og én på vej,« fortæller han om familien, han er vokset op i nord for København, hvor faderen var civilingeniør og moderen tandlæge.Et familieliv, der er en kontrast til der, hvor han selv er i livet.»Da jeg fyldte 40 år, var jeg et helt andet sted. Da jeg fyldte 40 år, havde jeg ingen lille Bjarke,« smiler han.Det kan der dog godt komme i nærmeste fremtid. I ' Big Time' følger kameraet også romancen mellem Bjarke Ingels og en ung spansk arkitekt, Ruth, som han bor sammen med og drømmer om at give en ring på fingeren.»Jeg har faktisk stadig ikke fundet den ring. Jeg tror, det har noget at gøre med, at jeg er arkitekt. Det skal være en helt perfekt ring, men jeg tror godt, hun ved, at jeg har de planer,« griner han genert.Han og Ruth har ikke børn - endnu.Men det skal nok komme, siger han.Når livet stopper bratI dag ved Bjarke Ingels, at den ærtestore svulst i hjernen ikke var farlig.»Det viste sig, at alt var, som det skulle være. Når man er fyldt 40, er der bare lidt arvæv og andet guf på hjernen,« griner han.I filmen ringer Bjarke Ingels til sin Ruth og siger, at hun ikke skal bekymre sig. ' Ærten' skal hverken behandles eller opereres »You're stuck with me,« (»du hænger på mig«, red.) griner han i telefonen fra toppen af en skyskraber, hvor han er filmet i arbejdstøj med sikkerhedshjelm på hovedet.Scanningsresultatet satte ikke bare eksistentielle tanker i gang hos Bjarke Ingels. Også hans professionelle liv blev sat i perspektiv. Nok havde han i en alder af 40 år bygget mere, end de fleste arkitekter kommer til i løbet af en hel karriere. Han havde 200 ansatte på kontoret i København og var i gang med at åbne et tilsvarende kontor i New York, hvor han også bor.Bjarke Ingels' eftermæle er sikret for længst. Han bliver allerede omtalt i arkitekturbøgerne, men det er ikke nok.»Jeg havde bare slet ikke lyst til, at der skulle være en udløbsdato på mig.« Og han er udmærket klar over, at vi ikke altid selv er herre over, hvornår livet slutter.»Der er mange eksempler på store arkitekter med alternative ideer, der kunne have ændret verden, som døde under unaturlige omstændigheder.Gaudi, den store catalanske arkitekt, havde en ide til et storslået hotel. Det skulle opføres der, hvor World Trade Center endte med at være. Det var et vildt alternativ til den traditionelle skyskraber. Hvis det var blevet opført, kunne det have ændret den måde, verden ser ud på.Men han opførte den aldrig, for han blev ramt af en sporvogn og døde.Amerikaneren Louis Kahn fik heller ikke færdiggjort sine sidste projekter.Han blev fundet død på herretoilettet på Penn Station. Italieneren Carlo Scarpa faldt ned ad nogle trapper, brækkede halsen og døde. Eero Saarinen, min foretrukne amerikanske arkitekt, døde af komplikationer efter en hjerneoperation som 51-årig.Så du skal sørge for at få lagt nogle mursten, mens du stadig er her. For den bygning, du bygger nu, kan blive din sidste,« siger Bjarke Ingels i dokumentarfilmen.Drømmen om det perfekte Konfronteret med sin egen dødelighed og lettet over, at den alligevel ikke er nært forestående, bygger Bjarke Ingels videre.Det er med årene gået op for ham, at selv om det var hans forældre, der besluttede, at han skulle være arkitekt, da de udfyldte ansøgningsskemaet til uddannelsen på deres festramte teenagesøns vegne, så er der ikke et andet fag, han hellere ville bruge sit liv på.»Jeg blev færdig som arkitekt for 18 år siden. Halvdelen af mit liv har jeg været barn og ung, og den anden halvdel har jeg indtil videre været arkitekt. Hvad skal der ske, indtil jeg går på efterløn,« spørger Bjarke Ingels.»Jeg har stadig stor appetit på at bygge. Det er ligesom det der med, at jo mere du ved, desto mere ved du også, at du intet ved. Jo mere du har bygget, desto mere ved du, hvor meget du mangler at bygge.« I dag har Bjarke Ingels så meget på sit arkitektoniske cv, at det for udenforstående kan være svært at se, hvad han dog kan mangle at bygge.»Jeg arbejder stadig mod at bygge den ultimative bygning, hvor alting sidder lige i skabet. Man bliver klogere for hver bygning. For hver bygning er der endnu større chance for, at jeg næste gang får lov at sætte hele scenen. Det er det, der driver mig.« Men chancerne for at lave det perfekte projekt er mindre, når man er Bjarke Ingels, mener han selv.»Hvis jeg lavede det samme typehus igen og igen, var chancen for at lave det perfekte typehus nok større.Men Amager Bakke er der altså kun én af. Jeg har kun ét skud i bøssen til at lave en skiløjpe på et forbrændingsanlæg,« siger han og slår ud med armene.Den bedste idé vinderPå stående fod kan han ikke huske, hvordan han fik ideen med at kombinere de to ting. Eller om det i grunden var hans ide. Men han håber det.For BIG er større end Bjarke Ingels selv. Og han har da heller intet problem med at dele æren med alle andre på tegnestuen.For Bjarke Ingels er det vigtigste, at den bedste idé vinder. Ikke at det er lige præcis hans ide.Efterhånden har der stået BIG på så mange projekter i verden, at han har meget at være stolt af. Men det lader nu heller ikke til, at selvtillid nogensinde har været et problem for ham.»Nej, jeg har nok bare altid været ret klar over, hvad jeg lavede. Jeg har haftmine meningers mod, men jeg har aldrig fået storhedsvanvid eller været mere arrogant, end jeg kunne slippe af sted med.« Men Bjarke Ingels har adskillige gange set et af sine projekter blive fejet af bordet.»Jeg kan huske det første projekt, som jeg vandt. Det var en rund svømmehal ved Aalborg. Efter et år blev projektet skrottet efter kommunalvalget, og min verden styrtede i grus. Senere vandt vi konkurrencen om at skulle tegne Islands nationalbank, og en måned senere kollapsede hele verdensøkonomien. Men jeg har lært, at selv om vi er afhængige af økonomi og politik, er det i sidste ende vores evne til at komme op med genistreger, der er vores værdi, og den kan ingen tage fra os.« At Bjarke Ingels allerede har sat sit markante mærke på verden, viser de kulørte billeder på væggene i den gamle fabrikshal i Valby.Og der er fortsat trængsel på tegnebrættet.Øjnene lyser op, når man spørger, hvad der er på vej. Her er et emne, han er vild med at tale om.»Lige nu er der omkring 20 byggepladser i hele verden, vi arbejder på.Det er Googles hovedkontor i Californien, Lego-Huset i Billund, som åbner i september, det nye pandahus i Zoologisk Have, et musikstudie til Justin Timberlake og et lejlighedskompleks på Bahamas, som ligner et bistade,« siger han stolt.Bjarke Ingels hæver mødet i fabriksbygningen.Han skal til frisør, inden premieren på den dokumentarfilm, der er lavet om nogle få afgørende år i hans liv. En film om en arkitekt, der ikke ved, om han får mulighed for at tegne flere huse.x@bt.dk Jeg havde et halvt år med den mest sindssyge hovedpine, og jeg kunne ikke koncentrere mig om at arbejde mere end en time eller to ad gangen. Jeg var meget bekymret for min begrænsede ydeevne Halvdelen af mit liv har jeg været barn og ung, og den anden halvdel har jeg indtil videre været arkitekt. Hvad skal der ske, indtil jeg går på efterløn?.Fakta: Bjarke IngelsEr 42 år og uddannet arkitekt.Han er partner i tegnestuen BIG, som har kontorer i USA og København. I København står han bag bygninger som VM-bjerget, 8-tallet samt det nye forbrændingsanlæg Amager Bakke, der har en skiløjpe fra toppen og ned.Han bor til dagligt i New York sammen med sin spanske kæreste Ruth.Filmen ' Big time' har premiere i danske biografer onsdag 3. maj i anledning af arkitekturfestivalen.Her følger man Bjarke Ingels gennem syv år, hvor han blandt andet undervejs får konstateret en hjernesvulst.
INTERVIEW Bjarke Ingels' fingeraftryk på verden er lige så stort som navnet på hans arkitektvirksomhed, BIG. Men en svulst truede med at sætte en stopper for stjernearkitektens liv.
Jeg er rigtig god til at  blive opslugt af nuet.Jeg synes, ret meget er interessant og spændende.Jeg kan f. eks. blive opslugt af et område, hvor der er en arkitekt, der har bygget en masse huse, som er helt ens, som ellers ligger meget langt fra min tankegang. Med ens afstand mellem husene, og jeg tænker ' åhh, det kunne jeg godt tænke mig at se oppefra', og så begynder jeg at tænke på, om jeg kunne bruge det i musikken på en eller anden måde, og lige pludselig er der nogen, der siger: ' Hej Morten, skulle du ikke ha' været her?' Jeg synes, at næsten alting er interessant. Ligesom da jeg sad et sted og spiste tyrkisk morgenmad, og så kom der en masse håndværkere ind, og så sad jeg og tænkte: ' Hvor ser det fedt ud med håndværkertøj. Hvorfor har jeg ikke noget håndværkertøj?' Du ved, det lyder måske lidt dumt, men jeg kan også komme til at tænke på: Hvorfor er Valby så kedelig? Hvorfor gør vi ikke noget ved Valby? Den bedste delikatesse, jeg har spist, er  en grøn te is-kage i det nordlige Japan. Meget, meget fin Matcha-smag - der først kom, når det smeltede i ens mund Den værste, såkaldte delikatesse er  når processen med frembringelsen af den fylder så meget, at man slet ikke kan smage alt det, der tales om.Jeg kunne ikke drømme om at gå på slankekur... jo, nogle gange tænker jeg, at jeg gerne vil veje mindre, for jeg bor jo på 5. sal og har mange børn (fem, red.) og skal alt muligt hele tiden. Så lader jeg bare være med at spise, det er meget enkelt. Og der er masser at tabe af. Eller også spiser jeg kun grøntsager. Det sker ikke så tit. Jeg er åben over for alting. Man kan jo godt være tyk i ånden stadig. Jeg har på et tidspunkt slanket mig 15 kg, og det fortrød jeg ikke. Jeg var for stor til hele tiden at skulle op og ned ad trapper og på cyklen, og til sidst var jeg lidt for forpustet. Jeg fortrød ikke, at jeg tabte mig - jeg har ikke fortrudt noget siden 1982.Jeg tror, andre er misundelige på mig, fordi  øh, det ved jeg ikke. Tror egentlig ikke, nogen er misundelige på mig. Måske lidt på mit forholdsvis positive point of view på ret mange ting. Og måske min ubekymrethed. Den er der i hvert fald nogle, der nogle gange ringer og spørger, om de kan købe eller leje eller låne en weekend.Hvis jeg skal presses til at sige noget..kunne man sige, at i og med at jeg er en halvoffentlig person, er det tilladt at have en mening om én. Det tillader man, og det er cool nok, og en meget sjælden gang er der én, der har en negativ holdning til én, og som tilkendegiver den. 99,99 pct. er jo supersøde og kommer og fortæller, at det er fedt, at man husker folk på kærlighed og venlighed. Men en gang om året kan der være én, der siger: ' Hvad fanden er det for noget lort, du laver? Hele verden kan da ikke bare gå rundt og være skidesøde, vel?' Der kan være mange grunde til, at folk siger den slags. Jeg var engang i en ashram i Indien, hvor der var et fedt citat på væggen: ' Hvis du ikke har noget godt at sige om en anden, så lad være med at sige noget'. Det tænker jeg på tit. Det er en af de fedeste ledetråde i livet, for så ender det jo med, at man kun taler om noget, der er godt. Det kan være svært, men man kan jo give det et shot.' Love is in the air' er en dejlig sang, fordi  den svæver. Den flyver hen over det hele og handler om noget, alle med det samme kan relatere til. Man kan sagtens glemme den eller blive træt af den - men når man spiller den eller hører den, så tager den fat i en på den dér fede måde, som kun nogle tracks kan.Musikken kan... lidt det samme som bøger, men du skal bruge noget helt andet i dig selv, fordi den rammer dig et andet sted i hjernen.Det er derfor, folk sidder og vipper med foden i takt, selvom de ikke kan li' musikken. Det rammer et sted, der intet har med intellektet at gøre, musikken rammer hjertet eller nogle andre centre i hjernen, som ikke har noget at gøre med den rationelle opfattelse af tingene.Musikken kan løfte dig op, ligesom hvis du var en lille hundehvalp, en helt lille baby, der ligger og græder, eller det klør på ryggen, og du har slet ikke lært at bøje din arm, så du kan klø dig på ryggen, og så kommer der én, der løfter dig op. Sådan er musik. Noget musik løfter dig halvanden cm op, og noget løfter dig 1.000 km. Det at være dj er et superfedt job, men også... et hårdt job, for hvis der ikke er nogen, der danser, kigger man kun ét sted hen, og det er på dj'en. Men det er totalt privilegeret at være dj, det er det mest fantastisk job, der findes.Man bruger hele ugen på at sidde og høre musik, som man har lyst til at spille for nogen.Faktisk er jeg begyndt at blive vild med japansk disco fra begyndelsen af 80erne. For da var der lidt jazzfunk i det.Jeg synes, den gode stemning ødelægges, når... folk tænker for meget på sig selv.Forklaringen er ikke enkel: Det handler om, at hvis man giver sit barn økologisk mælk, fordi ens barn skal ha' det bedste, så ødelægger man hele tanken med økologi. Tanken med økologi er, at vi alle sammen og hele verden skal ha' det bedre. Det er ikke kun noget med mig og mine, min familie. Det er os alle sammen. Det er forskellen på at ville ha' en fed stemning, en hyggelig eftermiddag og en vild fest eller en sjov tur.Der gik kuk i den i programmet ' Croque Monsieur', da  pardon, der kan ikke gå kuk i den franske morgenradio, fordi vi er true french - og derfor klar til, hvad livet måtte bringe, og omfavner det, andre betegner som fejl, forsinkelser, udeblivelser etc. - med store, åbne arme.Jeg synes, det er træls, når folk  prøver at gøre løsninger komplekse og glemmer, at den eneste løsning på alt er kærlighed.Jeg prøver altid som menneske at være  drøn knaldhamrende åben, for så bliver livet meget sjovere.Det at være far til fem kan beskrives som  en stor, voldsom omgang lykke. Masser af praktik, masser af glæde og masser af liv.Jeg er ret stolt af  at kunne bryste mig med ikke at arbejde med følelsen stolthed.Jeg er hver dag meget taknemmelig for at kunne møde så mange mennesker gennem mit liv og mit arbejde. Jeg er vild med mennesker, bare sådan generelt. Og så er jeg dybt taknemmelig for at kunne arbejde med noget af det, jeg sætter allerstørst pris på, nemlig musik - og for at kunne så meget boheme.Jeg kunne have lyst til at hævne mig over  ikke noget som helst. De få gange, jeg i livet har følt behov for at hævne mig, er jeg altid blevet virkelig forbavset over, hvor vild og ubehagelig en følelse hævn er. Jeg kunne muligvis godt havne i situationen, hvor jeg ville tænke, at det var den eneste udvej, men det er ikke sket endnu. Og håber, at hvis det skulle ske, at jeg -inden jeg ville få fuldbragt hævnen -ville vågne op og igen tro på verden.Marcel Proust er en helt igennem  vild, vild forfatter. Han har lært mig så ufattelig meget.F. eks. at der i detaljen gemmer sig alt det, man har brug for - og at man for guds - og sin egen - skyld skal lægge mærke til dem. Altså detaljerne. Også i musikken kan det være interessant, for nogle gange kan man lave et nummer, som ikke er særligt avanceret, men hvis man har en helt corny lyd, tager den opmærksomheden fra alt det andet.Steinerskolen lærte mig  at tingene hænger sammen i store og små sammenhænge.At man skal udvikle sin tankegang og sig selv.At der findes mange lag i det, man kalder forståelse, videnskab, pædagogik, erkendelse, historie etc. Rudolf Steiner er stinker blæret, for nu at sige det lidt populært. Hans tanker, som kun kan efterleves ved at tage ordentligt fat i sig selv, er enestående og nødvendige.Afrobanko er lige mig, fordi  banko er grundlæggende og old school og rummer mange, mange fortolkningsmuligheder -og giver mulighed for at stille mange eksistentielle spørgsmål såsom: hvorfor vil jeg vinde, hvorfor bliver jeg trist og ærgrer mig, når andre lige ved siden af mig vinder, hvorfor vil jeg gerne vinde én gang mere, når jeg nu allerede har vundet én gang etc. Tilsætter man afro -får man en sprængfarlig cocktail, fordi afro taler til ens knogler og ens organer. Selve ens muskelstruktur. Ingen kan undlade at gynge en lille smule med, når man spiller musik fra det mest moderne kontinent, der findes, Afrika.Vi har heller ikke nogen regler i afrobanko - det kan måske være én, der kommer for sent, der vinder.simon@riedels.dk Master Fatman om... at være tyk i ånden og ødelagt hyggeFakta: BLÅ BOGMaster Fatman (Morten Lindberg) (født 1965 i Munkebo) er kunstner, sanger, dj, tv-vært, instruktør og radiovært på Radio24syv. Han er kendt for sit bamsede udseende, de store bakkenbarter og en særpræget tøjstil.Han voksede op i Dalum ved Odense og gik på Rudolf Steiner-skolen.I 1986 blev han landskendt som Master Fatman.Han var bl. a. på forkant med disco og Abbarevival-bølgen i slutningen af 1980' erne og begyndelsen af 1990' erne og fik sit gennembrud som fortolker af gamle Abba-og discoklassikere, først i det populære live-band Master Fatman and his Freedom Fighters, og senere på albummet Hail Hail.I 1992 debuterede han som filminstruktør med kultfilmen ' Gayniggers from Outer Space'.I 2006 deltog Morten Lindberg i tredje sæson af ' Vild med dans' på TV2.
INTERVIEW -helt ind til tanker og følelser.
Flotte farver i Frederiksværk1. Jeg er født i 1973 - året for oliekrisen. Min mor hed Gurli og var ekspeditrice i en manufakturhandel i Frederiksværk.Hun var ikke glad for sit navn og var vist heller ikke noget ønskebarn. Min far, Hans Jeppesen, var buschauffør.Jeg var tit med i bussen og stod ved siden af ham, og derfor besluttede jeg mig for at blive busmekaniker.Han blev 69 år gammel, efter et langt liv, hvor han havde arbejdet, fra han var 12 år. Jeg voksede op i stålbyen Frederiksværk. Det var stedet, hvor gulerødderne havde en sjov farve. Jeg husker, hvordan vi som drenge tog ud til stålvalseværket og så, hvordan man tømte slagger direkte ud i vandet - det gav flotte farver. Mit hjem var 100 pct. kommunistisk, russerne var de gode - de havde æren for, at tyskerne tabte i Anden Verdenskrig, og amerikanerne var de onde. Første gang, jeg kunne stemme, satte jeg kryds ved Fælles Kurs.Jeg var nok lidt sær2. Som barn var jeg nok lidt sær, jeg havde ikke ret mange venner og var tit alene. Jeg kunne bygge med Lego i timevis, eller jeg kunne sidde i en grusbunke og bygge en hel masse.Ligesom min far, som havde bygget vores hus.Det blev efterhånden kæmpestort med den ene udbygning efter den anden. Da vi skulle sælge det, kunne jeg godt se, at detaljerne ikke ligefrem var perfekte. Smigen på panelerne var skåret den forkerte vej. Jeg var nok også lidt af en tøsedreng - ikke den, der stod forrest, når man kunne risikere at få bank. Jeg fik som barn at vide, at jeg var god til at bruge mine hænder og bestemt ikke til at læse og skrive. Derfor kom jeg ud med 6,2 i snit fra folkeskolen, og jeg lærte stort set først at læse bagefter.Dengang hed pigerne Anja og Jette3. Her er jeg cirka 15 år. Jeg blev ikke konfirmeret ligesom min søster, men fik i stedet en stor gave - vistnok 12.000 kr. Det var på det tidspunkt, pigerne kom ind i billedet, og det gik egentlig meget godt. Jeg var også meget trofast og ikke sådan én, der røg fra det ene forhold til det andet. Dengang hed pigerne sådan noget som Anja og Jette, og de syntes, jeg var både pæn og sjov. Da jeg begyndte på teknisk skole, mente de, at jeg var den reneste mekaniker, de havde haft. De andre lignede nogle, der var dyppet i en olietønde, men jeg var så ren, og jeg arbejdede med handsker på, og det syntes de var latterligt.Jeg fik konstateret dårlige hofter efter det hårde arbejde med at slæbe tunge hjul, så jeg skulle opereres med bonelock-cement og på revalidering. Men det skulle jeg ikke, jeg begyndte i stedet at læse den treårige HH og kom ud med et snit på 9,4. Mens jeg læste, fik jeg mit første cvr-nummer, og jeg købte og solgte Fiat 127' ere. Jeg tror, jeg havde 10-12 af dem stående i haven, til min fars store begejstring. De blev købt for 1.500 kr., sat i stand, lakeret og solgt for 16.000. Selv kørte jeg rundt i en Triumph om sommeren og om vinteren i en Jaguar XJ 6.Søster blev træt af mig4. Her er jeg med min ti år ældre søster Liselotte, som i dag er sekretær. Hun var en slags reservemor, fordi min mor tit var indlagt med gigt og slidgigt. Hun har tit klaget over, at hele hendes ungdom forsvandt, fordi hun skulle passe mig. Hun kunne ikke komme til fester med de andre, da hun var 14-18 år, og hun var tit træt af mig. Og så skulle hun ofte hente og bringe mig fra børnehave.Men heldigvis kan vi alligevel godt grine ad det hele i dag.Klikkede på hinanden5. Farnaz og jeg klikkede på hinanden med det samme - på Elitedaters. Jeg fik to dages gratis medlemskab på elitedaters.dk, og dér klikkede hun altså på mig for fem år siden, og jeg nåede det altså, før det kostede penge. Men jeg er vel også meget god til at skrive tekster.Tænk på, hvor mange ejendomme jeg har kunnet sælge. Hun faldt for, at jeg havde skrevet, at jeg havde ' fem ekstra luksuskilo på maven'. Alle de andre, hun havde set på, pralede med, at de lige havde gennemført et maratonløb.Da jeg lærte Farnaz at kende, var jeg hundrede procent sikker på, at jeg havdet fundet et trofæ, og det første, hun sagde, var: ' Jeg vil ikke være en tropheewife'.Farnaz siger: »Jeg faldt for, at Lars var superelegant og havde god stil. En rigtig gentleman, der holdt bildøren, og en rigtig mand på den måde, at han styrede vores date. Han sørgede for, at jeg sad lunt, varmt og trygt, og han passede godt på mig.«.Lånte fars røde knallert6. Da jeg var 12 år, lånte jeg min fars Puch Maxi. Den var rød, for den farve kunne han jo godt lide. Knallerten var helt lovlig og kunne køre 30 km/ t. Til naboernes store irritation kørte jeg på den tre-fire timer i træk op og ned ad vores lille vej. I dag sidder børn med en iPad i stedet. Jeg havde flere fritidsjob. Jeg lappede cykler hos Hans Holger Cykler. Når mine venner cyklede ud mod stranden i Liseleje, stoppede jeg hos Hans Holger, der godt kunne lide at nyde en øl, og dér lappede jeg cykler for 20 kr. i timen. Jeg arbejdede også på et pakkeri, der pakkede hygiejnebind. En gang imellem havde vi lidt sjov med at skrive på dem.Langt hår og sandaler7. Her i 1994, da jeg gik på Handelshøjskolen, var jeg blevet langhåret og gik i sandaler med strømper hele året. Jeg tror, at andre syntes, det var meget cool og moderne, ligesom mit hår med hestehale. De andre gik dengang i 1990erne med Buffalo-sko, men dem hoppede jeg ikke i. Senere læste jeg til lærer og var fast vikar på en skole. Mens jeg var i praktik, var der en lærer, der trak mig til side og sagde: »Jeg ved ikke hvad - men skolelærer, det skal du ikke være«. Jeg var rystet og tænkte, at jeg skulle i hvert fald ikke være som hende. Det kan være noget af det mest fantastiske at undervise andre, men i dag er børn ikke klædt ordentligt på til det hjemmefra. Jeg var ude for, at en pige fra klassen satte ild til sofaen i et rum ved siden af - heldigvis fik vi det slukket. Dagen efter kom pigen i skole med et brev, hvori hendes forældre mente, at jeg var en idiot. Så havde jeg fået nok.Drømmen var en Austin Healey8. Jeg har jo altid været glad for biler, og lige nu har jeg fem-syv stykker.Jeg er utrolig glad for min nye Fiat 500C Riva - en limited edition bil, som jeg bestilte i Tyskland. Den har trædetaljer overalt. Mens jeg arbejdede som mekaniker, var drømmen at få en Austin Healey, og jeg kunne se, at priserne steg år for år fra 200.000 til 300.000, så jeg måtte på et tidspunkt bare handle hurtigt, inden den blev for dyr. Om jeg har gæld? Ja, det har jeg helt sikkert. Penge er jo billige i dag. Renten er lav.Masser af god humor10. I programmet ' Flyt eller forny' på TV3 bliver folk enten boende i deres huse, hvor de bliver fornyet af Rasmus, eller jeg foreslår i stedet, at de flytter til et nyt sted. Det er en konkurrence, hvor det altså gælder om at overbevise familierne om den ene eller den anden mulighed - og jeg slår jo næsten hele tiden designeren Rasmus. Vi har masser af god humor. Generelt synes jeg, det er et problem, at man ikke i Danmark har en ' købers mægler'. Altså én, der går ud og finder det hus, som folk gerne vil have, ligesom man har i andre lande. Mange bliver lynhurtigt trætte af at klikke på boligannoncer på nettet og går i stå med deres købsplaner.En gravhund og fire stearinlys9. Dette hus i Charlottenlund på 365 kvadratmeter har jeg fået bygget for ikke så længe siden.I nabolaget er vi nok dem, der har mindst succes. En arkitekt lyttede i halvanden time på ønskerne, og så kom han tilbge med tegningen på dette hus, som er 8,98 meter højt og ligger hundrede meter fra det hus, jeg havde før. Det var meningen, det skulle ligne et fransk palæ fra cirka år 1900, men desværre har det ikke været muligt at få søjler rundt om, for det forbyder lokalplanen. Men det er nok meget godt, at der er styr på det, ellers kunne området komme til at se ud som Hvidovre, hvor der f. eks. er løver ude foran nogle huse. Huset er et pudset træhus, ikke noget gasbeton indvendigt. Det er helt tørt, og du kan varme det op med en gravhund og fire stearinlys.simon@riedels.dk Fakta: LARS ELBÆK43 år. Ejendomsmægler MDE, indehaver af Lokal-Bolig Valby. Medvirker i TV3-programmet ' Flyt eller forny'. Tidligere kendt fra programmerne ' Kongerne af Valby' og ' Til middag hos'. Han er far til to børn og blev for en måned siden giftmed Farnaz Raousalina.Parret bor i Charlottenlund.
MIT FOTOALBUM Lars Elbæk, der er aktuel på TV3 i programmet ' Flyt eller forny', fortæller her om en anderledes opvækst i Frederiksværk med kommunistiske forældre og om at finde kærligheden med computermusen.
De seneste 10 år har jeg som praktiserende læge i København været vidne til en helt urimeligt træg og uværdig sagsbehandling af nogle få, men meget syge borgere i jobcentrene i Københavns Kommune. En sagsbehandling, som efter reformen af førtidspension og fleksjob i 2013 nærmest rutinemæssigt har traumatiseret de mest syge og svage ved at idømme dem sagsbehandling på ubestemt tid i et politisk vakuum, hvor ingen vil tage ansvar.Da jeg startede i praksis på Nørrebro, undrede det mig meget, at nogle få af vores patienter med et funktionsniveau, som var åbenlyst uforeneligt med deltagelse på arbejdsmarkedet på almindelige vilkår eller overhovedet, ikke kunne få tilkendt hverken fleksjob eller førtidspension.Jeg gik med til en del møder sammen med nogle af de hårdest ramte.Kun for at finde ud af, at de havde ret, når de fortalte, hvordan de blev drevet rundt i systemet på minimumsydelser og skulle deltage i helt irrelevante arbejdsprøvninger, kurser, mentorordninger og møder, uden at deres sagsbehandling førte til nogen afklaring eller rehabilitering. At de havde ret, når de fortalte, at de ofte blev mødt med arrogance og manglende empati i et meget skævt magtforhold.Det handler om mennesker med svære psykiske lidelser, nogle med alvorlige kropslige sygdomme, patienter, der har seriøse handikap, eller mennesker, som er blevet alvorlig skadet i ulykker på arbejde eller i trafikken. Det var, som om de mest syge blev idømt den strengest mulige straf - tidsubestemt sagsbehandling, invasion af privatheden af skiftende sagsbehandlere, mistænkeliggørelse og ingen kontinuitet eller fremdrift i deres sager.At blive bragt i en sådan situation af total uvished og udmattelse kan sammenlignes med elementer i avanceret psykisk tortur og vil kunne bringe enhver i tvivl om retten til at være til.JEG HAR OPLEVET en meget syg patient, som tog sit eget liv, hun tålte ikke den evige mistænkeliggørelse for at få sin kontanthjælp, skrev hun i et afskedsbrev. En anden meget syg gigtpatient kæmpede i årevis for pension, som hun klart var berettiget til, men blev psykotisk, da hun endelig ved rettens hjælp fik sin ret og ikke længere skulle kæmpe. En kafkask virkelighed så grotesk, at når jeg fortalte venner og bekendte om, hvordan det københavnske hjælpesystem for de svageste medborgere fungerede - og gjorde dem mere syge - så troede de ikke på mig.Så slemt kunne det bare ikke være.Kort efter at Anna Mee Allerslev overtog beskæftigelsesborgmesterstolen og ansvaret, inviterede jeg mig selv til et møde med hende på rådhuset.Jeg tænkte lidt naivt, at hun ville være modtagelig for historien om den personlige tragedie, som det kan være for et menneske at føle sig som en paria i denne parallelverden. Hun mente ikke, man kunne tale om det på den måde. Hun talte om statistikker og jura, og at kommunen vandt klagesagerne, så derfor måtte alt være i orden. Jeg forsøgte også at få indflydelse ved at lade mig udpege af Praktiserende Lægers Organisation til det Lokale Beskæftigelsesråd, men der var heller ikke plads til at tale om de svageste. Også her kom min nærhedsetik til kort over for en benhård nytteetik.Jeg måtte i stedet tage mig af mine egne patienter ved at tage med til møder i jobcentrene som bisidder og ved i nogle få tilfælde at foreslå patienter, som var i overhængende helbredsmæssig risiko, at flytte til kommuner, hvor de måske ville kunne få en mere anstændig sagsbehandling.Hvilket de så også fik - de, der kunne overkomme at flytte.Førtidspensionsreformen gjorde årelange ressourceforløb til en del af standardpakken.Jeg kan ikke erindre ét eneste forløb, der endte med, at der blev afdækket nogle ressourcer, der havde med arbejdsevne at gøre. Men jeg kan huske flere forløb, hvor jeg har tænkt, at med alle de velbeskrevne sygdomme, funktionsnedsættelser og handikap, som denne borger har, hvad skal et ressourceforløb da gøre godt for? Hvilke incitamenter er der til at overse eller tilsidesætte de lægelige vurderinger, man selv har udbedt sig og betalt dyrt for? Det eneste, ressourceforløbene har gjort for de meget syge borgere, som jeg har fulgt, er at dræne de sidste ressourcer ud af dem. Så skete der i foråret det fantastiske og usandsynlige, at en gruppe mennesker med mange lidelser og meget få ressourcer slog sig sammen i det, de selv kalder en social modstandsbevægelse, Jobcentrets ofre. De har det til fælles, at de alle - i stedet for at være blevet hjulpet af det offentlige ' forsikringssystem', som vi alle har betalt til og kan få brug for - var blevet mistænkeliggjort og holdt hen med uendelig sagsbehandling på minimumsydelser i årevis.SAMMEN MED en anden social modstandsbevægelse, Næstehjælperne, har Jobcentrets ofre formået at tiltrække sig mediernes bevågenhed, bl. a. på baggrund af en række demonstrationer eksempelvis foran jobcentret, når en af deres sager skulle behandles, og et stormøde i Valby, som jeg selv deltog i.De havde brug for professionelle sandhedsvidner, så jeg takkede ja til at holde et oplæg ved mødet. Ulf Kudsk Harbo, en kommunalpolitiker, der har formået at rehumanisere systemet i Norddjurs kommune, og advokat i socialret Mads Krøger Pramming, der er advokat for nogle af de berørte borgere, deltog også.Med til mødet i august var også den ansvarlige politiker på området, beskæftigelsesborgmester i København, Anna Mee Allerslev. Trods de mange førstehåndsberetninger om personlige tragedier, bevidnet af de tilstedeværende fagpersoner, holdt den unge borgmester stædigt fast i jura og klagestatistik som argument for, at der ikke var begået nogen fejl. Hendes optræden både der og efter mødet var et studie i mangel på indlevelsesevne og værdimæssige pejlemærker for at være politiker.Nu er en lang række fagforbund og organisationer, deriblandt DSAM, de praktiserende lægers faglige selskab, som jeg er formand for, gået sammen i et forsøg på at få ændret loven, så den fortolkningspraksis, man har i Københavns Kommune, ikke længere er mulig. Når politikerne, som burde følge deres samvittighed, går embedsmændene i bedene og ikke er i stand til at give et værdibaseret modspil til nytteberegninger, klagestatistik og måltal, så giver det grobund for skandaler som den, vi er vidne til bl. a. i Københavns Kommune.Derfor må loven præciseres og indeholde velbeskrevne rettigheder til borgerne, så det ikke kan ske igen, og sådan at de borgere, der er blevet dømt til evig sagsbehandling, kan få omstødt deres dom.Det eneste, ressourceforløbene har gjort for de meget syge borgere, jeg har fulgt, er at dræne de sidste ressourcer ud af dem.
FØRTIDSPENSION Politikerne burde give et værdibaseret modspil til embedsmændenes nytteberegninger og måltal. Det gør de ikke. Loven må ændres, så borgerne får rettigheder.
Man skulle måske tro, at gamle punkere beredvilligt ville tage imod kunst, der går mod gængse opfattelser, men det virker ikke helt sådan, når det drejer sig om skuespilleren Trine Dyrholms optræden i en filmrolle som rockdivaen Nico.Et klip fra filmen »Nico, 1988«, hvori Trine Dyrholm spiller den legendariske sangerinde Nico, har allerede inden filmens premiere på filmfestivalen CPH PIX vakt vrede blandt tidligere medlemmer af det danske punkmiljø.De mener, at skuespillerens optræden er misvisende i forhold til virkelighedens Nico (1938-1988), der i kraft af sit medlemskab af rockgruppen The Velvet Underground blev betragtet som en forløber for punkscenens stjerner.»Den optræden er helt ude af trit med enhver form for virkelighed om, hvordan Nico var, og hvordan hun optrådte både på scenen og uden for scenen. En misvisende og efter min mening respektløs fortolkning,« siger journalist Kenan Seeberg, der som tidligere ejer af pladeselskabet Irmgaardz arrangerede flere koncerter i Danmark med Nico.Klippet fra »Nico, 1988«, der er instrueret af Susanne Nicchiarelli, foregår mange år efter Nicos udtræden af The Velvet Underground, på et tidspunkt da den svært narkotikaafhængige sangerinde søger at holde liv i en skrantende solokarriere. I klippet ses Trine Dyrholm fremføre Nico-sangen »My heart is empty« på en stærkt indpiskende facon med voldsomme kropsbevægelser, der får publikum til at skrige ekstatisk. Scenen er voldsom, men netop derfor er den i strid med virkeligheden, siger kritikerne.»Den virkelige Nico optrådte nærmest i slowmotion.Hun sad altid bomstille på scenen, og udtrykket var alt andet end aggressivt. Det Trine Dyrholm laver, ligner snarere Siouxsie and the Banshees,« siger Kenan Seeberg med henvisning til en anden af 1980ernes sangerinder fra den mørke ende af rocken.En anden dansker med forbindelser til Nico er forfatteren Jan Poulsen, der har skrevet »Something rotten!: Punk i Danmark: maleri, musik og litteratur«, og lige nu er aktuel med en bog om Iggy Pop, der var en af Nicos elskere i en kortvarig periode i 1960erne.»Jeg var venner med Nicos engelske kæreste fra Manchester, som jeg udvekslede kassettebånd med via posten, som man nu gjorde det i perioden. Blandt andet sendte han mig sine optagelser af Nico i Storbritannien, og på de bånd havde Nico ofte skrevet en hilsen i stil med »Dear Jan in Valby - Do or Die!«,« fortæller Jan Poulsen.For Jan Poulsen virker klippet med Trine Dyrholm mere som et forsøg på at ligne sangerinden Patti Smith, der havde og har en meget mere aggressiv og agitatorisk scenepersonlighed end Nico.»Jeg har intet imod, at Trine Dyrholm er udvalgt til at spille Nico, for jeg synes, at hun er en fantastisk skuespiller. Jeg siger heller ikke, at man partout skal have set Nico in real life for at kunne spille hende. Den holdning ville jo per definition gøre de fleste biografiske film umulige at lave. Men den Nico, som jeg så tilbage i 1980erne, var nærmest en søvngænger på scenen,« siger Jan Poulsen.Trine Dyrholm er normalt ikke på Facebook og har derfor ikke registreret debatten om sin optræden i klippet fra filmen. Hun føler det som et »tungt ansvar« at skulle lave en karakter over en person, der har eksisteret, og derfor har det også været vigtigt for hende at lave en person, der kan opfattes mere universelt end den virkelige Nico: Det er klart, det er Nico, det er lavet over, men jeg ligner hende jo ikke og synger ikke som hende. Jeg har været inspireret af hendes spirit, og instruktøren og jeg har ikke været interesseret i at lave en ren imitation af Nico,« siger Trine Dyrholm.Den voldsomme optræden i scenen forklarer Trine Dyrholm som et »frigørelsesøjeblik« for Nico i filmens handling, hvor sangerinden under et tumultarisk besøg i Prag kæmper med abstinenser og frustrationer over sin karriere.»Jeg har lavet min version, så godt som jeg nu kan, og det er jo det, man gør, når man laver scener der skal fungere i filmens univers,« siger Trine Dyrholm, der anbefaler, at man ser hele filmen: »Se filmen i sin helhed og lad os snakke om den bagefter. Jeg vil slet ikke forsøge at forsvare min Nico som den »virkelige« Nico, men sådan vil det altid være, når man laver biogra-fiske film.« »Nico, 1988« vises tre gange på CPH PIX, der begynder den 28. september.krl@berlingske.dk .»Den optræden er helt ude af trit med enhver form for virkelighed om, hvordan Nico var og hvordan hun optrådte, både på scenen og udenfor scenen.En misvisende, og efter min mening, respektløs fortolkning.« Kenan Seeberg.Fakta: 3 albumhøjdepunkter fra Nicos karriereThe Velvet Underground &amp; Nico«, 1967.Efter at Nico havde medvirket i et par af Warhols film, gjorde popkunstneren hende til chanteuse i The Factorys husorkester, The Velvet Undeground.En beslutning, der angiveligt vakte stor irritation hos bandleder Lou Reed. Men med sine vokalbidrag på sangene »Femme Fatale«, »All Tomorrow's Parties« og »I'll Be Your Mirror« satte Nico et uudsletteligt aftryk på »bananpladen«, som gav den dengang platinblonde tysker med gravkammerrøsten ikonstatus i eftertidens sortklædte rockkredse.»Chelsea Girl«, 1967.Nicos solodebut, hvis titel er en slet skjult reference til Warhol og Paul Morrisseys eksperimentalfilm »Chelsea Girls«, hvor hun medvirker, er med tiden blevet en kultklassiker. På albummets kammerpoppede sange får Nico musikalsk bistand af sangskriveren Jackson Browne og hendes tre Velvet Underground-kolleger Lou Reed, John Cale og Sterling Morrison.Ikke mindst den kølige fortolkning af Bob Dylans »I'll Keep It With Mine« får til stadighed nakkehårene til at rejse sig.»The End«, 1974.»This is the end, my beautiful friend« messer Nico med kølig distance på sin skurrende version af The Doors' ødipalfantasi, der er titelnummeret på hendes fjerde album. Og enden synes nær på et klaustrofobisk og mørkt udspil, hvor Nico på de dronede og harmonika-dominerede kompositioner fremstår som apokalypsens valkyrie.Brian Eno og John Cales minimalistiske bidrag forstærker den monotone dommedagsstemning. Nico vakte tilmed furore med fortolkningen af Tysklands nationalmelodi, »Das Lied der Deutschen«, som var dedikeret til Andreas Baader fra Rote Armee Fraktion.
Allerede inden dens premiere, har en ny spillefilm om sangerinden Nico med Trine Dyrholm i hovedrollen, vakt vrede blandt Nicos danske fans. »Respektløs,« siger Kenan Seeberg, der arrangerede koncerter med Nico i 1980' erne.
Lundbecks aktieværdi skælvede instinktivt, da det mandag blev offentliggjort, at 56-årige Kåre Schultz forlader virksomheden i Valby for i stedet at blive topchef i israelske Teva.Omvendt steg værdien af det ellers gispende Teva Pharmaceuticals på aktiemarkedet, da det blev kendt, at Kåre Schultz nu skal rette kursen op på verdens største producent af kopimedicin.Aktiekursernes reaktion på navnet Kåre Schultz tilkendegiver tydeligt, hvor respekteret og magtfuld danskeren er som leder. Udfordringen med at forbedre Tevas indtjeningsevne er enorm, men den minder ifølge Schultz selv om de opgaver, han stod over for, da han for to år siden blev øverste direktør i Lundbeck.»Man kan aldrig sammenligne to situationer fuldstændig, men begge dele er medicinalbranchen og selskaber, der ikke har haft en positiv udvikling på fondsbørsen, da jeg tiltræder«, sagde Kåre Schultz til Jyllands-Posten forleden.Teva har købt Kåre Schultzs arbejdskraft for et par hundrede millioner kroner plus det løse, hvilket blandt andet vil sige aktiepakker til en værdi af mange millioner kroner. En del af pengene er dog bundet, indtil Schultz har gjort sit arbejde.Hvorvidt Kåre Schultz vil bruge jobskiftet og nogle af pengene på at spare op til pensionen eller tage på en rejse med sin hustru, Marianne Schultz, og eventuelt nogle af parrets i alt syv børn, forbliver formentlig helt privat.Målrettet og privatOmtalen af ham i de betydningsfulde danskeres opslagsværk Kraks Blå Bog viser, hvor privat Kåre Schultz er.Optages man i den bog, bestemmer man selv, hvad der skal stå. Kåre Schultz har længe været en af erhvervslivets tunge drenge. Alligevel fylder teksten om ham en femtedel af, hvad der står om andre mindre indflydelsesrige danskere.Der står ikke, at han bor i Klampenborg og voksede op i Søllerød. Der står kun det absolut mest nødvendige. Af en artikel i Jyllands-Posten i 2013 fremgår det imidlertid, at han sprang en klasse over i folkeskolen på grund af sin høje begavelse, og at han som barn - ifølge storesøsteren Majken Schultz, professor på Copenhagen Business School - var en hidsigprop, der senere lærte at bruge temperamentet og konkurrencementaliteten usædvanlig konstruktivt og resultatorienteret.Artiklen er fra den periode, hvor Kåre Schultz var direktør i Novo Nordisk og af mange blev betragtet som virksomhedens kronprins. Han skulle være Novo Nordisks næste topchef, når Lars Rebien Sørensen trådte tilbage. Imidlertid skete der i maj 2015 en række afgørende ting på direktionsgangene i Novo Nordisk. Udfaldet af dramaet blev, at Lars Rebien Sørensen fortsatte i sin stilling yderligere nogle år med en ændret koncernledelse under sig, og at Kåre Schultz forlod Novo Nordisk, hvor han oprindelig blev ansat som økonom i 1989.Det var i sine sidste år som driftig beslutningstager hos Novo Nordisk, at Kåre Schultz fik øgenavnet ' Hard-Kåre'. Hans søster har fortalt, at han privat viser en helt anden varm og loyal side. Ryet for at være hård er naturligt kommet af, at han stringent ryddede op i Novo Nordisk, og at han kun tre måneder efter sin tiltrædelse som ceo i Lundbeck fremlagde en besparelsesplan, der indebar, at 1.000 mennesker eller cirka hver sjette medarbejder blev fyret.Markante resultater»Kåre Schultz er dygtig. Strategisk er han rigtig, rigtig dygtig. Sådan et øgenavn får næring, når man som ham træder ind i et selskab som ny ceo og kun få måneder senere kommer med en omfattende besparelsesplan.Men det var nødvendigt for Lundbeck, at han gik hårdt til værks«, siger senioranalytiker Søren Løntoft Hansen fra Sydbank til Politiken.Da Kåre Schultz kom til Lundbeck, stod virksomheden med Søren Løntoft Hansens ord »godt og grundigt nede i patentkløften med udløb på nogle nøgleprodukter«. For eksempel var Lundbecks patent på et antidepressivt middel på det tidspunkt udløbet, hvorfor kopier af den type medicin fik prisen til at falde drastisk.»Dels nedbragte Kåre Schultz medarbejderstaben, dels øgede han fokus inden for de områder, hvor Lundbeck har deres kernekompetencer. Han har sat et meget markant aftryk på Lundbeck, og det har gjort, at Lundbeck har oplevet en kraftig stigning i deres indtjeningsevne«, siger Søren Løntoft Hansen.Koncernchef i Lægemiddelindustrien Ida Sofie Jensen er enig i, at Kåre Schultz' tiltrædelse i Teva bliver et tab for dansk medicinalindustri. Og ikke blot for Lundbeck.Siden 2016 har Kåre Schultz været formand for regeringens vækstteam for life science, og i den sammenhæng har han ifølge Ida Sofie Jensen været »captain of industry« : »Det arbejde har han udført dygtigt, med stor indsigt og med den helt særlige Kåre-stil: meget målrettet og stringent.Det betyder rigtig meget for en brancheforening at have en som ham, der med stor vægt kan tale branchens sag«.dorte.hygum@pol.dk Fakta: BLÅ BOGKåre SchultzFødt 21. maj 1961 i København. Cand. polit. fra Københavns Universitet i 1987.Ceo og president i H. Lundbeck A/S fra 2015 til 2017. Herefter topchef i Teva Pharmaceuticals.Tidligere driftsdirektør i Novo Nordisk A/S. Medlem af bestyrelserne i Royal Unibrew A/S (formand), Bitten og Mads Clausens Fond og Lego A/S.Formand for vækstteam for life science nedsat af regeringen i efteråret 2016.
MEDICINALINDUSTRI PORTRÆT Efter at have strømlinet Lundbeck forlader Kåre Schultz firmaet til fordel for en post som topchef i den israelske medicinalvirksomhed.
80 Fhv. overlæge Agnete Kjeld Karle, Charlottenlund, er uddannet læge fra Københavns Universitet i 1963 og speciallæge i diagnostisk radiologi i 1973. Under videreuddannelsen på Rigshospitalet, Glostrup hospital og Hvidovre Hospital subspecialiserede hun sig i neuro-radiologi.Hun har tillige været klinisk lektor ved Københavns Universitet, har varetaget undervisning af radiografer og været uddannelsesansvarlig overlæge for læger under speciallægeuddannelse.Efter pensioneringen i 2003 tog Agnete Kjeld Karle studentereksamen i italiensk.Hun har fået mere tid til bøger og musik, spiller bridge med stor interesse og har i en årrække assisteret Ældresagen som besøgsven.75 Pastor emer. Karen E.Hansen er født og opvokset i Hornsherred og blev uddannet teknisk tegner hos F. L. Smidth i Valby. Hun var et halvt år på deres tegnestue i London, men forlod efter højskoleophold på Krabbesholm og Vallekilde det tekniske.Hun blev lærer fra Haslev Seminarium i 1970 og underviste i 15 år dels på efterskole og dels i folkeskolen i Midtjylland.Sideløbende med lærergerningen læste hun også teologi på Aarhus Universitet. I 1984 blev hun teologisk kandidat derfra og senere sognepræst i St. Fuglede, Lille Fuglede og Jorløse Pastorat nær Kalundborg. Hun flyttede i 1996 tilbage til Midtjylland med sin familie, og hun havde frem til pensioneringen en række præstevikariater i Viborg stift, det seneste i Ørum-Viskum-Vejrum Pastorat i 2010. Sammen med teologien har undervisning og folkeoplysning været hendes interesse og udgangspunkt for foredrag og arrangementer i sognearbejdet.En interesse for idéhistorie helt tilbage fra højskoletiden er der blevet mere tid til efter pensioneringen. Desuden har hun også deltaget i og ledet en række studiekredse i de senere år, blandt andet om K. E. Løgstrup og Hannah Arendt.Karen E. Hansen er giftmed Ole Hansen og deler med ham blandt meget andet en interesse for kunst, som har ført parret rundt til mange oplevelser og museer i Europa i tidens løb, og det har været til inspiration for både prædikener og undervisning.Parret har en søn og svigerdatter og tre børnebørn.Fødselsdagen fejres med de nærmeste.70 Pastor emer. Christen Væver, Randers, mønstrede som 17-årig ud som kammerdreng, hvorefter det gik slag i slag med sømandsskole, sejltid og navigationsskole.Han sejlede derefter i 1970' erne som anden-og førstestyrmand og tilhører ifølge eget udsagn muligvis den sidste generation af navigatører, som brugte sekstanten, solen og stjernerne til at finde vej over havene.Christen Væver blev i 1979 cand. jur. fra Aarhus Universitet, og i 1981 færdiggjorde han den daværende paragraf 2-uddannelse til præst. Samme år blev han sognepræst i Haslund-Ølst Pastorat ved Randers. I studietiden var han lærer og censor i navigation, ligesom han underviste kommende sygeplejersker i etik og sundhedsjura. Han var litteraturanmelder ved Randers Amtsavis og har gennem årene skrevet utallige anekdoter og andre humoristiske historier til Kristeligt Dagblads bagside.Christen Væver var i 1986 fungerende sømandspræst i New York, USA og virkede senere under orlov som præst ved den gamle danske kirke midt i Los Angeles, Californien, før han i 1996 blev den første danske præst ved den nye danske kirke i Los Angeles-forstaden Yorba Linda.Som 60-årig gik Christen Væver på pension og har siden holdt utallige causerier i sognegårde, foreninger og så videre. 2011-2013 var han afløserpræst ved den danske kirke Margrethekirken på Costa del Sol i Spanien, hvor han stadig er en hyppig gæst.Gennem 43 år har Christen Væver været giftmed lærer på Randers Realskole Magda Hune. Præsteparret har sammen en datter og en søn, der begge bor i Aarhus.70 Provst Jens-Jørgen Ole Karl Hansen, Narsaq, Grønland, tog efter studentereksamen på Hobro Gymnasium i 1968 lærereksamen på Grønlands Seminarium i 1977, og 10 år senere stod han i Nuuk med den teologiske embedseksamen.Han havde tidligere været lærer i Egedesminde, men fra 1987 blev han præst i Scoresbysund.Det varede til 1990, hvor han kom til Kangaatsiaq, hvor han virkede, indtil han 1999 kom til Aasiaat. Her virkede han dog kun kort tid, for allerede i maj året efter kom han til Jakobshavn som præst og blev ved samme lejlighed provst for Nordgrønlands Provsti.60 Sogne-og studenterpræst Jørgen Bo Christensen, Kgs. Lyngby, læste historie på Københavns Universitet og tog bifagseksamen.Han begyndte på teologi i 1979 og blev færdig som kandidat i 1986. Året efter blev han sognepræst i Husumvold Kirke i København, hvor han var indtil 1993. I dette år blev Jørgen Bo Christensen sognepræst ved Lundtofte Kirke med særlig opgave som studenterpræst på Danmarks Tekniske Højskole, det nuværende Danmarks Tekniske Universitet, hvor hovedopgaven er sjælesorgssamtaler.Han har haftundervisningsopgaver, kurser på Folkeuniversitet og har undervist ingeniørstuderende i etik på DTU, ligesom han har været tillidsmand i Kgs. Lyngby Provsti og formand for foreningen af studenterpræster i Danmark samt medlem af bestyrelsen for Grundtvigsk Arbejdskonvent.Han har skrevet anmeldelser og artikler til Præsteforeningens Blad og andre fagtidsskrifter, afholdt kurser for præster om teologi og naturvidenskab og desuden udgivet bogen " Er der nogen?".Jørgen Bo Christensen er giftmed sognepræst Julie K.Goldschmidt, og sammen har de to børn. Tilsammen har de seks børn og et barnebarn.

Religion og historie01 Buddhisme og meditationKulturnatten er en glimrende mulighed for at snuse til miljøer, man måske ikke kommer i til dagligt.Denne aften kan man på Buddhistisk Center få et indblik i buddhismen og dens særlige fokus på meditation.Her kan man opleve det traditionelt udsmykkede center. Hver halve time vil der være et kort foredrag, og efterfølgende kan man være med til at meditere.Hvad: Buddhistisk Center København Hvor: Svanemøllevej 56, 2100 Kbh Ø Hvornår: Kl. 18-00.02 Ombord på et krigsskibSkal man en tur til søs på Kulturnatten, så kan man komme ombord på den russiske fregat Shtandart. Fregatten er en 1: 1 kopi af krigsskibet fra 1700-tallet. I 1703 blev skibet søsat, og på den tid fungerede det som et moderne krigsfartøj. Dengang var det med Tordenskjolds bror, Henrik Wessel, som kaptajn.På skibet kan man møde besætningen og se kanoner blive ladt og sejl blive hejst. Man kan møde den nuværende kaptajn, Vladimir Martus, der fortæller om skibets historie og livet på et flydende museum.Hvad: Fregatten Shtandart Hvor: Søren Kierkegaards Plads 1 Hvornår: Kl. 18-00.03 Ikoniske bygningerVejen er banet for gode historier om sømænd og beskøjter, når man kan komme indenfor i Nyboders Mindestuer.Bygningerne har stået der siden 1630erne, og er man nysgerrig på næste skridt i den omfattende renovering, kan man høre nærmere i Forsvarets Boligkontor. Som noget helt særligt på denne aften kan man være med til åbningen af en ny museumsudstilling om Augustoprøret og begivenhederne, der fandt sted 29. august 1943.Hvad: Nyboders Mindestuer Hvor: Skt. Paulsgade 24, 1313 Kbk K Hvornår: Kl. 18-22.04 En tur i moskeHos Islamisk Trossamfund åbner de denne aften dørene, så nysgerrige kan opleve, hvad det vil sige at være muslim i Danmark. Man kan stille spørgsmål om alt, hvad man har lyst til. I løbet af aftenen er der lagt op til åben dialog, og man kan lytte til koranrecitation. Børn er meget velkomne, og der vil være sjov for de yngste. Bliver man småsulten, bydes der på pandekager, varm kakao og små hapsere.Hvad: Det Islamiske Trossamfund i Danmark Hvor: Dortheavej 45, 2400 Kbh V Hvornår: Kl. 18-23.05 Luther på nyDenne aften kan man opleve historien om Martin Luther på en helt ny måde.I anledningen af 500-året for reformationen har skuespilleren Casper Koch lavet en helt særlig kirkefortælling om Martin Luther. Historien er bygget op som et traditionelt foredrag, men fortællingen gøres levende og spændende med hjælp fra en række skuespillere. Aftenen afrundes med en gudstjeneste, hvor der udelukkende synges sange af Luther.Hvad: Nazaret Kirke Hvor: Ryesgade 105 Hvornår: Kl. 18-23.15.Kunst og kreativitet01 En aften med gipsDen Kongelige Afstøbningssamling, der er en del af Statens Museum for Kunst, har som noget helt særligt åbent denne aften. Her kan man gå på opdagelse i den kridhvide verden blandt tusindvis af gipsafstøbninger i det gamle pakhus. På aftenen kan man komme med på rundvisning og lytte til art talks. Man kan også få lov at lave sin egen figur i gips. Aftenen igennem kan man også opleve optrædener fra Copenhagen International School of Performing Arts.Hvad: Den Kongelige Afstøbningssamling Hvor: Toldbodgade 40, 1253 Kbh K Hvornår: Kl. 18-00. 02 Foto og lyd i fin foreningPå denne aften kan man opleve fotografen Sofie Amalie Klougarts udstilling »Kaldet -landskab af myter«. De kunstneriske billeder vil få et nyt liv ved et helt særligt sammenspil mellem lys, lyd og billeder. Rummet vil ændre udtryk, når lyset forvrænges, og billederne bilver akkompagneret af lyd. Den elektro-akustiske komponist Mads Kjeldgaard Nielsen vil til billederne fremføre en uropførelse af et lydværk, der er baseret på reallyd.Hvad: Fotografisk Center Hvor: Staldgade 16, 1699 Kbh V Hvornår: Kl. 18-22.03 Kultur i tårnetI sommer åbnede Kulturtårnet på Knippelsbro efter at have fungeret som kaffestue for bropasserne. Nu er tårnet renoveret, og det fremstår som et nyt udstillingssted i byen.Knippelbros 80-års fødselsdag er her i centrum, og man kan få masser af gamle røverhistorier fra broens historie. I tårnet kan man komme på en guidet podwalk med anekdoter fra havnen. Hver time bliver der uddelt hovedtelefoner, men man skal selv medbringe sin smartphone for at kunne lytte til podcasten.Hvad: Kulturtårnet Hvor: Knippelsbrogade 2, Kbh K Hvornår: Kl. 18-00.04 Fremtidens kreatørerKigger man forbi Kunstakademiets Skoler for Arkitektur, Design &amp; Konservering i den tidligere flådestation Holmen, kan man se udstillinger med designs og kreationer fra fremtidens talenter.Samtidig kan man kigge forbi det særlige bibliotek i Klejnsmedjen eller komme med på rundvisning og lytte til fortællinger om Holmen før og nu.Hvad: Kunstakademiets Skoler for Arkitektur, Design &amp; Konservering Hvor: Philip de Langes Allé 10, Kbh K Hvornår: Kl. 18-22.05 Lys i mørketI Søndermarken tændes lanterner ved mørkets frembrud, og i den anmelderroste Hiroshi Sambuichi-udstilling i Cisternerne vil der ligeledes være særlige lysinstallationer på aftenen. Under kyndig vejledning af arkitekt Gitte Mathiasen kan man klippe, klistre og prøve kræfter med origami, og det er muligt at lave sin egen lanterne. Et japansk folkekøkken sørger for lækkerier, så man kan få stillet sulten efter at have udforsket udstillingen under jorden.Hvad: Cisternerne Hvor: Søndermarken, Frederiksberg Hvornår: Kl. 18-00.Musik og scene01 Dansetrin og pigtrådsmusikPigtrådsmusikken strømmer ud af højttalerne på Arbejdermuseet, hvor tiden skrues tilbage til 1950erne. På de bonede gulve er der danseundervisning fra kl. 18.30, og her kan både store og små lære hand jive og stroll. Morten Wittrock Band og en særlig gæst sørger for livemusik fra kl. 19. Når maven knurrer, kan man tage en pause fra dansen og forsyne sig med gullaschsuppe for en flad halvtredser i museets gård.Hvad: Arbejdermuseet Hvor: Rømersgade 22, Kbh K Hvornår: Kl. 18-00.02 Kostumer og ballet på Gamle ScenePå Det Kongelige Teater er der masser af underholdning for teaterinteresserede familier, når både de yngste og de ældste elever fra Balletskolen viser trin på Gamle Scene. Aftenen igennem kan man også høre om, hvordan det er at gå på en balletskole, og så er der mulighed for at prøve sjove og flotte teaterkostumer samt blive sminket som en ægte skuespiller.Hvad: Det Kongelige Teater - Gamle Scene Hvor: August Bournonvilles Passage 8, Kbh K Hvornår: Kl. 18-22.03 Filosofiog fællessangHovedbiblioteket har musik, litteratur, filoso-fiog hemmeligheder på programmet. Flere gange i løbet af aftenen er der fællessang, hvor alle opfordres til at skråle med, og kl. 20 indtager musikeren Adi Zukanovic scenen.I bibliotekets små afkroge kan man lade sig føre ind i bl. a. Kierkegaards og Nietzsches universer, eller man kan udfordre sine fordomme på Menneskebiblioteket, hvor bl. a.en hjemløs og en homoseksuel er til udlån.Hvad: Københavns Hovedbibliotek Hvor: Krystalgade 15, Kbh K Hvornår: Kl. 18-00.04 Impro-sjov på lille teaterByens Bedste-vinderen Improv Comedy Copenhagen slår i anledning af Kulturnatten dørene op og inviterer nysgerrige folk til at kigge indenfor og få et godt grin. Hele aftenen sørger det lille teaters garvede comedy-hold for morsomme forestillinger, der alle foregår på engelsk og har en varighed af 20-25 minutter. Ikke to shows er ens, for det hele er selvfølgelig improviseret.Der kan købes drinks i baren.Hvad: Improv Comedy Copenhagen Hvor: Frederiksholms Kanal 2, Kbh K Hvornår: Kl. 18-00.05 Museum med musik iMan kan trutte i trompeter, kramme celloer, blæse i tubaer og lytte til bløde toner på Frederiksberg, hvor Københavns mest musikalske museum holder åbent hus. Her er aktiviteter for hele familien, og Kalle Mathiesen fra Ramasjang samt jazzpianist Henrik Gunde står for underholdningen. I udstillingen er der skattejagt for ungerne og rig mulighed for at blive klogere på alverdens instrumenter - bl. a. et selvspillende klaver.Hvad: Musikmuseet Hvor: Rosenørns Allé 22, Frederiksberg C Hvornår: Kl. 18-00.Film og medier01 Kulturnat med de kendtePå Egmont er der underholdning for både store og små.Her kan man møde filminstruktøren Bille August og manuskriptforfatteren Anders August. Micki Cheng fra »Bagedysten« kigger også forbi, samt stand-upperen Geo og tv-kendis Thomas Skov. De små kan glæde sig til at give Rasmus Klump en krammer, høre Pixitrolden synge kendte børnesange og få en Pixibog med hjem.Hvad: Egmont på Kulturnatten Hvor: Egmont Huset, Vognmagergade 11, Kbh K Hvornår: Kl. 18-22.02 Manga-tegnefilm og gysPå Cinemateket er der sjov for hele familien.Her kan de små bl. a. se tegnefilmen »Ronja Røverdatter«, den kendte Astrid Lindgren-fortælling, lavet om til mangategnefilm.Eller de kan se filmen »Rita og Krokodille« og lave deres hel egen krokodille-ven, samt skabe en unik Buster-festivalplakat.Sidst er der selvfølgelig også masser for de voksne, når der inviteres til gyserfilm-quiz i biografmørket.Hvad: Buster -Cph Pix i Cinemateket Hvor: Gothersgade 55, Kbh K Hvornår: Kl. 18-23.Besøg tv-studiet 03På Kulturnatten kan man også besøge TV2 News. Her kommer man med ind i studiet, hvor der bliver fortalt om, hvordan man laver og producerer nyheder. På rundvisningen vil man også møde flere af de kendte TV2-værter og høre dem fortælle om arbejdet på en af Danmarks største nyhedskanaler.Hvad: Besøg TV2 News Hvor: Teglholm Allé 16, Kbh SV Hvornår: Kl. 18-22.04FotosafariEn af Københavns mest hyggelige biografer fejrer også Kulturnatten.Her kan man gå på fotosafari i alle biografens gemmer. Jagten går ud på at finde billeder rundt omkring i biografen. Hvis man finder alle fotos, kan man være med i konkurrencen om biografbilletter til en af efterårets og vinterens mange spændende film.Hvad: Fotosfarie i Valby Kino Hvor: Gammel Jernbanegade 36, Valby Hvornår: Kl.18-23 04.05 Bliv journalist for en aftenIgen i år inviterer Berlingskes børneavis Kids' News indenfor til Kulturnatten. Her kan man møde hele redaktionen og lære at lave interviews, se sig selv på skærmen og skrive en anmeldelse. Der vil også være masser af sjove øvelser, prøvelser, quizzer og konkurrencer. Arrangementet henvender sig især til børn i alderen 6-13 år.Hvad: Besøg børneavisen Kids' News Hvor: Pilestræde 34, 1112 Kbh K Hvornår: Kl. 18-22.
I aften er der Kulturnat i København - AOK guider dig på de næste sider til en aften i kulturens tegn.
Lundbeck er efter et par succesfulde år så småt på vej til at tage skridtet ind i en ny fase.Egentlig havde selskabet helt til udgangen af 2020 til at levere på den langsigtede strategi, men den tidshorisont bliver næppe nødvendig.Lundbeck har nemlig i 3.kvartal, og i 2017 som helhed, leveret resultater, der er bedre, end hvad de langsigtede mål dikterer. Særligt ambitionen om en overskudsgrad på mere end 25 pct. ser ud til at lykkes. For året som helhed har Lundbeck leveret 27,1.Alligevel faldt nogle af nøgleprodukterne på omsætningen, og det sendte onsdag aktien ned med 7,3 pct.»Når vi har leveret 25 pct., vil vi også tage en diskussion med vores bestyrelse om, hvad der så er næste mål. Vi er ambitiøse, og derfor er det klart, at det næste mål vil være mere ambitiøst end de 25 pct.,« siger Anders Götzsche, konstitueret adm. direktør i Lundbeck.Han blev konstitueret som adm. direktør den 1. november efter Kåre Schultz, der har sagt ja til at stå i spidsen for det kriseramte israelske selskab Teva.Da Lundbeck i begyndelsen af 2016 satte målene om mindst at tjene 25 kr., hver gang der blev solgt for 100 kr., virkede det for mange urealistisk. Virksomheden havde bøvlet med med store både af-og nedskrivninger, og resultatet efter skat i 2015 viste et dundrende underskud på 5,7 mia. kr.Her knap to år efter har Lundbeck i årets første ni måneder tjent 876 mio. kr. efter skat svarende til en stigning på mere end 170 pct. sammenlignet med samme periode sidste år.MilliardbesparelseMed den konstituerede topchefs udmelding tyder det altså på, at der i 2018 og frem er endnu mere i vente.»Jeg synes, det er et resultat, vi kan være rigtig stolte af,« siger han om 3. kvartal.Lundbeck lukrerer i disse tider stort på det spareprogram, som Kåre Schultz kort efter sin ankomst som topchef i 2015 sammen med resten af ledelsen præsenterede.Et af kardinalpunkterne var en besparelse på 3 mia. kr.i 2017, og det mål er medicinalvirksomheden med hovedsæde i Valby lidt uden for København meget tæt på.»Vi gennemførte de sidste tiltag i spareprogrammet medio 2017, og 95 pct. af effekten har vi høstet. Det sidste kommer i løbet af de næste 12 måneder,« siger Anders Götzsche.Lundbeck har de seneste år fået særdeles godt fat i det yderst lukrative medicinmarked i USA, og det er bl. a. det, der slår igennem i selskabets tal.»Inden for de sygdomme, vi behandler, er 60 pct. af verdensmarkedet i USA. Vi har 62 pct., så vi har fuldstændig den andel, vi skal have,« siger Anders Götzsche.På den negative side står et Europa, hvor sundhedsbudgetterne fortsat er yderst pressede. Kigger man på Lundbecks salg, så dykker det faktisk i Europa.KILDE: NASDAQ GRAFIK: LARS PRYDS.Spareplan har virketIfølge Anders Götzsche går den europæiske del af forretningen dog væsentligt bedre end tidligere, hvis man kigger på evnen til at tjene penge.Det er er resultat af succesfulde spareplaner kombineret med, at der også i Europa er forholdsvis godt gang i salget af selskabets nøgleprodukter.»Vi forventer, at vi i 2018 vil have vækst i Europa,« siger Anders Götzsche.Når Lundbeck i forbindelse med sit kommende årsregnskab for hele 2017 vil præsentere sit bud på, hvordan det kommende år vil se ud, spiller patentudløb en forholdsvis væsentlig rolle.Lundbeck er nemlig allerede blevet udsat for kopikonkurrence på lægemidlerne Sabril til behandling af epilepsi og Xenazine til behandling af den sjældne Huntingtons sygdom. Indtil videre er det danske medicinalselskab dog sluppet nådigt.»Vi er allerede delvist ramt af kopikonkurrence på både Sabril og Xenazine, og det kommer til at fortsætte. Der kommer flere og flere kopiprodukter, og så vil vores andel af markedet falde. Det er helt naturligt, og det er en del af at være i industrien,« siger Anders Götzsche.Det kan komme til at gøre ondt, og med en pipeline af lægemiddelkandidater, der til tider er blevet beskyldt for at se lidt tynd ud, kan det blive vanskeligt at finde de næste vækstkanoner.Særligt, når man som Lundbeck satser på behandling af bl. a. Alzheimers, hvor der ikke er blevet godkendt et nyt lægemiddel siden år 2000, hvis man ser bort fra 2014, hvor to ældre lægemidler blev godkendt som kombinationsbehandling.Lundbeck vil sammen med den japanske partner Otsuka igangsætte et nyt fase 3-studie med depressions-og skizofrenimidlet Rexulti til behandling af Alzheimers.Det sker, efter at Lundbeck tidligere har offentliggjort data for to andre studier, hvor kun det ene var positivt.Skal Lundbeck lykkes med at få en godkendelse af de amerikanske sundhedsmyndigheder, FDA, så kræver det mindst to positive studier.Om det lykkes, vil tiden vise, men Lundbeck har ifølge den konstituerede topchef også andre bud.»Vi har en lang række meget spændende, tidlige projekter inden for Alzheimers og Parkinson. Der har vi firefem projekter, der måske om 5-10 år kan gøre en kæmpe forskel. Vi håber selvfølgelig på, at nogle af dem er succesfulde,« siger Anders Götzsche.benjamin.christensen@finans.dk Fakta: REGNSKAB LundbeckREGNSKAB FOR 3. KVARTAL Tal i mio. kr. 2017 2016 Omsætning 4.348 3.948 Driftsresultat 1.415 589 Resultat 876 589.
MEDICINALINDUSTRI: Medicinalkoncernen Lundbeck ser ud til at nå i mål med den langsigtede strategi. Den nye vil være endnu mere ambitiøs, siger selskabets konstituerede adm. direktør.
I alt tre højhuse skal opføres på hver side af den vej, der hedder Tårnvej på Rødovre-siden og Avedøre Havnevej på Hvidovre-siden ved København.Et højhus på 14 etager, et på 16 og et på 19 etager.Ejendommene kommer til at forbinde de københavnske forstæder Rødovre og Hvidovre ved at have et højhus på den ene side af vejen og to på den anden.Der opføres så en toetagers, fritsvævende bygning hen over vejen, og der kommer en gang-og cykelbro med grøn beplantning, lyder det i en pressemeddelelse fra Colliers International, der har stået for handlen.Camilla Drachmann Gram, der er projektudviklingsdirektør hos Gefion Group, udvikler af boligejendomme, som har købt byggeretten af Bricks A/ S, fortæller, at ud over tårnene bliver der bygget mindre etagehuse op mod Rødovre Station. Placeringen af byggeriet er tæt på Rødovre Station, hvor der er 12 minutter til Københavns Hovedbanegård, og motorvejsnettet er også tæt på. Byggegrunden har før huset det gamle Rødovre stationscenter, som brændte ned i 2013. Det er nu blevet revet ned, og der er klar til at blive bygget nyt.BefolkningstilvækstRødovre Kommune, som har godkendt lokalplanen, har befolkningstilvækst. Danmarks Statistik forventer, at befolkningstallet frem mod 2040 stiger med 7,1 pct. - næsten det dobbelte af landsgennemsnittet.Da lokalplanen blev godkendt af kommunalbestyrelsen tidligere på året, sagde borgmester i Rødovre Kommune Erik Nielsen følgende: »Siden stationscentret nedbrændte i 2013, har det ikke været kønt at se på, og vi har presset på for at få udviklet området. Nu er det endelig lykkedes.« Det er Bricks A/ S, der netop har solgt byggeretten til opførelse af projekt Rødovre Port til Gefion Group for et trecifret millionbeløb. Bricks er et ejendoms-og projektudviklingsselskab.Virksomheden udlejer lejligheder til bolig-og erhvervsformål, køber og sælger investeringsejendomme samt udvikler byggeprojekter, primært i Aarhus og København. Direktør i Bricks Martin Busk fortæller til Colliers International, at byggegrunden ved Avedøre Havnevej indrammer virksomhedens vision.»Hos Bricks har vi en vision, der hedder at skabe smukke og funktionelle rammer for menneskers liv og arbejde.Det her projekt er spot on i forhold til vores vision, for når byggeriet står færdigt, vil der være tale om et helt unikt sted med enestående arkitektur, lækre udearealer og butiksmiljø,« siger han.Lejelejligheder til alleByggeriet udgør samlet 37.500 etagemeter og ventes færdigt om tre-fire år. Bebyggelsen får plads til op til 1.000 beboere fordelt på lejelejligheder i mange forskellige størrelser. Camilla Drachmann Gram fortæller, at de vil forsøge at tiltrække både studerende, par, småbørnsfamilier og ældre til at bo i lejelejlighederne.»Vi vil gerne skabe boliger, der er opnåelige for flere mennesker, end man typisk ser det i København. Og her får man mulighed for at have nærheden til København, men samtidig kan man trække sig lidt tilbage fra byen,« siger hun.På de 37.500 etagemeter etableres boliger i cirka 33.000 etagemeter, mens resten er udlagt til butikker og erhverv. Gefion Group vil forsøge at få så meget liv i stueetagerne som muligt og undgå, at butik efter butik åbner op - og rykker ud igen efter kort tid - som man ellers ofte ser det.»Der vil komme til at ligge en stor dagligvarebutik ved stationen, så den er allerede med til at skabe frekvens af mennesker. Og så tror vi på, at stationen vil gøre det naturligt at færdes i området,« siger hun og fortæller, at de med Rødovre Port vil forsøge at tilbyde noget andet, end Rødovre Centrum kan.»Med små butikker tæt på stationen er det mere tilnærmeligt end et kæmpe storcenter, hvor man snildt kan bruge en halv lørdag, men hvor man bruger for meget tid, hvis man bare lige skal til frisøren. Det kan man i stedet gøre i det stræde, som vi etablerer midt i den nye bydel.«.Kreative fællesskaberDerudover er det vigtigt for Gefion Group, at der rykker et aktivt erhvervsliv ind, som også kan skabe aktivitet i gaderne.»Vi kunne forestille os at leje nogle af kontorerne ud til unge og kontorfællesskaber, som kan skabe liv,« siger Camilla Drachmann Gram.Rødovre Port er Gefion Groups fjerde store nybyggeriprojekt, siden Gefion Group meldte ud om en udvidelse af strategien - fra at have fokus på at konvertere erhverv til boliger er Gefion Group er i gang med at nyopføre ungdomsboliger i Valby og Søborg og står bag et stort projekt med ejerlejligheder på Amager Strandvej.Gefion Group er specialiseret i udvikling af boligejendomme i Storkøbenhavn.Virksomhedens fokus er at udvikle ejendomme, som har et uudnyttet potentiale og derfor kan blive en god investering.Alle former for boligejendomme, herunder ejerlejligheder, andelsboliger, lejeboliger, studie-og kollegieboliger, villaer og rækkehuse udvikles. Udover udvikling af boliger arbejder de også med udvikling af retail og kontorer, ofte i kombination med boligprojekter. Når Rødovre Port står færdigt, skal der findes en slutbruger, oplyser Camilla Drachmann Gram.finans@finans.dk Vi vil gerne skabe boliger, der er opnåelige for flere mennesker, end man typisk ser det i København.Camilla Drachmann Gram, projektudviklingsdirektør hos Gefion Group.Fakta: RØDOVRE SYDI Rødovre Syd er der et stort potentiale for bolig-og erhvervsudvikling, som vil bidrage til at skabe vækst i kommunen.Området ved Rødovre Station skal udvikles til et centerområde, hvor der kan etableres funktioner af regional betydning, såsom uddannelsesinstitutioner og store kontorvirksomheder efter retningslinjerne for stationsnærhed.En vigtig del af en bæredygtig udvikling er at bygge tæt i stationsnære områder og herved tilskynde, at mange mennesker har let adgang til og bruger offentlig transport.Den nye bydel vil binde eksisterende og nye funktioner sammen og skabe et grundlag for mere byliv til området.Kilde: Rødovre Kommune.
FORSTAD: Det nye ejendomsprojekt Rødovre Port bliver nu en realitet. Gefion Group skal udvikle 37.500 kvm boliger, der forbinder to forstæder i Storkøbenhavn.
Sigyn var Lokes hustru og en af de mindre fremtrædende gudinder i den nordiske mytologi. Gaden på det ydre Nørrebro, der er opkaldt efter hende, er lige så undseelig denne søvnige lørdag formiddag. På overfladen.Alt det, byplanlæggere ellers mener, er godt for borgerne i en by, er virkeliggjort i Sigynsgade.Legepladser, træer, græs. Fred og ro. Cyklistvenlig.Det er i detaljen, djævlen befinder sig.»Det er jo frygteligt. Det bringer minderne syv år tilbage til dengang, bandekrigen rasede.Det er et optræk til det samme, vi ser nu.« Lars Weiss er socialdemokratisk gruppeformand på Københavns Rådhus. Efter at Berlingske i går fortalte om utrygheden, volden, de ødelagte overvågningskameraer, larmen, hærværket og stofferne, har vi inviteret politikeren ud på Sigynsgade.»Hvis politiet siger, at mere overvågning, bedre belysning og flere vejafspærringer vil dæmpe de værste gener fra banderne, gør vi det efter sommerferien. Så afsætter vi gerne de penge. Ingen på Københavns Rådhus kan sidde denne situation overhørig.« Lars Weiss siger det velvidende, at banden Loyal To Familia (LTF) som regel klipper kablerne til kameraer i gaden og i det hele taget blæser på diverse tryghedsfremmende foranstaltninger.Han nikker op mod et hjørne på en ejendom, hvor fire kameraer overvåger Krakas Plads for enden af gaden.»Skal vi være ærlige i forhold til bandekon-flikten for syv otte år siden, så var det ikke så meget de fysiske tiltag i byrummet, der fik den stoppet. Det var, at politiet fik buret de ledende medlemmer af bandemiljøet inde.«.Indsats mod de helt ungeHan nævner, at uroen i Sigynsgade og LTFs kriminelle aktivitet og rekrutteringsforsøg i flere bydele tog til, da lederen af banden, dansk-pakistanske Shuaib Khan, blev løsladt i marts i år.»Vi skal som kommune gøre en væsentlig indsats for, at der ikke bliver rekrutteret nye medlemmer, så der kommer en ny generation til banderne.« Blandt andet har de såkaldte bekymringsopkald og café-møder mellem mentorer og unge, der er i fare for at blive indlemmet i banderne, været flittigt brugt, mener han.»Men det nytter ikke noget at sende nok så mange velmenende socialarbejdere herud.Det er politiet, der skal have fat i banderne.« Vi går forbi en rusten udbrændt motorcykel ud for nummer 12. En mand træder ud af en opgang. Han fortæller, at motorcyklen blev brændt af for en måned siden. Han har sit barn i en børnehave længere oppe ad gaden. Om han føler sig tryg i Sigynsgade? »Der er problemer alle steder. Her er i det mindste bedre end i Mjølnerparken.« Han vil ikke have sit navn frem.En patruljevogn kører forbi. Den vender oppe, hvor Sigynsgade kun kan passeres af cyklister, og kører væk igen.Den ensrettede fordelLars Weiss nævner, at det da er praktisk for banderne, at de kun skal holde øje med ordensmagten i én retning i Sigynsgade.Man kunne også give de unge noget at tage sig til for at undgå, de falder for rekrutteringen? »Hvis man vokser op i et stærkt belastet boligområde, hvor mange er på overførselsindkomst, har få ressourcer, og nogle er kriminelle - hvem er så rollemodellen for de unge dér, når forældrene heller ikke har evnen til at gribe fat i ungerne, hvis de er på vej ud i noget skidt? Det er en del af problemet.« 56-årige Josef fra Irak krydser gaden med poser med druer i den ene hånd og en bakke æg i den anden. Han har været i Danmark siden 1988 og bor i dag i en Lejerbo-ejendom med sin kone og to børn. Josef viser Berlingske, hvordan bandemedlemmer har sparket samtlige døre ind til opgangene. Der er sat metalplader nederst på dørene.»De løber op i opgangene for at gemme sig og venter, til politiet er kørt. Så kommer de ud på gaden igen,« siger han og nærmest hvisker: »Det her er et rigtig dårligt sted.« Sammen med Josef går vi ned i den mørke kælder. Her låste Lejerbo i foråret alle dørene for at forhindre, at de bliver brugt som flugtveje og skjulesteder.Her har nogle - banderne mener Josef - også smadret låsene, så der er fri adgang.»Mit ene barn har sagt til mig: ' Far, du må ikke blande dig i, hvad de gør.' Han er bange for, at der skal ske mig noget.« Oppe i solen igen kommenterer Lars Weiss Josefs ord.»Det er skræmmende, at nogle kan få lov til at fylde så meget i en gade. Jeg vil ikke kalde Sigynsgade for Det Vilde Vest. Men der er risiko for, at den bliver det.« Så har du vel ikke slået til som politiker? »Det kan man godt sige. Men jeg tror, det er svært alene at finde en politisk løsning. Vi kan opstille nok så mange gadelamper og videoovervågning, sætte nok så mange vejbump op, men det er ikke det, der løser problemet. Det er, at de ledende bandemedlemmer kommer ind bag de stive gardiner. På den anden side er det også en falliterklæring at spærre dem inde og smide nøglerne væk. Den slags gør vi jo ikke i Danmark.« Hvornår kan man gå gennem Sigynsgade om aftenen uden at føle sig utryg? »Hvis jeg satte en dato på det, ville jeg være fuld af lort. For sandheden er, at ingen kan garantere, at der er styr på det her om to måneder.«.jrf@berlingske.dk Fakta: LOYAL TO FAMILIALoyal to Familia (LTF) er en dansk gadebande, der hovedsageligt består af medlemmer med indvandrerbaggrund, men også flere etniske danskere.LTF blev stiftet i 2012 og består af tidligere Blågårds Plads-bandemedlemmer og personer fra Tingbjerg, Skovlunde, Hundige, Valby/ Sjælør, Helsingør, Aarhus, Fredericia, Hillerød og Nivå.I marts 2013 sad flere end 40 personer fra banden varetægtsfængslet for bl. a. grov narkotikahandel, drabsforsøg og drab.Samme år blev et ledende medlem af Afdeling Kokkedal fængslet for kidnapning og pengeafpresning.Politiet vurderede i 2013, at LTF dengang havde omk. 75 medlemmer.Man mener også, at LTF ligger i krig med banden »Værebros Hårde Kerne« (nu Satudarah), der holder til i Værebroparken i Bagsværd.Loyal to Familia holder primært til på Nørrebro.En af bandens ledere er den volds-og drabsdømte Shuaib Khan, søn af tidl. lokalpolitiker Wallait Khan.Kilde: Wikipedia.
Lovløshed og larm fra bandemedlemmer griber om sig i Sigynsgade. Berlingske inviterede de københavnske socialdemokraters gruppeformand, Lars Weiss, på en gåtur gennem den berygtede gade på Ydre Nørrebro.
Hvem er dit videnskabelige forbillede?A) Isaac Newton.B) Vincent Hendricks.C) Eva Smith.D) Svend Brinkmann.E) Milena Penkowa.Hvor meget vil du gerne tjene, når du er færdig med at læse?A) Bare nok til at forsørge min familie.B) Jeg har ikke brug for ret meget. Lige for tiden bor jeg på sofaen hos en ven.C) Ikke under 50.000. De magtfulde job er også de vellønnede.D) Jeg har læst lidt af Pikettys bog. Man kan alligevel aldrig tjene lige så meget på lønarbejde som på at være rig i forvejen - så hvorfor gøre sig umage? E) Jeg regner med at specialisere mig og tjene i omegnen af 60.000.Hvad siger Newtons anden lov?A) A2 + B2 = C2.B) Et legeme, der bliver påvirket af en kraft F, får en acceleration a, som er proportionel med F. Accelerationens proportionalfaktor er lig legemets masse.C) Jeg vil gerne forholde mig kritisk til, om der overhovedet er tale om en lov. Jeg vil snarere kalde det en læresætning.D) F= a · m E) Jeg ønsker ikke at låse mig selv fast i den slags regler og love. Jeg har brug for at have en åben tilgang til verden.Hvor mange undervisningstimer vil du gerne have om ugen?A) To.B) Maks. 20, for jeg skal have 30 timers studierelevant arbejde ved siden af.C) 37.D) Det er ikke vigtigt. Jeg kommer og går. som det passer mig.E) Hvad der end står på skemaet.Hvilken kunstnerisk strømning tilhørte den norske maler Edvard MunchA) Ekspressio  ej, vent lidt, jeg siger impressionisme.B) Jeg har engang malet en parafrase over Skriget, hvor det er Inger Støjberg, der står på broen og skriger. Men det var ikke et politisk værk.C) Det ved jeg ikke.D) Ekspressionismen.E) Kommer der ikke snart nogle væsentlige spørgsmål?.Hvor i landet vil du helst bo, når du er færdiguddannet?A) Vesterbro.B) En jysk provinsby med et godt erhvervsliv.C) Jeg kan tilpasse mig hvor som helst.D) Jeg har svært ved at forestille mig, at der skulle være relevant arbejde til mig uden for Aarhus og København.E) I en villa i Valby.Hvem er justitsminister i Danmark?A) Er det ikke ham, der er homoseksuel? Jeg har læst noget queerteori, og jeg synes, det er vildt flot, at han er kommet så langt.B) Søren Pape Poulsen.C) Det ved jeg ikke.D) Om nogle år er det mig.E) Jeg er ligeglad.Hvilke arbejdstider passer dig bedst?A) Ingen grænser. Hvis man vil frem, skal man være klar til at tage fat.B) Jeg vil gerne være sammen med min familie og hente børn ved 16-tiden.C) Jeg lever om natten.D) Mon ikke jeg kan få det meste fra hånden inden for normal arbejdstid.E) Jeg er bare sygt dårlig til at organisere min tid. I tirsdags kom jeg først i seng kl. 01.Hvordan har du det med gruppearbejde?A) Der er ikke nogen, der skal tage æren for mit arbejde.B) Det har jeg det fint med, bare der ikke bliver for meget fjolleri.C) Jeg mener, at fællesskabet er stærkere end individet.D) Jeg elsker at arbejde sammen med andre, så henter jeg kaffe og laver litteraturlisten.E) Så længe der er plads til mine kreative og konformitetsudfordrende ideer, er det fint.Flest guleDu skal læse på en af de kunstneriske uddannelser ude på Holmen i København.Her er der god plads til selvudvikling og udfoldelse af kreativitet uden at resten af byen mærker det store til det.Flest grønneDu skal læse til ingeniør i Aalborg eller på DTU. Du interesserer dig ikke synderligt for kultur og samfundsforhold, men kan lide at grave dig ned i specialisteret detailviden. Hav det ikke dårligt med det. Vi har brug for folk som dig, og vi ved, at der ikke er megen sexappel i faget. Derfor har vi som samfund valgt at kompensere økonomisk - og du kan se frem til et liv med mange penge.Flest rødeDu skal læse jura i Aarhus eller København. Alternativt statskundskab.Du vil frem i verden og være tæt på magtens centrum, og hvis du får det rigtige studiejob og er klar på at arbejde 70 timer om ugen for folk som Karsten Lautitzen og Trine Bramsen, kan du måske en dag blive ministersekretær.Flest lillaDu skal være skolelærer. Du har styr på din paratviden inden for både humaniora, samfunds-og naturvidenskaben.Du virker som en god og reel samfundsborger, der er klar til at ofre dig for fællesskabet. Lønnen er ikke høj, og du bliver konstant kritiseret af bedrevidende forældre og politikere.Men vil du ikke nok alligevel? Please?.Flest blåDu skal læse humaniora. Meget gerne den humanistiske basisuddannelse på RUC, hvor du kan koble dig på stærkere studerende i gruppearbejdet og lade disse trække dig igennem uddannelsen med topkarakterer. Senere kan du læse kommunikation og få en fin stilling i en nystartet virksomhed.Dit liv bliver ret nemt.ville@information.dk 
HVA' SKA' JEG LÆSE? Onsdag er sidste chance for at søge ind på de videregående uddannelser. Mange er stadig i tvivl om, hvad de skal læse, og med de seneste års fremdriftsreformer og kamp imod fjumreår er det vigtigere end nogensinde, at man vælger rigtigt første gang. Moderne Tider bringer her den ultimative studiestartsguide.
Det var ikke første gang, at et brev som dette dumpede ind ad brevsprækken. Jeg kunne allerede fornemme, hvad der stod, inden jeg åbnede det. Det var en tynd konvolut og derfor ret sikkert ikke et velkomstbrev til dramaskolen i London, jeg så gerne ville optages på.Det var på en måde min skæbne, jeg stod med i hånden i min lille et-værelses lejlighed i Valby i København som 18-årig. En nøgle til opfyldelsen af min store drøm.Jeg var i mine teenageår helt overbevist om, at jeg skulle optræde på musicalscener i London. Det skulle være min karriere.Da jeg besøgte den britiske by første gang, stod det klart for mig, hvad der skulle til for, at det kunne lade sig gøre.Man skal kunne spille skuespil, synge og danse. Det sidste var jeg ikke god til. Så det skulle jeg lære. Så jeg gik til ballet tre gange om ugen, mens jeg arbejdede på caféer og var meget målrettet. Jeg kom ofte langt i optagelsesprøverne på dramaskolerne i London og søgte i flere år, men modtog et afslag hver gang.Tredje gang var den magiske gang, der fik mig til at erkende, at det ikke kunne fortsætte.Jeg havde brugt ustyrligt mange timer og penge på at gøre min drøm om musical-livet i London til virkelighed.Det var første gang, jeg rigtig fandt ud af, at jeg ikke var god nok til en ting. Jeg var 21 og kunne samtidig se på de øvrige unge mennesker, der søgte, at de var 16-17 år, og jeg allerede nok var blevet for gammel. Så den drøm ville nok ikke blive til noget. Jeg havde strøget gennem skolelivet uden problemer. Nu var jeg ikke nået nogen vegne, mens folk omkring mig var i gang med studierne.Men det var en afgørende livserfaring. For erkendelsen af nederlag er vigtig, og jeg kan se i dag, at det er i de situationer, hvor jeg er løbet ind i en mur, at jeg har lært mest. Det er erkendelsen af, at drømme kan laves om.I stedet for at sidde derhjemme og græde snot, tog jeg samme år til Rusland. Det var vovet, og jeg vidste intet om landet, sproget eller journalistik.Jeg var ret interesseret i Rusland, men havde endnu ingen forestillinger om journalistik.Men det gjaldt om at komme ud og prøve mig selv af og finde ud af, at jeg var god til noget andet.Oplevelsen med at modtage det afgørende brev, afslaget og erkendelsen fik mig til at tænke over, hvad drømme egentlig er, at de er modellerbare og ikke nødvendigvis støbt i beton.Man kan have fantasier om, hvad der vil gøre en lykkelig, men man skal også kunne acceptere, hvis den dør bliver lukket eller selv lukke den, når tid er, og det bliver tydeligt, at man ikke skal den vej.Jeg tror, man kan stirre sig blind på en drøm og gøre mange krumspring for at forfølge den. Jeg er ikke deterministisk af sind og lykkelig for de tilfældigheder, der opstår undervejs.Jeg fortryder ikke de mange år og kræfter, jeg brugte på at komme til London. Alle de drømme man knokler for at nå kan give point på andre parametre. Man kan lære om sin egen udholdenhed og styrke. Det er ikke alle, der skal være ballerinaer og jægersoldater.Slap af i nederlaget og anerkend de nye muligheder, det afstedkommer.Passion kan muteres og blive til noget andet. J.krasnik@k.dk Fakta: Matilde Kimers gode råd til ungdommenHusk at ethvert helt liv rummer op-og nedture, og at det ofte er i yderpunkterne, vi lærer allermest om os selv.At måden du håndterer kriser på får dig til at vokse og forbedres. Et japansk ordsprog siger: Man lærer kun lidt af sejren, men meget af nederlaget.Find begejstring i dit liv - dyrk positivitet. Det betyder ikke, at man skal være ukritisk og renset for brok, men prøv at møde opgaver (selv de kedelige og rutineprægede af dem) med engagement og løftet hoved. På den måde blive alting både nemmere og sjovere, og mere eksotiske opgaver vil formentlig flyde din vej.Sørg for at du bliver det slags menneske, du selv har lyst til at være. Det er fint at spejle sig og søge andres billigelse, men det vigtigste er, at du gør hvad du kan for at leve op til dine egne kriterier for at være et ordentligt menneske.Til ungdommenDet kan være en euforisk, men også skræmmende følelse at være ung og stå på tærsklen til voksenlivet.I denne serie giver en række markante mennesker gode råd og deler deres erfaringer om alt det, unge skal vide om at blive voksen.Matilde KimerFødt i 1980 i København.Udenrigskorrespondent for Danmarks Radio i Rusland og Ukraine.Har læst russisk i Sankt Petersborg og russisk sprog og litteratur på Syddansk Universitet ved siden af sin uddannelse til journalist. Har udgivet bogen " Krigen indeni" om skæbnefortællinger fra Ukraine.Bor i København med sin mand og deres tre børn.
en vigtig scene fra min ungdom Et særligt brev gjorde det klart for en ung Matilde Kimer, at hun også kunne være dårlig til noget. Men en bristet drøm kan føre til en ny, siger korrespondenten.
Fremgang på alle felter. Det er i store træk det indtryk, danske arkitektvirksomheder efterlader, når talen falder på travlheden i branchen.-Det har været et godt år, og der er tryk på alle kedler. Det går godt i dansk erhvervsliv, og når det går godt for erhvervslivet, går det også godt for os, siger Søren Mølbak, adm. direktør hos PLH Arkitekter.Om fremtidsudsigterne siger han, at han er optimistisk for de kommende 24 måneder.-Det kan hurtigt vende i vores branche, men lige nu kan jeg ikke se, at fremgangen skulle begynde at stoppe, siger Søren Mølbak.Søger konstant nye folkOgså arkitektvirksomheden Kullegaard, der har oplevet kraftig ekspansion og som i dag har kontorer i Holbæk og København, løber stærkt.-Vi har travlt lige nu og søger konstant nye folk. For nogle år siden var der udfordringer som følge af efterdønninger af finanskrisen. I dag er det de menneskelige ressourcer, der er udfordringen, siger tegnestuens direktør, arkitekt Thomas Kullegaard, til Licitationen -Byggeriets Dagblad.Det er også en af grundene til, at virksomheden har åbnet ny afdeling i Valby i København.-Det er alt andet lige lettere at tiltrække medarbejdere, når vi er i hovedstadsområdet.Vi har i dag lidt over 60 ansatte og har således siden 2014 fået tilgang af cirka 20 nye medarbejdere, siger Thomas Kullegaard.Mere målrettedeTegnestuen omsatte i 2014 for 45 mio. kroner, i 2015 for 60 mio. og sidste år for 70 mio.-Og vi når det samme i år. Da vi var udfordrede i årene 2009-13, gik vi væk fra det meget konkurrenceprægede -blandt andet fordi honorarerne i forbindelse med prækvalifikationer var for små -og i stedet målrettet efter de større erhvervskunder, siger han.I de seneste år er erhvervsarkitektur og den almene boligsektor blevet store områder for virksomheden.-Lige nu forbereder vi os på inden for kort tid at sige goddag til måske fem nye medarbejdere, dels på områderne for detailprojektering, dels som projektledere, siger Thomas Kullegaard, som understreger, at den langsigtede planlægning altid har ligget i virksomhedens dna, siger Thomas Kullegaard.Ikke den første krise-2008 var ikke den første økonomiske krise, jeg har oplevet. Derfor har jeg lært, at det handler om at have en bred forretning. Vi skal jo også gerne være her om 20-30 år, siger direktøren.-Det skal heller ikke være geografien, der afskrækker os fra at få de gode opgaver. Vi har lidt forenklet fået opgaver ind i dag, som vi ikke havde drømt om i går. Derfor skal vi sørge for, at hele firmaet er klar og at vi har mulighed for at rykke ud i hele landet. Lige nu har vi for eksempel projekter i både Esbjerg, Odense og Skanderborg.Velsmurt maskineriThomas Kullegaard pointerer, at stilstand er lig med tilbagegang, men at virksomheden også skal kunne følge med: -Vi er jo vokset voldsomt og for hver gang, der kommer 12 ekstra medarbejdere til, ændrer organisationen sig også. Derfor er vi lige nu i gang med at tune organisationen og forretningsgange, så maskineriet fortsat kører godt, siger Thomas Kullegaard.Meget bred vækstFor Søren Daugbjerg, adm. direktør for Vilhelm Lauritzen Arkitekter, har det været overraskende at opleve, hvor bred væksten i byggeriet er. Han pointerer, at der plejer at være lidt mere stille på offentlige projekter, når der er gang i det private marked.-I 2016 så vi vækst i alle vores segmenter.Det plejer lidt at afløse hinanden, men alle Fortsættes ?? segmenter rykkede hårdt i Danmark, og vores vækst på toplinjen skyldes, at vi har fået del i det her gunstige marked, siger Søren Daugbjerg, der tilføjer, at det er svært at bevare pessimismen i det her marked.Samme følelse har Torben Juul hos den unge tegnestue Zeso, der på fem år er vokset fra 8 til 50 ansatte: -Som en udløber af udfordringerne med at få kunder ovenpå finanskrisen begyndte vi at udpege dét, der skulle være vores forretningsmæssige fokus. Mange unge tegnestuer kaster sig jo ind i konkurrencer, vinder dem og vokser derfra. Men efter finanskrisen var der mange om buddet. Derfor valgte vi at definere vores områder og gå efter dem; hoteller og pleje er gode eksempler på det, siger Torben Juul.At mærke efterOg netop fokus på sine spidskompetencer er også en af årsagerne til, at JJW Arkitekter gennem de sidste tre-fire år er vokset på omsætning med 10-15 procent pr. år.Her siger partner og kreativ direktør Ole Hornbek: -Både en sund økonomi, faglighed og arbejdsglæde er nødvendige og ligger til grund for den vækstperiode og succes, vi oplever lige nu, hvor vi har rundet de 80 medarbejdere, siger han til Licitationen.Han oplever, at mange bygherrer har behov for en endnu stærkere rådgivning, i tidlige faser af projekterne -også tidligere end før.-Her skal vi være klar til at hjælpe med at kvalificere bygherrens valg. Til det formål opbygger vi som noget nyt en udviklingsafdeling, som jeg sætter mig i spidsen for, siger Ole Hornbek, der imidlertid -i forhold til at ansætte endnu flere -siger: -Det er også vigtigt at stabilisere sig og mærke efter, om vi er på rette vej. Vi skal ikke blot fylde op på hylderne, fordi muligheden eventuelt er der. Det skal give nye faglige muligheder.Og det må ikke gå så stærkt, at vores arkitektoniske egenart og profil bliver truet.Hvad det angår er vi nok lidt konservative, siger han.
Mellemstore arkitektvirksomheder med 40 til 80 ansatte oplever fuldt tryk på alle kedler.
Som led i kampen for at rette op på den vaklende økonomi i det nye, overdimensionerede forbrændingsanlæg på Amager, Amager Bakke, lægger Københavns Kommune pres på landets største affaldsselskab, Vestforbrænding.København er selv medlem af Vestforbrænding, hvor en del af kommunens dagrenovation bliver brændt, og har siden marts blokeret for flere nye projekter på Vestforbrænding.København ønsker at trække sit affald væk fra Vestforbrænding og i stedet sende det til Amager Ressource Center, ARC, som mangler affald. Og det skal ske hurtigere, end Vestforbrændings vedtægter egentlig giver mulighed for.De øvrige 18 kommuner i Vestforbrænding finder det »uholdbart, at Københavns Kommune (...) søger at blokere for investeringer, der er vedtaget af selskabets bestyrelse«, skriver Vestforbrændings formand, Furesø Kommunes borgmester Ole Bondo Christensen (S), til sin partifælle, Københavns overborgmester Frank Jensen.Det er »skadeligt« for samarbejdet mellem København og de andre 18 kommuner, hedder det videre i brevet. København har også en repræsentant i bestyrelsen.Borgerrepræsentationen i København har sagt nej til at godkende den del af Vestforbrændings låneramme for 2017-18, som vedrører tre projekter på tilsammen 115 millioner kroner.Af en brevveksling mellem Københavns Kommune og Vestforbrænding, som Politiken har fået aktindsigt i, fremgår det klart, at beslutningen skal ses i sammenhæng med Københavns Kommunes ønske om hurtigst muligt at kunne sende alt sit affald til ARC.Vestforbrænding forsøger også at presse København. Selskabet har i lyset af kontroversen besluttet at lægge videre drøftelser med Biofos (tidligere Lynette-fællesskabet), ARC og Københavns Kommune om et biogasanlæg til behandling af madaffald på Biofos på is.Københavns Kommune har fået kritik for, at det madaffald, som de private husstande i kommunen er begyndt at sortere, bliver kørt til et biogasanlæg syd for Slagelse i stedet for at blive behandlet i eller tæt på kommunen.Redningsplan for ARCSidste år sendte København 42.000 tons affald til ovnene på Vestforbrændings anlæg i Glostrup.Økonomien i ARC bygger på en forventning om 480.000 tons affald om året, men mængden af affald til forbrænding er faldende på grund af øget affaldssortering, og tilførslen fra ARC's opland blev sidste sommer, i forbindelse med en økonomisk redningsplan for anlægget, vurderet til 326.000 tons om året.42.000 tons affald ekstra fra København vil hjælpe på økonomien og mindske behovet for at importere affald, hvilket er en central del af redningsplanen.Uden redningsplanen, som blev vedtaget for et år siden, vil anlægget komme til at mangle 100 millioner kroner om året i en lang årrække.En kommune kan ikke trække sig ud af Vestforbrænding, før selskabets gæld i de eksisterende anlæg er afviklet. Det fremgår af Vestforbrændings vedtægter.Hvis en kommune ønsker at udtræde tidligere, skal alle de andre kommuner i fællesskabet sige ja, og hvis en udtræden medfører tab, for eksempel fordi forbrændingsanlægget kommer til at mangle affald, skal den kommune, der vil trække sig, betale fuld erstatning for tabet.Desuden får den udtrædende kommune ingen andel af selskabets eventuelle formue.Det er hele den proces, Københavns Kommune ønsker at undgå.Overborgmester Frank Jensen (S) har senest i et brev til Vestforbrænding foreslået, at Københavns Kommune ikke udtræder af fællesskabet, men bliver en »sleeping partner«, som det hedder i brevet.Altså en form for passivt medlem af Vestforbrænding, samtidig med at København »med nærmere aftalt varsel« får lov at sende affaldet fra den nordlige og vestlige del af kommunen til ARC.Det skrev Frank Jensen til Ole Bondo Christensen 28. juni sammen med et ønske om et snarligt møde.Bondo Christensen svarede først 12. september, hvor han udbeder sig et detaljeret udspil fra Københavns Kommune om ' sleeping partner'-modellen. Han gør samtidig klart, at en løsning på sagen om de ikke godkendte lån vil hjælpe på Vestforbrændings lyst til at genoptage drøftelserne om Biofos og madaffaldet.Parterne er fåmælteVestforbrændings formand, borgmester Ole Bondo Christensen (S), ønsker ikke at udtale sig om sagen, men henviser til Vestforbrændings direktør, Peter Basland.Han understreger, at enhver løsning i sagen skal godkendes af kommunalbestyrelserne i Vestforbrændings øvrige 18 ejerkommuner.»Brevvekslingen kan ses som bestyrelsens forsøg på at facilitere en proces, der gør, at ejerne på et tidspunkt har noget at tage stilling til, som så efterfølgende kan godkendes af vores tilsynsmyndighed (statsforvaltningen, red.)«, siger Peter Basland.I Københavns Kommunes økonomiforvaltning bekræfter kontorchef Per Justesen, kontoret for Selskaber og Aktivstrategi, at der er drøftelser med Vestforbrændings ledelse, og tilføjer: »Af hensyn til de igangværende drøftelser kan forvaltningen ikke kommentere det yderligere for nuværende«.ellen.andersen@pol.dk Fakta: FAKTA To selskaberARC var tidligere kendt som Amagerforbrænding.Det ejes af de fem kommuner København, Frederiksberg, Hvidovre, Tårnby og Dragør.Selskabet har i år taget et nyt, stort anlæg, Amager Bakke, i brug. Anlægget har kapacitet til at brænde langt mere affald, end der er til rådighed, og der har i øvrigt vist sig at være problemer med de nye ovne.Vestforbrænding er landets største affaldsselskab. Ejerkredsen tæller 19 kommuner: Albertslund, Ballerup, Brøndby, Egedal, Frederikssund, Furesø, Gentofte, Gladsaxe, Glostrup, Gribskov, Halsnæs, Herlev, Hillerød, Høje-Taastrup, Ishøj, København, Lyngby-Taarbæk, Rødovre og Vallensbæk.Københavns Kommune sender husholdningsaffald fra bydelene Valby, Vanløse, Brønshøj-Husum og Bispebjerg til Vestforbrændings anlæg i Glostrup.Resten sendes til ARC.
MILJØ Københavns Kommune blokerer nye projekter på Vestforbrænding for at få lov til at sende alt sit affald til forbrænding på Amager.
De er stolte hos Lundbeck i Valby. Et historisk godt resultat i 2017 skal i 2018 veksles til ét, der er endnu bedre.Men året efter går formentlig ikke over i rekordbøgerne.Det forklarer den konstituerede adm. direktør, Anders Götzsche.»2019 bliver også et godt år - det bliver bare ikke et historisk godt år,« siger han.Årsagen skal primært findes i patentudløbet af epilepsimidlet Onfi, som er lanceret på det amerikanske marked og i dag bidrager med 3 mia. kr. i årlig omsætning til Lundbeck.Det løber af patent om et år, og herefter forventer både Lundbeck og analytikere i markedet, at kopiproducenter vil træde til og sluge en stor del af den omsætning nærmest fra dag 1.Tager det roligt»Det er klart, at i 2019 vil vi se generisk konkurrence på On-fi, hvilket betyder, at der er en risiko for, at vi vil se en faldende omsætning og indtjening.Men det tager vi 100 pct. roligt. Vi ved, at nogle år vil være gode, og nogle år vil være mindre gode,« siger Anders Götzsche.Han fastslår, at Lundbecks øvrige nøgleprodukter vil blive ved med at vokse. Og at salget af dem vil blive ved med at stige de næste 6-10 år, hvor de er beskyttet af patent.Herefter er det lidt mere usikkert, hvor væksten skal komme fra.Lundbeck har en pipeline af produkter i udvikling, men det middel, der er længst fremme, er et antipsykotikum, som Lundbeck regner med at tage på markedet inden for de næste fire år.»Vi har tiden til at tage nogle af de lægemidler, vi har i tidlig udvikling, og føre dem frem. Vi er ikke i panik over, at vi absolut skal gøre noget for at styrke vores pipeline.Men det er selvfølgelig et fokusområde,« siger Anders Götzsche »Forhåbentlig med hjælp fra f. eks. ny teknologi kan vi accelerere noget i vores pipeline og forhåbentlig skabe langsigtet vækst.«.Vil I også tilkøbe flere midler til pipelinen?»Er der nogle eksterne muligheder, så vil vi gerne gøre det.Men vi vil helst have noget, der er i fase 1 (tidligt i udviklingen, red.), hvor vi kan skabe mest mulig værdi for aktionærerne.Jo tidligere vi køber, jo mere værdi skaber det.« Han fastslår, at enhver vækst skal være profitabel.»De markeder, vi kan investere i, investerer vi i. Men med en evig hensyntagen til omkostningerne. Vi kommer ikke til at lave sindssyge investeringer, som gør, at vi ødelægger vores indtjening.« Anders Götzsche overtog tøjlerne efter topchef Kåre Schultz i efteråret 2017, og der er endnu ikke fundet en, der permanent kan tage hans plads.De massive spareplaner, som Kåre Schultz indførte, har for alvor fået lov at virke, og Lundbecks indtjeningsgrad er steget til lige over 25 pct., hvilket ellers først var et mål i 2022.Det skyldes dog delvist en engangspost, og den underliggende drift er således 24,2 pct., påpeger Anders Götzsche.I 2018 forventer topledelsen en ebitmargin på omkring 27-30 pct. - men hvad der skal ske derefter, er uklart.I udstikker ikke nogle langsigtede forventninger? »Vores langsigtede finansielle mål har været, at det sammen med vores strategi skulle vise både internt og eksternt, at vi gerne ville have en finansiel performance, der er rigtig, rigtig god. Vores ambition var at være på niveau med andre pharmaselskaber af samme størrelse, og det er vi nu.« Men hvad med efter 2018? »I 2018 kommer vi til at levere en performance, der er absolut i topklasse. Og så tager vi så stilling til, om de langsigtede mål skal opdateres efter det. Når der kommer en ny adm. direktør, er det tiden, hvor man kan diskutere det igen.« Hvordan går det med at finde en ny adm. direktør? »Det er jeg ikke involveret i.Det er vores bestyrelse. Og vores bestyrelse er glad for, at virksomheden har det godt, og at vi gør det godt. Det betyder, at den har god tid til at finde den rigtige person til at tage over.«.Trump kan spille en rolleLundbeck henter nu 63 pct.af sin omsætning i USA, og også den amerikanske præsident, Donald Trump, kan derfor komme til at spille en rolle for selskabet i de kommende år.På den ene side har han indført en skattereform, som indebærer lavere selskabsskat og dermed bidrager positivt til bundlinjen i Lundbeck.På den anden side står præsidentens gentagne udmeldinger om, at medicinpriserne i USA er for høje og bør presses ned.Det får dog ikke Anders Götzsche til at ryste alt for meget på hånden.»Der er mange præsidenter og ministre i amerikansk historie, der er blevet ved med at sige det samme. Vi ser ikke det prispres, tværtimod har vi oplevet prisstigninger på 5-9 pct. i 2017. Den dag, der skulle komme ny lovgivning - hvis den kommer - så må vi forholde os til det på det tidspunkt.« Derudover peger han på, at vækstambitionerne er særligt store uden for USA, hvor Lundbeck skal gå særligt aggressivt til Europa og ikke mindst Kina. Her skal omsætningen på 800 mio. kr. fordobles, lyder det.sille.w.mortensen@finans.dk Fakta: REGNSKAB LundbeckREGNSKAB FOR HELÅRET Tal i mio. kr. 2017 2018 Omsætning 17.234 15.634 Driftsresultat 4.408 2.292 Resultat før skat 4.277 2.157.
REGNSKAB: 2018 bliver endnu et finansielt rekordår for Lundbeck, men derfra bliver selskabet udfordret, erkender den konstituerede adm. direktør, Anders Götzsche.
Snart kan man i København ikke nøjes med at sige, at vi tager på Vesterbro.For er det det gamle Vesterbro med de prostituerede på fliserne og hipstercafeerne med de skæggede mænd eller mon Lille Vesterbro? Du har garanteret ikke hørt om Lille Vesterbro. Det er der gode grunde til, for endnu findes bydelen ikke fysisk.Men det gør det oppe i overborgmester Frank Jensens hoved og i nogle embedsmandspapirer på Københavns Rådhus.Byens socialdemokratiske leder foreslår, at der allerede i de kommende år bygges en ny bydel midt i hovedstaden: på godsbaneterrænet mellem Vesterbro, Kgs. Enghave og Sydhavnen.Et i dag ret øde kæmpestort område, hvor DSB's store centralværksted engang lå, og hvor der stadig i nogle af bygningerne er tog parkeret og værkstedsfolk i gang med at vedligeholde materiel.»Kan du ikke se det? Det kan blive et fantastisk mikrokosmos«, siger Frank Jensen begejstret og slår ud med armene mod de mange gamle industribygninger, hvoraf mange skal blive stående og indrettes til lejligheder eller erhverv. Men her skal også bygges masser af nyt.Gul idylInde på området finder man også en af Københavns skjulte juveler: Den gule by, en gulmalet idyllisk samling gamle huse, hvor en del af DSB-personalet fra værkstederne boede, og som stadig er beboede.Planen om Lille Vesterbro på godsbaneområdet er spritny. For egentlig er området først udlagt til byudvikling fra 2027.Men Frank Jensen vil lægge sig i selen for, at ideen allerede kommer med i den næste kommuneplan for 2019 og årene derefter.I så fald skal kommunen allerede fra næste år til at forberede projektet, hvis han kan finde opbakning.Det er en omfattende vision, som vil kræve, at staten spiller med, for i givet fald skal DSB's sidste funktioner flytte. Til gengæld vil det om få år kunne resultere i 3.500 nye boliger og 250.000 kvadratmeter erhverv.Lavt og fællesDet nye Lille Vesterbro skal på mange måder ligne det gamle Vesterbro: Ingen højhuse, mange unge, men også ældre spændende iværksættervirksomheder.Hver fjerde bolig skal være almen, sådan som København Kommune kræver det overalt nu, og en del af overborgmesterens idé er at få bygget en del lidt mindre boliger, hvor der til gengæld er lagt mere vægt på fællesarealer.»Vi skal have mere gang i eksperimenterende boformer med inspiration fra seniorbofællesskaber.Men det skal også være for unge med boliger med for eksempel fælles studierum og den slags. Vi ved fra Realdania, at mindst 80.000 danskere ønsker boliger indrettet med vægt lagt på fællesskab, men der er meget få af dem i dag«, siger Frank Jensen.Området kan i dag bedst karakterises som meget rustikt. Lige ved siden af ligger den nye metrocityrings garageanlæg, og langs det kommende Lille Vesterbro drøner trafikken på en af Københavns uskønneste ind-og udfaldsveje, Vasbygade.Netop Vasbygade er der også tænkt stort om i projekt Lille Vesterbro, forklarer Frank Jensen. For den brølende trafikkorridor skal rettes ud, så den kommer til at løbe langs en anden støjkilde, jernbanen, og der skal i stedet anlægges en grøn kile der, hvor Vasbygades asfalt i dag er.Og her ligger en af grundene til, at flere skal have pengene op af lommen, for at Lille Vesterbro kan blive til noget: Grundejerne skal bidrage til vejomlægningen, der til gengæld vil gøre deres grunde mere attraktive, argumenterer overborgmesteren.Grundejerne er DSB, Metroselskabet, Banedanmark og Freja Ejendomme.Men Frank Jensen, hvorfor skal brugen af dette område fremrykkes med 10 år, når nu hele resten af byen står i byggekaos, og der i forvejen skyder boliger op overalt? »Selv om vi ved indgangen til 2017 allerede havde planer for byggeri af 36.000 boliger i Ørestad, Nordhavn og Valby, kan vi se, at det ikke rækker, hvis vi ikke inddrager flere områder. Sidste år byggede vi 4.300 boliger. Det var rekord, men den slår vi i år. Alligevel får vi brug for at udvikle flere områder af København med dens voksende befolkning«.Olesen og JensenTransportminister Ole Birk Olesen (LA) har tidligere opfordret Københavns Kommune til at udlægge mere areal til byudvikling - blandt andet for at få dæmpet de accelererende boligpriser -- men han og Frank Jensen er til tider ret uenige om, hvad der skal bygges hvordan.Men boligministeren er positiv, fastslår ministeren i en mail til Politiken.»Det er godt, at Københavns Kommune har ideer om udvikling af nye boligområder.Det er tiltrængt, for i de senere årtier har den kommunalt planlagte byudvikling i København ikke fulgt med udviklingen i boligefterspørgslen. Jeg ønsker ikke at gå ind i, om DSB skal sælge en bestemt grund eller ej, men hvis Københavns Kommune sørger for at lave lokalplanen om, så grunden kan bruges til at lave boliger, så er den kommunale regulering i hvert fald på plads, så boligerne vil kunne bygges«, skriver Ole Birk Olesen.Samme åbne tone lyder fra underdirektør i DSB Ejendomme Jes Transbøl, der bekræfter, at statsbanerne ad åre vil rømme de sidste bygninger i området, selv om tidsplanen ikke er klar endnu: »Vi har allerede haft en dialog med Københavns Kommune om området. Det ser spændende ud«.flemming.christiansen@pol.dk 
BYPLANLÆGNING KV17 Overborgmester Frank Jensen har store planer om boliger og erhverv på et terræn med gamle togværksteder midt i hovedstaden. Og så skal en indfaldsvej lægges helt om.
ServicenationenDanmark har nogle af verdens største og bedste servicevirksomheder. I flæng kan nævnes rengøring, tøjvask, affaldshåndtering, returflasker, vagttjeneste, læge-og ambulancehjælp.Det er vi gode til, og i denne kreds finder vi også Danmarks suverænt største arbejdsgiver, ISS, med mere en halv million ansatte - på verdensplan vel at mærke.ISS havde et godt år i 2016 med vækst, øget driftsmargin og overskud og stærke pengestrømme. Selskabet købte Chiles førende cateringsfirma, Apunto, i det forgangne år.De seneste år har været turbulente for redningskoncernen Falck og dens ejere.Værdien er nedskrevet med milliarder.Selskabet har de seneste år været under et voldsomt pres som følge af genforhandlinger og tab af ambulancekontrakter.Falcks omsætning i 2016 var på 16 mia.kr., men selv om driftsresultatet lød på næsten 800 mio. kr. før af-og nedskrivninger, viste indtjeningen et beskedent overskud på bare 34 mio. kr. Selskabet har fået ny chef, et tidligere medlem af Novo Nordisks direktion, Jakob Riis.Flytteservicevirksomheden Santa Fe Group kæmper for ikke at blive glemt i Danmark.Selskabet udgør resterne af ØK - engang Skandinaviens største virksomhed.Planen er, at Santa Fe vil gå ind på det danske marked og samtidig indlede en opkøbsrunde i USA.Nordic Camp Supply har fortsat stor succes med at levere benzin og andet udstyr til militæret i en række europæiske lande.Zerochaos er førende i Norden inden for rekruttering og administration af konsulenter til projektkontrakter målrettet store virksomheder. Selskabets omsætning er vokset med hele 20 procent i seneste regnskabsår.Advokathus åbnede regnskabsbøgerneMcKinsey &amp; Companys bundlinje i Danmark viste underskud på 73 mio. kr. i 2016, hvilket betød, at McKinseys internationale organisation måtte tilføre det danske selskab 85 mio. kr. Det store underskud hænger ifølge McKinseys danske direktør og seniorpartner, Kim Baroudy, sammen med, at McKinsey &amp; Company Denmark har udbetalt ekstraordinært store beløb i overskudsdeling til 21 danske partnere Advokatbranchen har de seneste år langsomt og forsigtigt åbnet sig mod omverdenen.Men grænsen for åbenhed er hidtil gået ved spørgsmål om advokatvirksomhedernes økonomi. Regnskaber har været betragtet som dybt fortrolig information, der tilhører privatlivets fred.Gorrissen Federspiel offentliggjorte sit første regnskab nogensinde. Det var første gang, at et af de fem store advokatfirmaer offentliggjorde regnskab. Sidste år omsatte advokatfirmaet for 615 mio. kr.Det svarer til en vækst på cirka to procent i forhold til 2015. Et resultat, som Gorrissen Federspiel er godt tilfreds med.Efter tre år i træk med vækstrater på omkring ti procent rundede Deloitte en omsætning på tre milliarder kroner.Revisionshuset PwC omsatte for 2,3 mia.kr. og havde såvel fremgang på toplinjen som vækst i alle forretningsområder. PwC vil fremover skille sig ud ved et stærkt fokus på revision, selv om den del af forretningen er den langsomst voksende.Bag Beierholms stigende omsætning gemmer sig, at virksomheden er blevet lagt sammen med RSM, AP Statsautoriserede Revisorer med flere.Egmont brillererMens de fleste mediehuse kæmper hårdt for at præstere ordentlige resultater, kan Egmont fremvise solide regnskaber. I 2016 en omsætning på 11,6 mia. kr., hvor tre ud af selskabets fire divisioner - Egmont Publishing, Egmont Books, Egmont Nordisk Film og TV 2 Norge - havde fremgang. Resultatet på 523 mio. kr. var ifølge koncernen præget af vækstinvesteringer og øgede indholdsomkostninger.I kategorien finder vi også den statsejede spil-og lottovirksomhed Danske Spil, og den går også godt. Danske Spil driver bl. a. Oddset, Poker, Tips og Casino og uddeler årligt omkring 1,3 milliarder kroner til idrætsorganisationer og kulturliv.Årets driftsresultat var 2,2 mia. kr. Selskabets mangeårige direktør H. C. Madsen overlod i det forgangne år posten til Susanne Mørch Koch.Hos Gyldendal bidrog titler som »Harry Potter og det forbandede barn« og Peter Øvig Knudsens »BZ« til en marginal stigning i omsætningen i et år, hvor resultatet er påvirket af interne sammenlægninger.Selskabets driftsresultat var belastet af omkostninger ved sammenlægning af Gyldendals forlags-og bogklubs-aktiviteter.Derudover bød 2016 også på opkøbet af forlagene Tiderne Skifter og Nyt Nordisk Forlag.Lagkagehuset og Sticks'n'Sushi ekspandererParken, som bl. a. andet ejer de danske fodboldmestre fra FC København, har været igennem turbulente sager om kursmanipulation.I 2016 opnåede selskabet en omsætning på 1.448,2 mio. kr. Eksklusive en nedskrivning i Fitness.dk endte overskuddet på 171 mio. kr. før skat.Lagkagehuset fik ny ejer i sommer. Den norske kapitalfond FSN Capital solgte selskabet til kapitalfonden Nordic Capital, som vil skrue op for Lagkage husets internationale ekspansion.Sidste år købte Det amerikanske investeringsfond General Atlantic sig ind i Joe &amp; The Juice, der ligesom Lagkagehuset arbejder på at vokse internationalt.Sticks'n'Sushi klarer indtil videre sine europæiske ekspansionsplaner uden kapitalfonde i ejerkredsen. Omsætningen i sushi-kæden er på seks år vokset 114 procent fra 210 millioner kroner i 2011/ 2012 til 449 millioner kroner 2016/ 2017.Store plusser i ejendomsbranchenEjendomsbranchens bedste indtjening og højeste vækst finder vi hos Statens Ejendomssalg.Årets resultat blev på 586 mio.kr. før skat. I 2015 var det 265 mio. kr. Overskuddet blev skabt ved 29 ejendomshandler, heraf salg af 24 ejendomme og fem delsalg - eksempelvis Politistationen i Nyborg, Orlogsmuseet på Christianshavn og Vedbæk Kaserne.Grønttorvet København solgte i 2016 den resterende del af Grønttorvsgrunden i Valby. Planen er, at selskabet skal opløses.Danica Ejendomsselskab har de seneste to år arbejdet på at implementere en ny strategi, hvor man koncentrerer sine investeringer i store ejendomme. Selskabet har for nylig fået ny administrerende direktør - André Scharf, der afløste Peter Mering.vv@berlingske.dk 
Den danske servicesektor er en blandet landhandel. Sidste år var der mest gang i biksen hos hoteller, ejendomsservice og rådgivere, mens markedet var trægt for medier, forlag og forlystelser.
At den evangelisk-lutherske kirke er den danske folkekirke og som sådan understøttes af staten, står i Grundloven. Det samme gør bestemmelsen om, at statens overhoved, kongen - eller som i dag dronningen - skal tilhøre kirken og dermed være dens overhoved.Men hvad denne rolle ellers fordrer af regenten selv i en kirke uden centrale holdningsorganer og et utal af indbyrdes uenige lutherske retninger, er langtfra så sikkert som amen i kirken. Det siger loven intet om.Der var derfor grund til at læse efter, da kirkens kommende overhoved, kronprins Frederik, i en ny portrætbog skrevet af forfatteren Jens Andersen satte ord på sit eget forhold til troen. I et kapitel med netop denne overskrift skriver forfatteren: »Hvis et af kronprinseparrets børn en dag spørger far, om han tror på Gud, så vil han »med den alder, børnene har nu, nok sige ja««, citerer han kronprinsen for at sige.På Amalienborg beder man fadervor med børnene hver aften, fremgår det, hvilket er en tradition, kronprinsen har fortsat fra sin egen barndom.»Og skulle far få spørgsmålet om Gud, når børnene bliver ældre, vil han nok prøve at forklare det ud fra en religionshistorisk baggrund, siger han. Altså skabe en lille fortælling om det, der er fundamentet under vores kultur«, fortsætter teksten.Ikke ligefrem en klar erklæring af en stærk personlig tro på Gud, men ifølge sognepræst ved Jesuskirken i Valby, Sørine Gotfredsen, snarere udtryk for det, hun kalder »indbegrebet af kulturkristendom«. Og det er for lidt i forhold til, hvad man bør kunne forvente af kirkens kommende overhoved.»Jeg tror, at han ligger meget på linje med en kæmpe del af danskerne. Men det er klart, han repræsenterer ikke det, man kan kalde et personligt gudsforhold eller en bekendelse til kristendom. Han står personligt på sidelinjen, lad mig sige det på den måde. Og det er på den ene side fuldstændig logisk, fordi han er vokset op i den tid, han er. Men som kirkeligt overhoved i fremtiden, synes jeg, det er for lidt«, siger hun.En lille troTroen er en meget individuel bevægelse, som er båret af stor alvor også for en konge, medgiver præsten: »Men så længe vi har en ordning, hvor kongen faktisk er kirkens overhoved, og hvor kristendommen og kongehuset er tæt knyttet til hinanden, vil jeg blive ved med at sige, at der er en tronfølgers opgave at investere noget personligt i at forstå, hvad kristendom er. Der må følge store krav med at bære på en stor arv. Ellers begynder vi at nå derhen, hvor kongehuset mister noget historisk, religiøs værdi, og hvor dets nære forhold til kirken vil tage skade«. Ifølge Københavns domprovst Anders Gadegaard beskriver kronprinsen i bogen det, man kunne kalde for »mange folkekirkemedlemmers lille tro«, siger han med henvisning til et interview, hvor dronning Margrethe understregede vigtigheden af at sikre kirkens folkelighed.»Det er jeg helt enig i. Der er ikke tradition for, at vi går og tager temperaturen på folks tro i den danske folkekirke. Det er kun i stærkt missionske kredse, eller hvis man har synspunkter som Sørine Gotfredsen, at man er optaget af den slags. Vi har heldigvis ikke kirketugt i folkekirken.Man afgør selv, om den tro, man har, berettiger en til at være medlem«, siger Anders Gadegaard.Og en person med en lille tro kan også stå i spidsen for kirken, mener domprovsten, der fremhæver, at kronprinsen »bekender sig til kristendommen«, som der står i bogen.»Så længe han også vil interessere sig for folkekirkens forkyndelse og arbejde i bred forstand, så egner han sig fint til at overtage opgaven som folkekirkens overhoved«, siger han.Klinger hultSognepræst Marie Høgh erkender, at det ikke bliver let for kronprinsen at leve op til sin mors kirkelige indsigt.»Det helt uovertrufne engagement, dronning Margrethe har vist kirken, kan vi ikke forvente, at kronprinsen har. Han kan og gør noget andet. Og det klinger jo hult at kræve en større fromhed af kronprinsen end af andre fra hans generation.Et reflektionsniveau kan man forvente, men det har han også i den grad. Han bliver ikke en ringere konge af, at han hadede at gå i kirke som barn«, siger hun.Heller ikke sognepræst Katrine Winkel Holm mener, at der er noget principielt problem i kronprinsens udtalelser, selv om han ikke hører til den teologiske elite: »Vi har haft en usædvanlig situation nu med en dronning, som er utrolig teologisk kompetent. Det kan han så ikke leve op til, men det synes jeg heller ikke, han behøver. Han skal jo ikke udlægge teksten for os. Der ligger noget rent formelt i hans rolle. Han skal være loyal over for kirken, og for øvrigt er han så en almindelig kirkegænger og ikke en eller anden kronet biskop. Han bør så måske ikke snakke så meget om det, for han ved ikke så meget om det«, siger hun.Men har kirkens overhoved ikke et mere personligt gudsforhold, udgør det et problem, fastholder Sørine Gotfredsen.»Kongehuset og folkekirken har et langt og nært forhold til hinanden. Og hvis ikke det royale overhoved tager et skridt, der adskiller sig fra den menige dansker og repræsenterer kirken med en større personlig styrke end så mange andre, er det et problem. Det må være en monarks opgave at gøre det. Gør vedkommende ikke det, vil det være endnu et skridt i retningen af, at danskerne får et for uforpligtende, diffust og upersonligt forhold til kirken«. Kongehusets kommunikationsafdeling oplyser, at kronprinsen ønsker, at bogens citater skal tale for sig selv.nikolaj.heltoft@pol.dk Som kirkeligt overhoved i fremtiden, synes jeg, det er for lidt Sørine Gotfredsen, præst.Fakta: NY BIOGRAFI ' Under Bjælken'I Jens Andersens portrætbog om kronprins Frederik behandles tronfølgerens forhold til Gud i kapitlet ' Troen', hvor det bl. a. lyder: Hvis et af kronprinseparrets børn en dag spørger far, om han tror på Gud.Så vil han »med den alder, børnene har nu, nok sige ja«. Hjemme i Frederik VIII's Palæ beder man fadervor med børnene hver aften, hvilket er noget, Kronprinsen besluttede, man skulle gøre, som en naturlig videreførelse af nogle traditioner, han selv har haft som barn. Og skulle far få spørgsmålet om Gud, når børnene bliver ældre, vil han nok prøve at forklare det ud fra en religionshistorisk baggrund, siger han. Altså skabe en lille fortælling om det, der er fundamentet under vores kultur ().
BØGER Kronprins Frederik giver iny portrætbog udtryk for en gudstro med klare modifikationer. Det er ikke godt nok som kommende kirkeligt overhoved, mener præst. Han bliver ikke en »kronet biskop«, svarer en anden.
Efter mange ugers tovtrækkeri kom den længe ventede aftale om bilafgifterne torsdag aften endelig på plads.Med aftalen bliver det væsentlig billigere at købe de såkaldte mellem-biler og premium-biler, mens de helt små biler bliver lidt dyrere, og de helt store luksusbiler stiger i pris.Ekstra Bladet besøgte to bilforhandlere fredag eftermiddag, og der var ingen tvivl om, at aftalen har vakt jubel blandt sælgerne, der nu øjner mulighed for, at danskerne - efter et par måneders stilstand på markedet - nu vil begynde at købe biler igen.HOS KIA VALBY er filialchef Christian Lystoft meget positiv over for regeringens udmelding. Han er sikker på, at de nye registreringsafgifter vil sætte skub i bilsalget.- Vi er superglade for de nye afgifter. Vi har gået rundt i en limbo i fire uger, hvor vi ikke har kunnet sælge biler, fordi folk har ventet på, at regeringen ville træffe en beslutning.Det er nu lykkedes, og det ser ud til, at flere af vores biler vil blive meget billigere, hvilket jo er godt for forbrugerne. Vi er også rigtig glade for, at aftalen er i hus, så vi kan fortsætte vores arbejde igen, siger han til Ekstra Bladet.IFØLGE CHRISTIAN LYSTOFT har kunderne ringet flittigt til butikken for at spørge medarbejderne til råds, efter at de har hørt om de nye registreringsafgifter.- Telefonerne har ringet meget i dag. Der er rigtig mange af de kunder, der har henvendt sig, som går og overvejer, hvad de skal gøre, hvis de skal have en god pris.Skal de vente eller slå til nu? Især kunder, der overvejer at købe en mikrobil, er meget i tvivl om, hvad der skal ske. Vi vil nok se en såkaldt ketchupeffekt, hvor mange kunder kommer ud af busken på én gang. Vi har jo oplevet en nedgang på hele 30-40 procent i salget de seneste måneder, og det vil forhåbentlig ændre sig nu, siger filialchefen.OGSÅ HOS AUTO-HOUSE Hvidovre, der forhandler biler fra Citroën og Hyundai, vækker den nye aftale begejstring.- Det er superdejligt, at regeringen er kommet i hus med aftalen, så vi kan fortsætte med vores salg, for det har jo stået ret stille i den forgangne tid.- Det vil nok have betydning for vores forretning, for de dyre biler bliver pludselig billigere. Det er jo også et klart plus for forbrugerne, siger salgschef Erik Andersen til Ekstra Bladet.Han er dog ikke tilfreds med, at det især er de mindre biler, der ser ud til at stige markant i pris.- Det er ærgerligt, at mikrobilerne og de mindre biler bliver dyrere, for jeg mener ikke, at de er farlige at køre i. De har fire stjerner, så jeg synes, at man skulle have bibeholdt en lav pris på dem - eller endda have sat dem lidt ned. For det er en bil, som rigtig mange danskere er glade for, siger Erik Andersen.Jonas Hansen, 30 år, Sydhavnen- Jeg står og overvejer lige nu, om jeg skal købe en bil eller ej. Og her er det selvfølgelig dejligt, at vi kan spare penge, hvis vi venter lidt endnu med at købe bilen.Jeg synes dog ikke, at det er nogen særligt store besparelser, men de er fine nok. Så det er ikke, fordi vi kommer til at mærke det så meget.De kunne godt have sat afgifterne ned på flere af bilerne. Det er fint nok, at mikrobilerne bliver dyrere, for sikkerheden er ikke så god her, som det er i de større biler. Men besparelserne kunne godt have været mere over hele linjen.Danny Berthelsen, 40 år, Brøndby- Jeg har lige her i august købt en bil, og da var der ikke snak om de nye registreringsaftaler. Det er selvfølgelig ærgerligt, for jeg kunne have sparet penge.Hvis jeg havde vidst det, ville jeg have ventet, men der er der jo desværre ikke noget at gøre ved nu.Jeg synes dog, at det er positivt, at de har sænket registreringsafgiften. Jeg mener, at den skal fjernes helt, ligesom mange andre danskere sikkert mener. Men at de sænker den, er jo et skridt på vejen.Morten Wiese, 73, Husum- Jeg synes, der er alt for lidt fokus på konsekvenserne af den her beslutning om at sænke registreringsafgifterne.Det er tankevækkende, at regeringen med den her aftale ikke tilgodeser miljøet og ikke gør elbiler billigere, så vi kan mindske CO2-udledningen.For mig at se er den grønne dagsorden i forhold til biler helt væk nu, og det synes jeg er virkelig skræmmende.Agnes Pedersen, 68, Ballerup- Jeg sad og fulgte intenst med i regeringens udspil om registreringsafgifter i nyhederne.Jeg har selv en elbil, så jeg er rigtig ærgerlig over, at der, med det her nye udspil, ikke bliver fokuseret på elbiler, så de kan blive billigere, og flere kan køre miljørigtigt.Det er rigtig skidt for miljøet, at bilerne nu bliver billigere, og at den grønne afgift - og grænsen for dårlig brændstof-økonomi - samtidig bliver forhøjet.Men for den almindelige dansker er det da positivt, at bilerne bliver billigere, så flere har råd til at investere i en bil. Det gør det lidt nemmere.
De nye registreringsafgifter har skabt stor glæde hos sælgerne, mens forbrugerne stadig var lidt afventende, da Ekstra Bladet gik på bilindkøb.
Som 18-årig samfundsfaglig sproglig student begyndte jeg i september 1973 på samfundsfag på Københavns Universitets bygninger i Rosenborggade. Jeg var fuld af fortrøstning, for på det forudgående ruskursus på Dansk Folkeferies familielejr ved Helsingør havde jeg virkelig moret mig, mest med at agitere for den lille maoistiske gruppe, jeg brugte al min fritid på. Jeg havde endda nået at købe to lærebøger, inden jeg mødte frem til den første undervisningstime, jeg tror, det var med Tage Bild, men jeg husker ikke et kvidder af, hvad han sagde.Bøgerne fik jeg aldrig åbnet, inden jeg mange år senere smed dem ud.Hvad jeg derimod husker tydeligt, var, at der blandt de nyslåede universitetsstuderende i lokalet i hvert fald var en håndfuld DKU'ere, altså medlemmer af Danmarks Kommunistiske Ungdom.For en nutidig læser lyder det måske meget uskyldigt, men sådan så jeg ikke på det det dengang. Tværtimod var jeg klar over, at de unge DKU'ere formentlig ville blive mine faste og bitre modstandere, fordi de jo på deres side var lige så åndssvage og mente, at det var os maoister, der var på den helt forkerte side af fremskridtet.Allerede første dag havde vi en diskussion om et eller andet med Kina, som dengang var mere bredt populært opfattet som et lykkeland, hvor lykkelige fattige bønder og unge ivrige studerende havde magten, end tilfældet er i dag.Men det var altså ikke DKU'ernes opfattelse, heller ikke dengang. De sværgede formentlig mere til den betongrå udgave af socialismens lyksaligheder, som den nu blev udfoldet i Moskva og Østeuropa.Jeg forudså måneders ørkesløs diskussion med de unge kommunister, hen over hovederne på de fleste medstuderende, og pludselig slog det mig: Det gider du ikke.Selv om jeg var voldsomt interesseret i samfundsforhold og netop var blevet samfundsfaglig student, fordi jeg ville studere statskundskab, orkede jeg det ikke.Dagen efter fik jeg et eftermiddagsjob i Privatbankens hovedkvarter på Ørnevej, hvor en masse husmødre og enkelte fallerede studenter indkodede dato og beløb med stregskrift på datidens mest anvendte betalingsmiddel, nemlig titusindvis af checks. Mandag til fredag kl. 17-21. Jeg kedede mig gudsjammerligt, men meldte mig selvfølgelig (i øvrigt som den eneste) ind i Danske Bankfuntionærer og havde nu hele den øvrige dag til rådighed for det politiske arbejde.Næste efterår startede jeg så på Journalisthøjskolen i Århus som en af de yngste. Det var samtidig med, at jeg flyttede hjemmefra, så det er nok lidt sværere at adskille årsag og virkning i det videre forløb.For mig var det skuffende, at man ikke rigtigt lærte noget håndgribeligt, men selv måtte stykke sin viden sammen mere eller mindre på egen hånd, mens mange af underviserne opholdt sig i nærheden af Ceres-ølautomaten i kantinen. Jeg havde troet, at vi ville få udstukket opgaver som f. eks: Find ud af alt om Aarhus Oliefabriks forbindelser til Sydafrika  Eller noget lignende, men sådan var det bestemt ikke.Efter jul gav jeg op, og da jeg samtidig hørte om et trykkeri, hvor personalet under en faglig kamp havde besat trykkeriet - altså overtaget det, indtil de blev smidt ud af politiet - var jeg købt og solgt: Det var typograf, jeg skulle være.Det lykkedes så også fire år senere, hvor jeg i 1979 blev udlært typografisk trykker fra et lille værksted i Valby. Sværere var det altså heller ikke. Til gengæld kunne det være så kedeligt, at ens røvballer klaprede i de blå Kansas-arbejdsbukser. Rigtigt sjovt var det kun, når der var optræk til faglig konflikt og ballade.Da jeg nogle år senere havde en arbejdsløshedsperiode for anden gang, gik jeg en dag op på et aktivistblad, der hed Ugeavisen København. Jeg havde et håb om, at jeg måske kunne lave avis i stedet for at diskutere med alle kommunisterne ude i fagforeningen, som jeg havde gjort, da jeg var arbejdsløs for første gang, og mens jeg var lærling. Og sandelig ja, selv om den første, jeg talte med på Ugeavisen København, sagde, at de ikke aktuelt havde brug for nye folk, mødte jeg bare op næste dag.Og næste igen, indtil jeg blev en del af redaktionen. Jeg var vant til at stå tidligt op om morgenen, så jeg var som regel den første, der kom. De øvrige indfandt sig først op ad formiddagen.Siden gik det slag i slag, det må man sige.Så det var altså ikke universitetet eller højskolen, men det at prøve selv og være fælles med andre om sit eget bladprojekt, der har lært mig noget om journalistik.uda@information.dk Jeg havde et håb om, at jeg måske kunne lave avis i stedet for at diskutere med alle kommunisterne ude i fagforeningen.Fakta: Ulrik Dahlin, f. 1955Student 1973 Typograf fra 1979 og bevidst arbejdsløs i lange perioder gennem ca. 11 år Journalistaktivist på Ugeavisen København og Månedsbladet PRESS 1982-1993 Medejer af Journalistbureauet Express fra 1994 Ansat på Information fra 2000.
Jeg nåede lige at købe to lærebøger og møde op til første time, før jeg opdagede, at det gad jeg ikke.
Enten er man en naiv caffe latte-drikkende kosmopolitisk jubeleuropæer med høj uddannelse, godhedskompleks og et lukket øje for problemer vest for Valby Bakke. Eller også er man en bekymret lavtlønsarbejder, der vil have lukkede grænser og fremmedhad til leverpostejmaden. Det er tilsyneladende de eneste to muligheder, når vi taler EU.Og selv om min beskrivelse er noget karikeret, så gennemsyres debatten fuldstændig af modsætningen mellem de økonomisk liberale og humanistiske EU-tilhængere på den ene side og de tilsyneladende ' folkelige' og bekymrede EU-skeptiske højrenationalister på den anden.Ikke bare om EU, men også om globalisering, Brexit og Trump - og om den højrenationalisme, der i disse år næres i den vestlige verden.Det er synd og skam, at debatten om Danmarks plads i verden er endt som en karikatur.For der findes andre positioner end jubeloptimisme og fremmedfrygt.Den sociale dumping, som EU skaber, er ikke bare et problem for de østeuropæere, som går til en elendig løn eller arbejder under slavelignende forhold i dagens Danmark. Den er ikke kun et anliggende for de lønmodtagere eller firmaer, som bliver direkte udsat for unfair konkurrence. Det undergraver vores arbejdsmarked, skattebetalingen til vores velfærd og skaber skel mellem danskere og udlændinge. Utrygheden afgør valg, som vi har set i snart mange lande og også herhjemme.Det er i den grad et problem for os allesammen, når debatten reduceres til to karikerede positioner, der ikke tilbyder nogen løsninger.YndlingsaversionerNår man ser på De Radikale og Dansk Folkeparti, virker partierne til at være ret komfortable med at være hinandens yndlingsaversioner.Men ingen af dem taler om, at der faktisk er nogle, som har en meget stor særinteresse i at bevare EU-reglerne, som de er.Når EU's regler gør det muligt at sætte nogle til at arbejde i et land som Danmark, men modtage løn og betale skat som i et østeuropæisk land, så er der nogle, der scorer kassen. Og disse ' nogle' er ikke lettiske chaufføre eller polske tømrere.Ingen siger det åbenlyse: At der bag enhver østarbejder står en arbejdsgiver, der tjener på underbetalingen. At disse arbejdsgivere naturligt nok ikke ønsker, at det ændrer sig. At virksomhedsejerne har ret meget magt i EU. Og at de naturligvis klapper i deres grådige hænder, når lønmodtagere i de forskellige lande går i flæsket på hinanden. For så går de jo selv fri.Det er på tide, at nogen caller bullshittet, som det hedder på nudansk.Det er i allerhøjeste grad en opgave for venstrefløjen. Vi skal kunne tale åbent om de problemer, som EU medfører for folk, der arbejder i brancher, hvor underbetaling og social dumping gør hverdagen usikker. Mennesker, der ser deres job gå til andre folk, er villige eller nødt til at arbejde på langt dårligere vilkår end dem, vi sammen gennem fagforeningerne har kæmpet for i mere end hundrede år.Venstrefløjen skal kæmpe mod de EU-regler, der gør det muligt for firmaer og arbejdskraft fra andre lande at underbyde og udkonkurrere danske firmaer og arbejdskraft, fordi de ikke konkurrerer på samme vilkår.Og vi skal placere ansvaret dér, hvor det hører hjemme: Med hensyn til arbejdsgiverne og aktionærerne - og hos de politikere, der har fejlet i at holde dem i ørerne. For det er jo ikke breaking news, at arbejdsgivere gerne vil underbetale deres ansatte for selv at tjene flere penge.Det nye er, at det med EU som redskab er blevet skammeligt let for dem.Venstrefløjen kan høre den protest, der lyder fra lønmodtagere.Den protest, som EU-tilhængerne arrogant trækker på skulderen af, og som højrenationalisterne dygtigt bruger til at skabe had mellem mennesker uden at have andre løsninger end fremmedfrygt.EU-kravFagbevægelsen kæmper en brav kamp for at organisere udenlandske arbejdere, men den har umulige vilkår, som EU-reglerne er nu, hvor arbejdsgiverne har frit spil til at hyre underleverandører eller vikarbureauer, der stort set uhindret kan påføre andre danske virksomheder og danske lønarbejdere en helt igennem unfair konkurrence.Vi skal stille de samme krav til EU-virksomheder som til danske, når det kommer til registrering, skat, moms, sociale bidrag og øvrig lovgivning. Reglerne skal være lige for alle, og de skal overholdes fra dag ét.Det bør kræve en tilladelse for EU-borgere at arbejde i Danmark, som det gør for alle andre udlændinge, og forudsætningen for at få den tilladelse skal være, at arbejdet foregår på de løn-og arbejdsvilkår, der er normale her i landet.Hvis EU's traktater forhindrer det, så må vi genforhandle dem eller bryde med dem. Og det skal gå tjept, vi kan ikke blive ved at vente i årtier på reformer af EU, der aldrig kommer, mens vores samfundsform i mellemtiden bliver undergravet.Så længe EU tjener som arbejdsgivernes redskab til at underminere faglige rettigheder, mindsteløn, arbejdsmiljø og vores fælles velfærd, er EU ikke et bolværk mod højrenationalisme - men en årsag til den.Heldigvis har vi allerede et bolværk mod nationalegoismen.Det hedder solidaritet, fællesskab og lige vilkår og rettigheder - for alle.debat@information.dk 
Liberalisterne trækker på skulderen ad problemer med social dumping, som følger af EU's regler, og det yderste højre bruger dem som endnu en grund til at se skævt til udlændinge. Der er i allerhøjeste grad brug for en venstrefløj, som kæmper helhjertet for at løse problemerne og tage opgøret med EU.
For første gang har gangstere på jagt efter værdifulde horn fra næsehorn skudt, dræbt og afhornet et af de store dyr i en europæisk zoologisk have.Således blev et hvidt næsehorn i en fransk zoo forleden nedlagt i nattens mulm og mørke. Det ene af dets to horn nåede at blive fjernet med motorsav, inden dræberne stak af.Drabet i byen Thoiry vest for Paris får alarmklokkerne til at ringe på museer, i samlinger og zoologiske haver på tværs af Danmark og Europa og minder dem om, at forbrydere er villige til at bryde ind, overfalde personale og i sidste ende slå dyr ihjel for at få fat i hornene.I følge en vurdering kan hornene på det sorte marked angiveligt indbringe helt op til 500.000 kroner kiloet. Al handel og eksport med hornene fra de truede dyr er med få undtagelser forbudt.Herhjemme er der endnu ikke skudt tykhuder i dyreparker og zoologiske haver med næsehorn.Men der har været flere indbrudsforsøg i samlinger, mindst et horn er blevet stjålet, ligesom der er meldinger om næsehornsgangstere landet over. I 2012 stoppede politiet to polakker ved grænsen til Tyskland. I bilen havde de en liste med adresser på storvildtjægere og forretninger med udstillinger, hvor der var eller kunne være horn, samt en folder fra Givskud Zoo. Året forinden brød ukendte gerningsmænd ind på Statens Naturhistoriske Museum i København og stjal et horn fra et kranium. Museet var dog forberedt og havde derfor udskiftet det pågældende horn med en afstøbning.Desuden har flere konservatorer oplevet at få besøg fra suspekte udlændinge, der har udgivet sig for at være fagfæller eller godsejere og har spurgt til eventuelle næsehornstrofæer.Jagten på hornene er blevet sat i forbindelse med irske og østeuropæiske bander, der i nogle tilfælde har udøvet vold, truet med våben og sågar smidt tåregas for at få adgang til horn i samlinger.Angiveligt ender hornene i Østasien. I kinesisk medicin menes det at forebygge febersmerter, i Indien bliver det enkelte steder ansat for et afrodisiakum - altså et middel, som anvendes i den tro, at det øger den seksuelle lyst - og i Vietnam har en minister med offentlige udtalelser om hornenes gavnlige effekt mod kræft formentlig bidraget til efterspørgslen. Endelig bliver horn eller stykker af horn i nogle asiatiske kredse betragtet som statussymbol.Danske horn er gemt godt af vejen Direktøren for Givskud Zoo, Richard Østerballe, kalder det »chokerende, men ikke overraskende«, at forbrydere for første gang har skudt et zoo-næsehorn.Givskud Zoo har for længst sikret næsehornenes stald og område »dag og nat« med blandt andet alarmer og kameraer. På samme måde er alle stykker af horn og trofæer pillet ned og gemt »forskellige steder«. Kun et lille stykke horn bliver i ny og næ brugt til undervisning af skolebørn.Direktøren henviser til, at der allerede nu er debat blandt europæiske zoologisk haver om, hvorvidt de skal begynde forebyggende at save hornene af deres tykhuder, så de ingen værdi har for kriminelle.»Vi skal slå koldt vand i blodet. Det kan være professionelle og organiserede kriminelle, men d et kan også være lokale,« siger Richard Østerballe. Også Ree Park ved Ebeltoft pass er allerede godt på sine levende tykhuder, mens hornstumper er under lås og slå og ikke bliver udstillet til hverdag. Men »det her gør, at vi tager fat i det hele igen,« som direktør, Jesper Stagegaard, udtrykker det.I Københavns Zoo er alle løse horn og stumper ligeledes for længst låst inde, og »der er taget forholdsregler« for de fire hvide næsehorn, oplyser presseansvarlig Jacob Munkholm Hoeck. Han betragter »risikoen som lille,« for at krybskytter vil slå til på Valby Bakke.På Statens Naturhistoriske Museum er samlingschefen, Nikolaj Scharff, »af hensyn til medarbejdernes sikkerhed« meget sparsom med oplysninger. Men at alle horn er gemt af vejen, og at der derfor ikke bliver udstillet ægte horn, kan han dog bekræfte.ejs@berlingske.dk Fakta: Tykhudernes verdenDer er fem arter af næsehorn (og 11 underarter). Det hvide næsehorn og det sorte næsehorn, der begge lever i Afrika, samt indisk næsehorn, sumatranæsehorn og javanæsehorn.Sort næsehornBestanden af sort næsehorn tæller omkring 4.500 vilde dyr. Mest udbredt i det centrale og sydlige Afrika. Vægt op til 1,6 ton.Hvidt næsehornBestanden af hvidt næsehorn tæller omkring 20.000 vilde dyr, langt de fleste i det sydlige Afrika. Det kan veje over 3,5 ton.Så mange næsehorn er der i DanmarkKøbenhavn Zoo: Ree Park: Et hvidt næsehorn fra Sydafrika, der har overlevet et angreb fra krybskytter, som har fjernet dets horn, og nu prøver at komme sig med bl. a. dyrlægers hjælp. Indisk næsehorn I Asien lever det indiske næsehorn næsten udelukkende i Nepal og Indien. Kan veje over tre ton. Har som javanæsehornet kun ét horn.Op til 2.800 vilde dyr. Sumatranæsehorn På Sumatra og Borneo lever sumatranæsehornet, den mindste næsehornsart. Der er under 200 vilde dyr tilbage.Har som sine afrikanske slægtninge to horn. Vægt op til omkring et ton. Javanæsehorn Javanæsehornet er ekstremt truet og lever i dag formentlig kun på Java i Indonesien. Der er skønsmæssigt så få som 50 vilde dyr tilbage. Kan veje over 1,4 ton. Et næsehorn kan indbringe 250.000-500.000 kroner pr. kilo.Angiveligt er et intakt horn mere værd end pulveriseret horn.
Et natligt drab på et næsehorn i en fransk zoo og den efterfølgende afhorning af dyret får nu danske zoologiske haver og museer til at passe ekstra godt på deres næsehorn - både de levende og dem i samlingerne.
Hvad har senest fået dig til at klappe i hænderne af begejstring? »At det nytter at skræppe op - trods alt. De meget syge patienter, der som sidste udvej har kriminaliseret sig, får med medicinsk cannabis snart hjælp.Det er et tog, der er sat på skinner, og som aldrig kommer til at bakke tilbage i ' garagen'. Fremtiden ser lys ud - vi skal blot væbne os med tålmodighed lidt endnu. Der er arbejdspladser i dyrkning og forarbejdning, eksport, skattekroner, lavere udgifter til medicin, færre bivirkninger og mindre bandekriminalitet som bonus. Win-Win.« Hvornår har du sidst haftlyst til at udvandre? »Jeg har altid været glad for mit land. Stolt og taknemmelig over at være født i et demokrati, der rummeligt tog sig af de svageste. Men jeg må indrømme, at jeg ikke er så stolt længere. Den sidste tids snak om bl. a. kvoteflygtninge - alene ordet..Der gemmer sig skæbner og traumer bag hvert enkelt udsat menneske i nød. Men vi har nemmere ved at håndtere en umenneskelig håndtering af dét faktum, når vi betegner mennesker i nød i samme kategori som - fisk. Det har næsten givet mig lyst til at udvandre. Næstekærligheden og empatien er næsten væk i dén sammenhæng. Det hænger uendeligt dårligt sammen med, at vi kalder os et kristent folk.«.Hvad er det seneste, du har læst?»Line Knutzons helt vidunderlige bog ' Camille Clouds brevkasse'. Vi har haftoplæsningsaftner i familien, hvor vi tissede i bukserne af grin. Jeg får lyst til at spille alle de karakterer, der optræder i bogen. Jeg har købt en stak, som jeg giver til folk, der trænger til at grine - meget. Den er kort sagt genial. Jeg håber sådan, at der kommer en opfølger, for vi er mange, der ikke kan få nok. Bogen ligger fast på mit natbord, når jeg liiige må læse bare ét brev mere - igen-igen.« Hvad er det næste, du skal i gang med? »Sissel-Jo Gazans ' Blækhat'. Hun er mesterlig, og jeg glæder mig til at dykke ned i 80ernes Aarhus.Jeg boede der i 1979-1983 og ser tilbage på dén tid som noget helt magisk. Man kunne ligesom alt i 80erne.«.Hvad lytter du til for tiden?»Podcast, podcast, podcast - det er jo det vildeste hit, når man kører bil. En fantastisk dokumentar er ' S-Town' om en original - John fra Alabama - og hans helt vildt spændende og spooky historie.Jeg hører fast ' Her går det godt' med den bedste Risskovhumor v/ Esben Bjerre og Peter Falktoftto begavede, supersjove journalister, der er hinandens og lytternes bedste selskab. Hvis I ikke har hørt ' Kvinden med den tunge kuffert' eller ' I et forhold med' så se at komme i gang. Det er neglebidende dokumentar-serier fra Third Ear.«.Hvad er din yndlingsmusik?»Jeg har en bred smag, men er en gammel sucker for Motown.« Hvad har du senest set i biografen? »' Three Billboards Outside Ebbing Missouri '.Se den. Frances McDormand, som er så inderligt begavet og kompromisløs, overgår sig selv i filmen om en kvinde, der søger retfærdighed. Sikke en dialog, sikke skuespillere - alt sidder i skabet, og så er den rørende, spændende, vildt underholdende og sjov.«.Hvad er din favoritfilm?»Det er et meget svært spørgsmål, når man elsker film. Godfather-trilogien er svær at komme udenom.Efter Kirstens og mit besøg i Tokyo måtte jeg gense Sofia Coppolas ' Lost In Translation' - en perle. Nej, der er så mange, jeg kan ikke vælge.« Hvilken koncert har du senest været til? »DiamantEnsemblets vidunderlige nytårskoncerter i Den Sorte Diamant i januar. Fantastisk kobling mellem klassisk musik og breakdance.Jeg havde fornøjelsen af at være konferencier og er fuld af beundring for både ensemblet og danserne fra Familia Loca.«.Hvad er din favoritkoncert?»Jeg har mange... Prince har jeg sågar rejst efter.Han lavede bl. a. en intimkoncert med guitar i Falkonér, og så var der den i Valby og dén i Hamborg, og dén i... Men én klassisk koncert, jeg aldrig glemmer, var Gustav Mahlers 8. ' Sinfonie der Tausend '. Der VAR vitterligt 1.000 musikere og solister på scenen under en lummer sydfransk nattehimmel engang i amfiteatret i Avignon. Den topper alt.«.Hvad ser du altid i tv?»Hvis jeg er på dansk jord - Dronningens nytårstale.hoeg@bt.dk Fulde navn: Hanne Egelind.Født: 13. november 1958.Uddannelse: Skuespiller.Kendt fra: Bl. a. ' Søs &amp; Kirsten', filmen ' Den eneste ene' og tv-serien ' Lærkevej'.Privat: Har to voksne børn med Bjørn Blixt.Aktuel: Søs og Kirsten - Rejsen mod gode grin' - Ny serie på TV2-FRI.Søs EgelindUGENS BESTSELLEREUGENS TOP-TI1. (2) Jesper Wung-Sung: En anden gren 2. (1) Jojo Moyes: Stadig mig 3. (3) Leonora Christina Skov: Den, der lever stille 4. (5) Sara Omar: Dødevaskeren 5. (7) Ken Follett: Den evige ild 6. (4) E L James: I mørket 7. (8) Sissel-Jo Gazan: Blækhat 8. (6) Tove Ditlevsen: Der bor en ung pige i mig, som ikke vil dø 9. (-) Sara Blædel: Ilkas arv 10. (NY) Morten Sabroe: 32 centimeter.UGENS BIOGRAFIER1. (1) Troels Kløvedal: Alle mine morgener på jorden 2. (2) Jens Andersen: Under bjælken 3. (3) Hella Joof: Papmaché-reglen 4. (-) Kristian Husted: Vahid 5. (4) Tom Buk-Swienty: Det ensomme hjerte 6. (-) Ashlee Vance: Elon Musk 7. 5) Magnus Hansson: Altid fremad 8. (6) Puk Damsgård: Den sorte kat i Mosul 9. (NY) Bettina Mattila Funch Tammaro: Lev, for helvede! 10. (9) Peter Bastian: Altid allerede elsket.
Søs Egelind har for første gang haftlyst til at udvandre. Hun synes, vi taler om kvoteflygtninge, som var de fisk, og efterlyser empati.
Tre gange fremleje, forældres hjem, et værelse i den daværende kærestes lejlighed, veninders sofa og et værelse i Vanløse, inden værelset på drømmekollegiet dukkede op efter næsten to års jagt på boligmarkedet.22-årige Sofie Dalsgaard Seiersen fra Hørsholm kan hurtigt opremse de otte steder, hvor hun har boet i løbet af sine to år som studerende i København.»Boligmarkedet i København er presset og forbandet svært at finde rundt i, men jeg har altid haft det sådan, at det skal nok løse sig på en eller anden måde,« siger Sofie Dalsgaard Seiersen, der læser farmaci på Københavns Universitet.Hun gik i gang med at søge bolig i København i sommeren 2015, da hun søgte ind på farmaci. Hun havde en klar idé om, at hun ville bo på Tietgenkollegiet på Amager eller på Rigshospitalets Kollegium, der ligger på grænsen mellem Nørrebro og Østerbro. Begge er meget eftertragtede, og generelt er ventetiden lang på kollegier i København.»Jeg var ret kræsen i begyndelsen. Jeg ville ønske, at jeg havde skudt med spredehagl til at starte med og søgt alt, hvad jeg kunne søge af boliger. Det havde helt sikkert hjulpet på min boligsituation,« siger hun.Hun boede til fremleje på Tietgenkollegiet ad to omgange. Men hun følte, at hun boede »lidt til låns«. Selvom medkollegianerne var søde, var det svært at blive en del af fællesskabet, fordi hun vidste, at hendes tid på kollegiet var begrænset.Men når man er ny i byen, er fremleje svært at undgå.»Hvis ikke man kender nogen, der kender nogen, eller har forældre, der kan betale, er man nødt til at stille sig tilfreds med, hvad man kan få, og tage de fremlejer. Det nytter ikke at tænke, at man vil bo på Østerbro eller i Indre By. Man må også kigge på Valby, Vanløse, Hellerup og Amager. Også syd for Englandsvej.Man er nødt til at søge bredt, hvis ikke man har nogle forbindelser, og så skal man nok have et studiejob for at have råd til at bo på et værelse,« siger Sofie Dalsgaard Seiersen.Hun havde oprindeligt forestillet sig, at hun ville betale 3.500 kroner for et værelse. Det viste sig hurtigt at være urealistisk.I 2017 kostede en toværelses lejelejlighed i København gennemsnitligt 10.838 kroner, viser tal, som Danmarks største lejeboligformidler, Boligportal, har trukket for Finans.dk.Netop realisme er vigtigt, når man som studerende skal ind på boligmarkedet for første gang. Det fortæller Kenneth Jørgensen, der er partner i studenterguiden. dk, hvor studerende kan finde inspiration til boligsøgning, studiejob og studielivet generelt.Han har i de seneste otte år set, hvordan det år for år er blevet sværere for studerende at finde en bolig i København og Aarhus, mens det er nemmere i Odense og Aalborg.»Der er håb, hvis man prøver at kigge lidt ud over, hvad man havde forestillet sig i København og Aarhus. Som ny studerende skal man vide, at man måske ikke har et sted at bo 1. september, og man skal regne med, at man ikke får det, man allerhelst vil have, i første omgang,« siger Kenneth Jørgensen.Hans bedste råd er, at man søger i god tid, for i månederne inden studiestart i september og februar er boligmarkederne presset til det yderste. Han anbefaler, at man skriver sig op på kollegiers og boligforeningers ventelister, og at man accepterer, at man i begyndelsen må pendle eller låne en kammerats sofa. Han anbefaler også, at man laver et Facebook-opslag, og at man tager kontakt til dem, man kender, der allerede bor i byen, og hører dem, hvordan de fandt deres sted.»Når alle skal have en bolig, er det dem, der er tidligst ude og lægger det største arbejde i det, der oftest får en bolig,« siger Kenneth Jørgensen.I september og oktober begynder boligjagten at stilne af, og nogle fraflytter deres bolig, fordi de valgte et forkert studie, og så byder mulighederne sig, fortæller han.»Grundlæggende ender ingen med at sove på gaden. Man finder altid en løsning. Som ung studerende vil man gerne have styr på det hele fra dag et. Man vil gerne have fundet et sted at bo og købt sine bøger. Så mentalt kan man ikke overskue ikke at have et sted. Det er reelle bekymringer, men man skal også træde et skridt tilbage og tage til takke med, hvad man kan få, og se, om der ikke dukker nogle bedre muligheder op løbende. Den mentale udfordring kan være svær,« siger Kenneth Jørgensen.Efter flere mere eller mindre permanente boligløsninger fik Sofie Dalsgaard Seiersen i foråret 2017 tildelt et værelse på Bikubenkollegiet på Amager, hvor hun havde stået på venteliste.Hun havde ikke overvejet kollegiet, da hun først begyndte at studere, men hun er meget glad for at bo der. Hun betaler omkring 4.000 kroner inklusiv boligstøtte og har i sine medkollegianere fået sin »anden familie«. Hendes opfattelse er, at selv om boligmarkedet i København er komplekst at navigere i, skal det hele nok løse sig. Hendes forældre havde sagt til hende, at der altid ville være plads til hende hos dem. Men hun havde bestemt sig for, at når hun var flyttet hjemmefra, ville hun ikke flytte hjem igen. Derfor fandt hun også midlertidige løsninger, hver gang hun stod uden en bolig.»Jeg tilpassede mig. Det er man nødt til, og man finder ud af det, for hverdagen skal fungere.Man skal være realistisk, og man må sluge nogle ting,« siger Sofie Dalsgaard Seiersen, hvis bedste råd er: »Søg bredt, vær klar på at bryde med dit planlagte budget og dine ideer om geografiske afgrænsninger.Tag, hvad du kan få. Der er virkelig mange sider, man kan skrive sig op på; man kan blive medlem af netværk på Facebook; man kan betale for medlemskab på bolighjemmesider.Søg ind på kollegier.«.krnd@berlingske.dk Fakta: Gode boligrådBliv skrevet op til en lejlighed, så mange steder du kan, og så tidligt du kan. Du skal være 15 år for at blive skrevet op i boligselskaberne.Bliv skrevet op til kollegium, så snart du kan. Det kan ske op til et år før studiestart.Spar penge op, så du har til udbetaling eller depositum.Fortæl alle du kender, at du leder efter noget at bo i. Fremleje af bolig går ofte fra mund til mund.Tjek opslagstavler på bl. a.biblioteker og uddannelsessteder.
Nye studerende strømmer til landets største byer, når de begynder på en videregående uddannelse. Men der er pres på boligsituationen, og derfor er man nødt til at søge vidt og bredt, lyder nogle af de gode boligråd til kommende studerende.
Har du har en kanin, en mus eller måske en hamster eller to i overskud, og vil du gerne gøre ulven glad, så har Givskud Zoo et tilbud til dig.Nu gør den store østjyske dyrepark det nemlig muligt for ejere af sunde og raske kaniner og gnavere såsom rotter, marsvin, mus og chinchillaer at donere dem til ikke mindst ulve, næsebjørne og mangustere, så disse kan få en så varieret kødmenu som muligt. Musene, dem kan slangerne i skoletjenesten få.Dermed skriver Givskud Zoo sig ind i en dansk tradition, hvor dyreparker og zoologiske haver forsøger at fremstille naturen så naturlig som muligt. Tag bare verdensbegivenheden, da Zoologisk Have i København for tre år siden endte i en global shitstorm, efter at giraffen Marius blev obduceret foran havens gæster. Året efter fulgte Odense Zoo efter med en offentlig obduktion af en aflivet løve.Flere har henvendt sigBeslutningen om at modtage levende kæledyr for at aflive dem og bruge dem som dyrefoder kommer ifølge direktør i Givskud Zoo, Richard Østerballe, efter flere henvendelser fra ejere af kaniner, der gerne vil af med dyrene af den ene eller anden årsag. Givskud Zoo modtager i forvejen aldrende heste til løvemad fra privatpersoner, ligesom der kommer donationer af fjerkræ fra avlere og slagterier, mens landmænd er flinke til at donere uønskede tyrekalve.Direktøren vurderer, at Givskud er den eneste dyrepark herhjemme, der i dag aktivt opfordrer folk til at donere deres små kæledyr. Han understreger, at Givskud kun tager imod levende donationer. Men det er ikke lovligt at slippe levende kælekaniner fri i ulveflokken. Formentlig heller ikke populært. Han understreger også, at ordningen ikke er tænkt som en opfordring til, at folk bare skal anskaffe sig nogle kæledyr i vished om, at skulle de blive trætte af dem, så er der altid Givskud Zoo.»Vi gør det ikke for at tilbyde folk at få deres kæledyr aflivet. Vi gør det sådan set, fordi vi har brug for dyrene,« siger han.»Vi gør det i fuld åbenhed. Når folk kommer her med deres kaniner, så er det for at få dem aflivet. Vi vil heller ikke skjule det for et barn. Når man har med dyr at gøre, så handler det om liv, men det handler også om død, og man har ansvaret for begge dele.«.Venteliste på hestedonationDet er så populært at donere heste til Givskud Zoo, at der er venteliste.Hestene går til løverne. Men også til ulvene.»Når ulvene får hestekød, er det typisk større udskæringer. Men knogler kan de ikke klare, sådan som løverne, men det kan de til gengæld med kaninerne. Dem kan de spise det hele af, og dermed får de meget mere af det, der er godt for dem, end bare rent kød,« siger han.»Vi har alle afskygninger af folk, der donerer heste. Nogle kommer fra et stutteri, de er afklarede, andre har måske hafthesten i 25 år. For dem kan det kræve en kop kaffe og et klem, før de siger farvel til hesten.Folk får ikke lov til at være med til selve aflivningen af dyret, men de må godt se det bagefter. Nogle vil sågar gerne være med til at se løverne blive fodret med deres dyr, andre kører bare grådkvalte herfra.« Formand for Det Dyreetiske Råd og videnskabelig direktør i Zoologisk Have i København, Bengt Holst, fortæller, at det for år tilbage var almindeligt at indlevere bl. a. kælekaniner til foder til dyrene på Valby Bakke. Det var tænkt som et tilbud til ejere i en sådan forlegenhed, at de måtte af med deres kæledyr. Men han og kollegaerne havde en oplevelse af, at nogle forældre brugte zoo som en slags undskyldning og sagde til deres børn, at Stampe bare skulle bo i zoo med de andre kaniner, selv om Stampe i virkeligheden skulle aflives og ædes af en slange.»Der var forældre, der sagde til deres børn, at nu skulle kaninerne have et godt liv i zoo vel vidende, som vi også sagde til dem, at de skulle bruges som slangefoder. Det var at holde børnene en smule for nar, og det ville vi ikke være med til,« siger han.En pragmatisk tilgangIfølge Bengt Holst vidner den nye ordning fra Givskud måske om, at dyreejere af i dag er blevet bedre til at tage ansvar for deres dyr. Også når de skal af med dem igen, sådan som alle ifølge ham kan få brug for.»At aflevere dem til en zoo vidner om noget mere ansvarsbevidsthed end sådan noget som bare at dumpe en sumpskildpadde, man er blevet træt af, i en tilfældig sø,« siger han.»Det må dog ikke blive en sovepude, hvor man tager for let på anskaffelsen eller lader dyrene yngle med uforholdmæssigt korte intervaller, da man jo altid kan komme af med de nyanskaffede dyr eller unger på den her måde. Sådan en brug og smid væk-kultur dur slet ikke med levende dyr. Ejerne har et stort ansvar.« Direktøren har dog ikke problemer med, at kæledyr bliver til dyrefoder, så længe det blot sker åbent og ærligt som i Givskud. Det var netop også åbenhed og ærlighed, der ifølge Bengt Holst hjalp ham og zoo i København gennem den shitstorm, de blev ramt af i 2014, da zoo først aflivede giraffen Marius og siden obducerede den foran havens gæster. Bengt Holst endte med at optræde på udenlandsk tv for at forklare, hvorfor det af pædagogiske og formidlingsmæssige årsager gav mening at skære i Marius.»I Danmark har vi nok en mere pragmatisk tilgang til tingene. Vi siger det, som det er, uden at foregøgle noget. Sådan er det desværre ikke alle steder i udlandet,« vurderer han.ejs@berlingske.dk 
VELBEKOMME Givskud Zoo tager nu imod bl. a. kaniner, hamstre og mus, der skal bruges til at fodre rovdyr.
Omkring 600.000 danskere tager i øjeblikket kolesterolsænkende medicin (statiner, red.), og tallet er let stigende.Der bliver ifølge Hjerteforeningen udskrevet større mængder kolesterolmedicin end tidligere, men samtidig peger flere undersøgelser på, at danskerne mangler klar viden om, hvorvidt de skal tage medicinen eller ej.Det kan en af landets førende eksperter inden for området skrive under på.Han fortæller, at det er et område, som er fyldt med ' fake news'.Hvor videnskabelig evidens bliver sidestillet med, hvad folk ' synes' i stedet for at se på fakta.- Jamen helt klart. I forhold til hvad forebygningspotentialet er, så er der alt for få, der får kolesterolsænkende medicin, siger Børge Nordestgaard, professor på Institut for Klinisk Medicin ved Københavns Universitet og overlæge på Herlev Hospital.Kan forebygge mereHan fortæller, at man kunne forebygge meget mere sygdom i befolkningen, hvis folk var klar over, hvor vigtigt det er at tage kolesterolmedicin.- I forhold til hvad videnskaben har vist, så er folk slet ikke klar over, hvor mange der kunne få gavn af at få kolesterolsænkende medicin, siger Børge Nordestgaard.Han siger, at man i Danmark og andre europæiske lande ' kun' behandler 10-15 procent af befolkningen forebyggende, mens lægerne i USA, Canada og England for nylig har indset, at op mod 40 procent over 40 år bør behandles.- Bottom line er, at de europæiske guidelines er relativt restriktive med at anbefale, hvem der skal tage medicinen.Men der er både amerikanske, canadiske og engelske guidelines, der inden for det sidste års tid år, har erkendt, at man burde give medicinen til mange flere, siger Nordestgaard.Hjerteforeningens forskningschef, Gunnar Gislason, professor i kardiologi og forsker og specialist i hjertekar-sygdommenes forebyggelse, mener også, at de, der har mest brug for medicinen, behandles for lidt.- Det ser umiddelbart ud, som om mange bliver behandlet.Men hos dem, der har virkelig har brug for det, foregår der i hvert fald en underbehandling, siger Gislason.- Så kan der overordnet set også være nogle, der får det, som ikke har gavn af det, og som ikke burde være i behandling.- Men generelt kan man sige om statinbehandling, at uanset hvor du ligger, så vil din risiko for at blive syg af hjertesygdom nærmest falde, hvis du behandles med kolesterolsænkende medicin.Tal med lægen- Hvis du er overvægtig og bevæger dig for lidt, kan det være nødvendigt med kolesterolsænkende medicin, siger Hjerteforeningens forskningschef, Gunnar Gislason.Hvis du mærker trykken for brystet eller bliver hurtigt forpustet, når du bevæger dig, eller du ikke kan følge med dine jævnaldrende, skal du få tjekket, om du har en hjerte-kar-sygdom og få vurderet din risiko.Er man i tvivl, om man har brug for kolesterolsænkende medicin eller ej, lyder rådet fra Gislason: - Tal med lægen om risikoen.For det er ikke et enten eller. Det er meget individuelt.Selv om kolesteroltallet kan være relativt højt, er der ikke nødvendigvis grund til at behandle det, siger Gislason.Kranspulsåren lukkede til Mogens var timer fra at døI efteråret 2014 begyndte Mogens Jørgensen fra Valby at få trykken i brystet, og han begyndte at blive lidt forpustet på trappen.Han fik også en uregelmæssig puls.- Men det var ikke voldsomt.Jeg syntes dog, at jeg måtte drøfte det med min læge, som for en sikkerheds skyld sendte mig videre til en hjertespecialist, der egentlig heller ikke fandt noget.Jeg burde som så mange andre tabe fem-syv kilo og motionere noget mere, siger Mogens Jørgensen, der i dag er 64.Men lægen syntes alligevel, at han skulle scannes - selv om der egentlig ikke var nogen, der troede, at han fejlede noget særligt.Men efter scanningen fandt man ud af, at hans store venstre kranspulsåre i hjertet havde lukket sig 70 procent.Så han blev indstillet meget hurtigt til en ballon-udvidelse.Men da han 14 dage senere - i februar 2015 - lå på operationsbordet på Gentofte Hospital, havde kranspulsåren lukket sig 99 procent.- Der er jeg bogstavelig talt timer fra at ' stå af ' (dø, red.).Men jeg havde det faktisk rimelig godt, hvilket overraskede den læge, der opererede mig, siger Mogens Jørgensen.Men så gav lægen ham en ballonudvidelse, hvor han lagde et lille trådnet ind i en ballon i åren på ham.Og så sagde lægen, at han teknisk set kunne betragte sig som helbredt. Inden da blev han dog blandt andet sat i behandling med statiner (kolesterolsænkende medicin, red.).- Efter fire-fem timer får jeg at vide, at jeg egentlig godt må følges med min kone hjem i en taxa, siger Mogens Jørgensen.Siden da har han været på kolesterolsænkende medicin, og det er han rigtig glad for.- Min almene tilstand blev markant forbedret. Jeg har et ukompliceret forhold til kolesterolsænkende medicin, lyder det fra Mogens Jørgensen.jaje@eb.dk Dem, der har mest brug for medicinen, behandles for lidt Videnskabelig evidens bliver sidestillet med, hvad folk ' synes' i stedet for at se på fakta.Fakta: Tal med din læge inden du får behandlingDu skal altid tale med din læge, hvis du er i tvivl om, hvorvidt du skal behandles med kolesterolsænkende medicin. Her på kroppen kan du se de symptomer på sygdom, der gør, at du måske skal i behandling med kolesterolsænkende medicin. Forhøjet blodtryk øger risikoen for åreforsnævring, og dermed øges risikoen for blodprop i hjertet og hjernen.Forøjet blodtryk Kan udvikle sig til at blive en meget alvorlig sygdom og vigtigt at forebygge.Type 2-diabetes eller sukkersyge Kan risikere at ramme eksempelvis nyrerne. Alvorligt og vigtigt at forebygge.Type 2-diabetes eller organskader For eksempel i de store blodårer i lårene.Åreforkalknings-sygdomme Især det, man kalder åreforkalknings-sygdomme.Hjerte-kar-sygdom Blodprop i hjertet Meget alvorligt og vigtigt at forebygge. Overvægt Kan føre til alvorlige livsstilssygdomme.Vigtigt at forebygge.
SKAL, SKAL IKKE: Landets førende eksperter advarer om, at der er mange ' fake news' om brugen af kolesterolsænkende medicin.
Duet: Jan &amp; Dan: To superstjerner taler om byer og mennesker11. september, kl. 17-19 på Københavns Hovedbibliotek.Fri entré.De er begge en del af fortællingen om København som en by for mennesker. Mens Jan Gehl har været involveret i udviklingen i 40 år, repræsenterer Dan Stubbergaard en ny generation af arkitekter, som også er optaget af det lidt diffuse begreb »Liveability«. Hans tegnestue står bag byggerier som Nørreport Station, Israels Plads og det kommende Papirøen, ligesom han har sat sit aftryk på Nordhavn, hvor han har stået for ombygningen af den gamle kornsilo og en masterplan for kvarteret. Her mødes de to og debatterer, hvad de mener, der skal til, for at en by er god at leve i.Musik og mellemlandinger i Axel Towers.6. september, kl. 19.30. Pris: 300 kr. plus gebyr.Billet via Ticketmaster.Der er flere gode arrangementer om højhusbyggeri under Golden Days, hvor jeg blandt andet vil benytte muligheden for at komme op i Axel Towers over for Tivoli. Her fortæller tidligere stadsarkitekt Jan Christensen om sit forhold til højhuse i byen.Samtidig optræder de to bands Dødens Trompeter og Fribytterdrømme med numre, der relaterer til livet i hovedstaden. Og så kan man jo håbe på en flot solnedgang over byen.Kampen om København: BZ, Byggeren og borgmestre.10. september, kl. 14-15.30. Mødested: Blågårds Plads. Pris: 100 kr. via billetto.dk Egon Weidekamp var borgmester i »fattig80erne«, og hans tid på posten var præget af konflikter - blandt andet på grund af nedrivningen af den såkaldte »sorte firkants« byggelegeplads. Golden Days har inviteret eks-bz'er Henrik Tud, tidligere byplansborgmester Villy Sigurdssom og museumsleder fra Politimuseet, Frederik Strand, til at guide deltagerne på en på en byvandring i området. Det kunne godt gå hen og blive en yderst interessant eftermiddag for folk, som husker datidens København, og for os andre, der endnu ikke var rykket fra provinsen til hovedstaden.Fake news i Absalons fodspor3. september, kl. 14 - og flere andre tidspunkter.Pis: 100 kr.Turister får de gængse skrøner om Absalon på godt og ondt. Men hvem var Københavns virkelige grundlæggere -og hvordan kom Absalon overhovedet ind i billedet? Camilla Haarby Hansen er arkæolog og tager Golden Days' gæster med et dybere spadestik dybere i hovedstadens historie.Hun lægger ud ved rytterstatuen af Absalon på Højbro Plads og fortæller om alle de seneste fund og en nyere tids opfattelser af de historiske kilder.Fejring: Kjøbenhavns Musikkonservatorium 150 år11. september kl. 19.30. Gratis adgang Det Kongelige Danske Musikkonservatorium er et af verdens ældste. Niels W. Gade grundlagde det for 150 år siden efter inspiration fra vennen Felix Mendelssohns musikskole i Leipzig. Huset fejrer det fine jubilæum ad flere omgange. Et af de spændende arrangementer under Golden Days har klaveret i fokus. Studerende spiller ganske gratis stykker af eksempelvis Gade, J. P. E. Hartmann og fantastiske Carl Nielsen - for alle tre komponister endte deres liv som direktør på stedet.Unik adgang: Carl Jacobsens private villa3. september, kl. 16 - og flere andre tidspunkter.Pris: 100 kr.Mange københavnere kender Carl Jacobsens hus lige ved Valby Langgades begyndelse.Enkelte har måske endda drømt om et hurtigt kig ind i bryggerens victorianske villa med dens stolte historie. Huset har været lukket for offentligheden både før og efter Carlsbergs overtagelse i 1998, men åbnes i anledning af Golden Days. De tre kvarter lange omvisninger finder typisk sted om eftermiddagen og byder på både stukloft, skulpturhave og venetiansk tehus.Herman Bangs KøbenhavnFlere datoer (første gang 3. september). Gratis.Tilmelding på billetto.dk. Mødested: Herman Bang-busten på Sankt Annæ Plads.Med romanen »Stuk« og i andre tekster har Herman Bang skrevet meget præcist om København i en vækst-og brydningstid i slutningen af 1800-tallet. Golden Days byder på flere arrangementer om den danske forfatter, som levede fra 1857 til 1912 og berigede verden med blandt meget andet romanen »Tine« og novellesamlingen »Stille eksistenser«. Bang var kosmopolit - også i København, og byvandringen »På sporet af Herman Bang« fører den interesserede rundt til forskellige Bang-relevante adresser i København og slutter i Folketeateret, hvor teaterhistorikeren Knud Arne Jürgensen fortæller om Bangs København, og skuespilleren Joen Bille læser op af nogle af Bangs tekster.Bryggerens haveGenåbning 2. september kl. 12. Rundvisning kl.13 og 15. Gratis. Tilmelding på billetto.dk Det er med nogen bekymring, man har kunnet følge ombygningen af Carlsberg fra interessant historisk industriområde til en ny bydel, men en dag fjernes hegnene vel, byggematerialet køres væk, og vi må se, om det denne gang bliver en berigelse for København, at et funktionstømt område genopstår som boligområde med indbygget kultur. J. C. Jacobsens fine have på Carlsberg har også mærket de nye tider, men den genåbnes nu i genskabt skikkelse af landskabsarkitekten Kristine Jensen, der selv fortæller om arbejdet med den unikke have ved Bryggerens bolig.Fremtidens infrastruktur6. september kl. 16.30-18.00 hos ENIGMA, Øster Allé 1. Pris 25 kr. Billet via billetto.dk Trafikken er en kampplads. Der er for mange biler til det indre Københavns snævre gader, hvor bilisterne mødes med stadig skrappere parkeringsrestriktioner. På tidspunkter er der også for mange cyklister på én gang, og da ikke alle kører hensynsfuldt, er også de et problem. Samtidig er førerløse biler snart på vej på markedet, og hvad betyder dét for udviklingen af den offentlige trafik? Metroen har allerede nået sit maksimumskapacitet.Hvordan forestiller byplanlæggerne sig fremtidens København? Det fortæller to eksperter om ved et arrangement med titlen »Fra cykler til førerløse droner«.

Husker du Carlsbergs reklamer, der kørte med sloganet »That calls for a Carlsberg«. Nej? Det skal du ikke være ked af, for det er der heller ikke ret mange andre, der kan. Og hvad værre var: Det var der ikke ret mange, der gjorde, da de kørte for få år siden. Kampagnen fik slet ikke den effekt, som daværende Carlsbergboss Jørgen Buhl Rasmussen gik efter. Dengang i 2011 skulle den nye kampagne, der blev præsenteret under store fanfarer, give markant vækst til Carlsberg-mærket. Væksten kom bare ikke.Siden er Buhl skiftet ud med Cees ' t Hart, og der er skiftet grundigt ud direktørgangene i bryggeriet.Sidste år vendte Carlsberg også i Danmark tilbage til de gamle »Probably the best beer in the world« -reklamer, som oprindeligt blev udviklet til bryggeriet af reklamefirmaet Saatchi &amp; Saatchi tilbage i 1973.Sammen med reklamerne fornyer Carlsberg nu mærkets identitet, så den drejer sig om kvalitet, naturlige råvarer og ingredienser og Carlsbergs lange, forskningstunge historie.Carlsberg forsøger på den måde - igen - at revitalisere Carlsberg-mærket.»Vi har ikke været dygtige nok til at fortælle historien om, hvad Carlsberg står for som mærke, og til at udnytte vores lange historie.Det er i den erkendelse, at vi lancerer fremstødet for Carlsberg,« siger Jeppe Boel, brand manager for Carlsberg-mærket i Danmark.»Nu tager vi fat i at tale om selve produktet og ikke om anledningen. Det, regner vi med, vil give en forskel. Hvorfor skal vi så lykkes denne gang? Ja, vi mener, at det handler om at gå efter noget simpelt og noget naturligt, for det er det, som forbrugerne efterspørger, og også det, som Carlsberg er i forvejen,« siger Jeppe Boel med henvisning til »probably« -reklamen.Mere aggressivitet på hjemmebanen Carlsberg-relanceringen kommer som et af svarene på topchef Cees ' t Harts krav om, at Carlsberg skal være mere aggressiv på den danske hjemmebane. Det gælder både Tuborg-og Carlsberg-mærket. Men Carlsberg-mærket er særligt udfordret. I Danmark er Tuborg med 24 pct. markedsandel mere end dobbelt så stor som Carlsberg, der sidste år sad på ni pct. af det danske marked. På tredjepladsen kommer Tuborg Classic med ca. syv pct.»Carlsberg er som selskab havnet i den uheldige situation, at deres hovedmærke ikke klarer sig særligt godt.Det er et kæmpestort problem for dem,« siger aktie analytiker Morten Imsgard, Sydbank.»Konkurrenten Heineken har formået at skabe et Heinekenbrand, der står meget skarpere i alle markeder.Carlsberg derimod opfattes jo som en mainstream-øl i Danmark og andre steder som en discountøl.Det er meget svært at ændre den opfattelse og få mærket til at vokse derfra,« siger Morten Imsgard.Ondt i selvforståelsen »Det gør ondt langt ind i selvforståelsen i Carlsberg, at de har så store problemer med Carlsberg-mærket, og det er derfor, de gang på gang forsøger at gen starte mærket med disse relanceringer, men det har vist sig svært at ændre forbrugernes opfattelse af mærket,« siger Morten Imsgard.Jeppe Boel mener ikke, at det er et problem, at Tuborg er større end Carlsberg.»Carlsberg er navnet på døren, så Carlsberg skal vi altid gøre noget ved og arbejde aktivt med. Globalt set er Carlsberg stadig større på værdi end Tuborg, men i enkelte markeder - herunder i Danmark - er Tuborg større,« siger Jeppe Boel.Ensrettet udtrykI den nye kampagne vil Carlsberg have ensrettet sit udtryk i markedet.»Det er nok slut med neonskilte og papfigurer, der kommer mere træ og kobber og andet, der signalerer noget rustikt og kvalitet,« siger Boel.Målet er at få mærket til at vokse, men Carlsberg vil ikke sætte tal på, hvad det konkrete mål er med kampagnen.»Det handler om at øge vores værdi. Jeg vil langt hellere øge værdien end volumen. Jeg kunne sagtens lange flere øl over disken, hvis jeg ville. Jeg kunne bare sætte prisen ned. Så skulle du se mig tage markedsandele. Men så ville jeg formentlig smide barnet ud med badevandet,« siger Jeppe Boel og tilføjer, at Carlsberg skal fastholde sin plads som nummer to i Danmark. Men risikoen er, at man kannibaliserer fra Tuborg-mærket.»Det ville være utroligt dumt at tage kunderne fra Tuborg. Men Tuborg er et andet segment.Tuborg er fest og musik, mens Carlsberg er mere cafeer, restauranter og madoplevelser,« siger Jeppe Boel.jkon@berlingske.dk Fakta: TIDSLINJECarlsberg-pilsnerens historie1847: Carlsberg af J. C.Jacobsen grundlægges, og første bryg fra Valby tappes 11. november.1904: Carlsberg Pilsner lanceres, og Carlsberg bliver samme år Kgl.Hofleverandør.Carlsberg Pilsner bliver i daglig tale kendt som Hof. 1931: Navnet Hof bliver varemærkeregistreret.1949: Carlsberg Pilsner Anskuelsestavlen med kalorier er fra starten af 1920erne. kommer på ny standardflaske, der i årene 1949-1963 gradvist erstatter de gamle skulderflasker. 1973: »Probably« -konceptet introduceres og følges op af probablykampagnerne i 1980erne. 1987: »Alle kan trænge til en hof« -kampagnen lanceres.1991: »Vores Øl« -kampagnen præsenteres i Danmark.1999: Carlsberg Pilsner lancerer nye plastikflasker - de såkaldte Hof-hunden blev brugt i 1950erne og igen i 1970-80erne (som her). plåk-flasker - som aldrig rigtigt slår an.Ti år senere tages de ud af markedet. 2004: Carlsberg lancerer ny lysegrøn letvægts flaske med Carlsberglogoet præget i flasken. Efter forbrugerprotester fastholdes de mørkegrønne flasker stik mod planen, og den lyse designer flaske droppes efter et år. 2011: Kampagnen »That calls for a Carlsberg« indledes, og en ny, lettere profilflaske præsenteres på ny. Kampagnen flopper, men flasken fastholdes.2016: Carlsberg går tilbage til rødderne, og »Probably« -konceptet genintroduceres.2017: Carlsberg forsøger sig med ny offensiv for Carlsberg Pilsner i Danmark i erkendelse af, at varemærket er presset af bl. a. Tuborg, Heineken og Royal.
Carlsberg-mærket står i stampe og er for længst overhalet af Tuborg. Nu prøver Carlsberg en relancering i Danmark for ikke at tabe yderligere terræn.
Det var i frustration over en afvist bæretilladelse og et årelangt anspændt forhold til politiet, der i december 2016 fik den dengang 27-årige Mikkel Starsø Renard til at affyre et dræbende skud mod den 43-årige politibetjent Jesper Jul ved politigården i Albertslund.Det fortalte Mikkel Starsø Renard, da ankesagen om drabet på Jesper Jul begyndte ved Østre Landsret mandag.»Jeg var frustreret over afslaget på min bæretilladelse (tilladelse til at transportere et våben fra et sted til et andet, red). Jeg var bitter over mange ting. Bæretilladelsen og de episoder, jeg har haftmed politiet. De var provokerende til fodboldkampe,« sagde han fra sin plads i midten af sal 3 tæt opdækket af to bevæbnede betjente med skudsikre veste.Vendte sig om inden skuddet Det var 6. december 2016, at danskerne vågnede op til en både rystende og noget usædvanlig nyhed: En dansk politibetjent svævede mellem liv og død, efter han var blevet skudt i hovedet, mens han var på vagt. Betjenten var den 43-årige hundefører Jesper Jul, som klokken 8.15 om morgenen netop havde lukket sin hund ind i patruljevognen, da han vendte sig om, mødte Mikkel Starsøe Renards blik og blev skudt.»Jeg er chokeret over, at han vender sig om. Han kigger på mig, og der går ikke lang tid, før jeg skyder.Da han falder om, er jeg overrasket, fordi det vil han ikke gøre, hvis jeg havde ramt ham i brystet,« fortæller Mikkel Starsø Renard, inden anklager Dorthe Vejsig spørger ham, hvorfor han skulle stå godt seks meter fra Jesper Jul, da han affyrede skuddet.' Vil ikke dræbe ham' »Jeg gik tættere på ham, så jeg kunne ramme ham i ryggen, så han ikke dør af det. Jeg vil skade ham, jeg vil ikke dræbe ham,« lyder svaret.Tidligere har Mikkel Starsø Renard forklaret via sin advokat, at han havde til hensigt at ramme betjenten i ryggen eller brystet, fordi han vidste, at politiet som resultat af den øgede terrortrussel mod Danmark gik med skudsikre veste.Han mente derfor ikke, at der var tale om forsøg på manddrab, men derimod grov vold med døden til følge. Derfor ankede han også den forvaringsdom, som han blev idømt ved byretten i Glostrup i 2017.Tog våben med hjem Dagen før drabet på 43-årige Jesper Jul var Mikkel Starsø Renard til træning i den skytteklub, som han gik i.Da han forlod stedet, tog han sit våben med, fordi der ifølge ham ikke var nogen at aflevere våbnet til.Umiddelbart efter opdagede vagten i skytteklubben, at Mikkel Starsø Renards våben manglede. Han tog straks kontakt til ham og indtalte flere beskeder på telefonsvareren.Senere kontaktede han også moderen.Hun forsøgte ligeledes at få fat på Mikkel Starsøe Renard, men han besvarede ingen af opkaldene.Stresset »Jeg tænkte, at det var noget lort det her. Jeg kan ikke gå hjem, fordi min mor og lillebror er hjemme.Jeg ved ikke, hvorfor jeg ikke går tilbage og afleverer pistolen. Jeg vil væk fra hele situationen, og jeg tager ind mod København, hvor jeg vil lægge pistolen ved Station City.Jeg vil skubbe den ind under døren, men det kan jeg ikke,« siger han om timerne inden, Jesper Jul blev dræbt og tilføjer: »Jeg var stresset over situationen.« Kort efter tog han toget til Glostrup Station, hvor han tilbragte natten i en park, mens han ifølge ham selv bebrejdede politiet for at være skyld i hans situation - den afviste bæretilladelse, politiets provokerende adfærd og ikke mindst et system, der ifølge ham havde svigtet hans mor efter en bilulykke.»Men jeg er ked af det, der er sket.At manden ikke er her længere. Jeg fik oplyst, at han havde børn, og at han snart skulle giftes med sin kæreste.Jeg er også ked af, at hans mor og far har mistet deres søn,« siger han.sboa@bt.dk Fakta: FAKTA 14 POLITIDRAB I DANMARKSiden 1945 har 14 danske betjente mistet livet i tjeneste. Der var 21 år mellem drabet på Jesper Jul og Morten Mortensen, der blev skudt og dræbt i 1995.19. september 1945 Den 28-årige kriminalbetjent Eiler Lindvang bliver skudt og dræbt, da han vil anholde en indbrudstyv i en lejlighed i Valby.8. august 1950 Den 59-årige overbetjent Harry W. E.Hansen dræbes lidt uden for Randers, da han standser en 23-årig for ikke at have lys på cyklen.18. september 1965 Palle Sørensen bliver stoppet efter en række indbrud. Han dræber de første to betjente og kører videre. Senere dræber han yderligere to betjente, der stopper ham.6. juli 1971 Den 36-årige kriminalbetjent Arne Petersen bliver dræbt af en 21-årig mand i forbindelse med en fogedsag på Djursland. 3. marts 1975 Den 30-årige kriminalbetjent Kurt Bjarne Jensen bliver stukket ihjel på vej hjem fra tjeneste nær sin bopæl på Christianshavn. Gerningsmanden er en 28-årig mand.31. august 1985 Reservebetjent Ulrik Kristoffersen bliver skudt og dræbt af en bådtyv i Frederikshåb på Grønland.31. oktober 1987 Den 25-årige politibetjent Steen Kleist bliver stukket i halsen af en 30-årig iraker, da han vil blande sig i noget værtshusballade. Han dør af blodtab.3. november 1988 Jesper Egtved Hansen, 22-årig politibetjent, dræbes af Blekingegadebanden, da de begår røveri mod et postkontor i København.22. december 1994 Betjenten Morten Ulrik Jørgensen bliver dræbt, da han vil stoppe to biltyve i Hellerup. Han bliver fanget af bildøren, da den brager ind i et træ, og slæbt flere meter.16. juni 1995 Motorcykelbetjenten Morten Mortensen bliver skudt og dræbt, da han rykker ud til et bankrøveri i Århus. En 32-årig mand blev dømt for mordet.6. december 2016 Den 43-årige hundefører Jesper Jul bliver skudt i hovedet foran politigården i Albertslund. Han dør dagen efter af sine kvæstelser.KILDER: DR. DK OG POLITI. DK.
Mikkel Starsø Renard mener, at politiet var skyld i den situation, der førte til, at han skød hundeføreren Jesper Jul og har anket sin forvaringsdom ANKESAG.
I disse augustdage er en masse små børn begyndt på et helt nyt kapitel i deres liv - deres skolegang. De er tyvstartet ved at gå i den SFO, der hører til den skole, de skal gå på. Det er en meget stor omvæltning for de seksårige. Alt er nyt! Den første skoledag er en stor dag! Børnene er meget forventningsfulde, men også lidt bekymrede. De ser med spænding frem til, at de nu skal lære noget. Nogle af dem regner med, at de kan læse efter et par dage! De er nysgerrige og videbegærlige.Deres forældre har - forhåbentlig - »talt skolen op«, så de er stolte over, at de nu endelig skal i skole! De fleste mennesker kan huske noget fra deres første dag eller første tid i skolen. Selv husker jeg indmeldelsen tydeligst, måske mest fordi jeg blev ret skuffet. Jeg boede i Valby og skulle begynde på den lokale skole, Lykkebo. Pudsigt nok blev jeg selv lærer der.Jeg havde hørt de voksne tale om, at man skulle »males« indja, sådan hørte jeg det.Min kære far og jeg gik hen til skolen. Jeg husker ikke, hvad der blev sagt. Men da vi gik ud fra inspektørens kontor, var jeg ret utilfreds. Han havde ikke malet et stort kryds på min ryg, som jeg havde forventet.Alle mine legekammerater skulle jo kunne se, at jeg nu var malet ind i skolen! Jeg husker tydeligt mine egne børns første skoledage på Vanløse Skole, hvor der var en skoleleder, der formåede at gøre dagen fin og festlig.Nu er mit ældste barnebarn begyndt i skole, og hun fik også en fin start. Hun var stolt og glad, men holdt alligevel sin far hårdt i hånden. Da skolederen spurgte flokken af seksårige, hvad de havde i deres fine skoletasker, svarede pigen med oprakt hånd kækt: »Lektier!« Så er man godt i gang.Et absolut højdepunktDe fleste børn er klar til skolestarten, men vi har fået en gruppe børn, der er blevet så »curlede«, at de har svært ved at tilsidesætte deres egne behov og vente på andre, at det bliver ganske anstrengende for pædagoger og lærere. Curling-forældrene har vænnet deres børn til, at de altid er først, og dermed gjort dem en bjørnetjeneste i forhold til at kunne indgå i et fællesskab.Der bliver gjort et stort og flot arbejde ude i vores børnehaver for netop at socialisere de små, men det er ikke nok. Forældrene har ansvaret.Jeg håber, at det kan rettes op, mest for børnenes egen skyld, da uafrettede børn er utålelige for deres omgivelser. Jeg ønsker det naturligvis også for skolerne, så arbejdet der kan foregå, som det skal. Børnene skal lære en masse, og det kræver ro og retning.Deres opførsel skal derfor være sådan, at indlæring kan lade sig gøre: de skal kunne lytte, tie og vente på deres tur.Som skoleleder har jeg altid oplevet første skoledag for 0-klasserne som et af årets absolutte højdepunkter. Sammen med mine dedikerede medarbejdere stod jeg foran 70 til 100 små, nye elever i den fint pyntede gymnastiksal. De havde deres forældre med, så der var fyldt godt op. Enkelte børn havde endda deres mormor eller farmor med.Stemningen var altid spændt og forventningsfuld.De fleste seksårige har tabt deres fortænder, og det ser så sødt ud. Nogle børn var noget beklemte, andre havde mere overskud, men alle fornemmede, at det her var en stor dag.Vi havde en tradition med at få både børn og voksne til at synge med på en lille hjemmestrikket ekkosang. Det løsnede stemningen, og humøret steg. Så kaldte jeg børnene op ét efter ét. Der var altid et par stykker, der helst ville have mor eller far med op, og det var ok. Når klassen var samlet, blev de til klaverspil sendt ud af salen for at være sammen med deres børnehaveklasseledere i deres eget klasselokale.Far og mor stødte til senere, efter at jeg havde holdt et ultrakort første forældremøde med dem.Et år oplevede jeg en sød situation undervejs i denne seance. Jeg havde lige kaldt en helt sort dreng op. Han og hans familie kom fra Vestafrika. Lige foran ham i rækken stod en pige med meget lyst, langt hår. Jeg hørte drengen hviske til pigen: »Må jeg gerne røre dit hår?« Hun vendte sig og hviskede ja. Han rørte lige så forsigtigt ved det fine, sommerhvide hår. Dejlig kontakt allerførste dag!.Alle fortjener en udbytterig skolegangMit fromme ønske er, at skolerne lever op til alle disse dejlige små børns tårnhøje forventninger.Der skal være klare rammer, god orden og en hjertelig tone omkring de nye elever.Hvert eneste barn fortjener en god og udbytterig skolegang, hvor alt sættes ind på den ambition.Læring skal veksle med leg og bevægelse.Men der skal også stilles krav, allerede fra begyndelsen. Børn skal lære at gøre sig umage, også med deres tegninger, og ikke bare roses for alt, hvad de gør. Forældrene skal bakke skolen op og naturligvis deltage i de arrangementer, de indkaldes til.Desuden ønsker jeg, at flere igen vil vælge folkeskolen. Børn skal gå i skole, hvor de bor, og være en del af det lokale fællesskab, synes jeg.Men folkeskolen skal live op. Og leve op til de mange høje forventninger. God skolestart! Lise Egholm er forfatter og tidligere skoleleder.Børnene skal lære en masse, og det kræver ro og retning. Deres opførsel skal derfor være sådan, at indlæring kan lade sig gøre.
Perspektiv.
Hvorfor skulle Kenneth Emil Petersen egentlig ikke være målmand, som hans far var, og som storebror Christian blev? OB-anføreren griner og driller, når han giver svaret: »Jeg var nok for normal til at blive målmand. Målmænd er vist lidt ' anderledes'. Og jeg følte, at jeg var bedre til at sparke til bolden end at tage den op i hænderne, og syntes, at det var mere sejt at være markspiller« I søndags spillede Kenneth Emil Petersen træningskamp med OB mod HB Køge på stadion i Herfølge, hvor han debuterede - for Herfølge - som superligaspiller i 2004. Da boede han i Køge, ikke langt fra familiens ' hovedkvarter' ved Solrød.På tribunen på det solbeskinnede stadion sad, selvfølgelig, Palle Petersen og hustruen Gitte. Kenneth Emils forældre har altid trofast fulgt sønnerne på fodboldbanerne.Christian Emil Petersen, der var målmand i bl. a. Herfølge og Roskilde og ligesom faderen har været målmandstræner, har nu forladt fodbolden.»Min bror og jeg var som drenge meget ude på de forskellige stadioner og træningsbaner, når vores far var i kamp eller til træning. Og vi spillede en masse selv.Men det var ikke sådan, at de pressede os eller skubbede os frem. Der blev ikke stillet forventninger til, at vi skulle blive til noget stort på fodboldbanen«, husker Kenneth Emil Petersen.»Jeg er lige ved at sige, at min far og mor var ligeglade med, om vi havde foretrukket at dyrke ballet eller andre sportsgrene.Det vigtigste for dem var, at vi var glade for det, vi valgte«. Kenneth Emil Petersen spillede også i Ølstykke, inden han flyttede til Jylland og blev professionel i AC Horsens. I 2009 hentede AaB ham til Aalborg, som han forlod sidste år og flyttede til Odense.»Kent Nielsen var træner for mig i AC Horsens og i AaB. Han er dygtig, og at han var blevet OB's træner, var da en del af grunden til, at jeg lavede en treårig kontrakt«, forklarer Kenneth Emil Petersen.»Jeg vil være 34 og et halvt, når kontrakten løber ud. Om jeg kan eller skal fortsætte lidt endnu i topfodbold, må tiden vise.Kroppen og benene skal jo snakke med, når beslutningen skal tages. Lige nu nyder jeg endnu mere end før at kunne leve af det, jeg allerhelst vil, spille fodbold«. »Lige siden Herfølge gav mig et buskort, så jeg kunne komme gratis til træning og kampe, voksede drengedrømmen om at blive professionel. Den blev til virkelighed. Jeg tænker endnu ikke så meget på, hvordan det vil være, når jeg har spillet færdig. Men jeg kan godt forstå, at nogle spillere kan ryge ind i et tomrum«. »Jeg sigter efter at kunne fortsætte i branchen, som har været så væsentlig en del af mit liv. Jeg har et stort netværk og føler mig vellidt rundtomkring, så jeg håber og tror, jeg kan blive i fodbold«.Faderen var et plankeværk i måletPalle Petersen, der fik tilnavnet ' Plankeværk' efter en kamp mod Brøndby, hvor han lavede mirakelredninger på stribe for B 1903, startede med at spille for Fremad Valby og AB. Da B 1903 og KB blev til FC København, tog han plads i målet og var med til at vinde FCK's første mesterskab.Mange husker nok hans pragtpræstation på Olympiastadion i München, hvor B 1903 var under hård beskydning, men slap med et lille nederlag, så Gentofte-holdet vandt sammenlagt over Bayern Münchens favoritter i Uefa Cuppen.»Det er rart, at mine forældre kommer ud og ser mange af mine kampe«, siger Kenneth Emil Petersen. »Men min far holder sig altid lidt i baggrunden, og det er ikke sådan, at han kritiserer eller blander sig meget i mit spil. Jeg spørger ham af og til til råds, og han ved godt, hvordan jeg tænker og har det efter kampene«. »Hvis vi har tabt, er jeg sur. Det var han også, da han spillede. Der var bomstille i bilen hjemad efter et nederlag. Vi er begge lige dårlige tabere«. Ligesom faderen har Kenneth Emil Petersen fået hængt en mesterskabsmedalje om halsen. Det var i 2014, hvor AaB'erne spillede en fantastisk sæson, som den erfarne forsvarer så rigtigt siger det.»Den sæson var højdepunktet i min karriere. Det var lidt ' vanvittigt'. Aalborg bakkede os op, der var glæde og begejstring, fansene var på toppen, og vi spillede flot fodbold. Men det var så også i den sæson, jeg oplevede en af de største skuffelser.På grund af en skade var jeg ikke med, da vi slog FCK i pokalfinalen i Parken i en forrygende kamp«.»Vi var bare ikke dygtige nok i OB«Den første sæson i OB forløb ikke, som Kenneth Emil Petersen havde håbet på.Målsætningen om at komme i top-6 glippede.Forklaringen? »Vi var bare ikke dygtige nok. De andre var bedre end os. Det var hårdt for os spillere, for klubben og for fansene. Men vi må se sådan på det, mener jeg, at de unge spillere har fået flere hår på brystet og lært noget, og det har vi andre også. Jeg synes, at truppen nu er god nok til, at vi denne gang kommer med i slutspillet om medaljer og europapladserne. Det er godt, at vi har fået en målfarlig erfaren mand som Nicklas Helenius ind i truppen«. Palle Petersen har sagt, at sønnerne har arvet hans temperament. Kenneth Emil Petersen erkender, at han har fået for mange røde kort i karrieren, for nogle af dem var ' dumme'. Han starter den nye sæson i karantæne og må nøjes med at være tilskuer, når OB i første superligarunde spiller i Farum mod FC Nordsjælland.soeren.olsen@pol.dk Fakta: HISTORIERNE I fædrenes fodsporOp til sæsonstarten i Superligaen taler vi med en far, der har spillet i den bedste fodboldrække og har en søn, der gør det nu. Med en superligadommer, hvis far har dømt i Superligaen. Og med en cheftræner, hvis far også har været superligacheftræner. I dag: OB-anfører Kenneth Emil Petersen og hans far, Palle Petersen. Kenneth Emil er blevet dansk mester med AaB.Palle Petersen vandt DM-guld med FC København.
SUPERLIGAEN Kenneth Emil Petersen er lige så dårlig en taber som sin far. Nu ser OB's anfører frem til en top-6-placering.
Du er dagen, du er vejen, du er drøm og poesi du er badesøen, som jeg svømmer i, når jeg har fri Du er frihed, du er fængsel, du er kærlighed og længsel du er glædens, du er vredens grund du er alting, Albertslund.Vers fra ' Albertslund-sangen' transskriberet fra muren i fodgængertunnel ved Albertslund Station.S om mange andre familier, der længtes efter lys, luft og grønne plæner, flyttede mine forældre, min storebror og storesøster og yours truly ud i et funklende nyt byggeri i Maglekær i Rødovre i midten af 1950' erne.Det bestod af en række fireetagers, hvide boligblokke med store plæner, lunde med tætte, saftige piletræer og legepladser imellem.For mig var det Arkadien. På grænsen mellem noget stort og sjældent set: København - og landet.Avedøre Havnevej var dengang en landevej med to spor, som man uden særlige problemer kunne navigere på på sin cykel (brugt og købt til at vokse med i mange år).Nede ved banen var der marker og køer, og på de længste, vovelige cykelekspeditioner nåede man undertiden ned til Brøndbyøster - og så var man vitterligt langt hjemmefra.Som sagt var København blot en abstraktion.Der var ingen tvingende grunde til at tage derind, så det gjorde vi heller ikke. Verden var Gården, i lidt større forstand Maglekær og på erkendelsens ydergrænse var der Solkær, Nørrekær, Agerkær, Ruskær og Vestbadet, hvor man lærte at svømme.Man kastede sten efter drengene fra de omgivende kær, og der var et kompromisløst territorialt had kærene imellem uden nogen som helst oprindelse eller grund.OM VINTEREN VAR der sne i mængder, der muliggjorde swan dives ned i driverne fra altanerne på første sal, og om sommeren var der lange, lange dage og myg. Man var aldrig hjemme.Man provianterede ved, at ens mor smed en dobbelt rundtenom fedtemad ned fra tredje sal indpakket i pergamentpapir eller et kræmmerhus havregryn med sukker, også i pergamentpapir, som man rev et lille hul i og spiste i frugale mundfulde, der kunne vare en eftermiddag.Der var spillemænd og skærslibere i gården, som man kastede mønter ned til - efter først at have opvarmet dem over en tændstik - hvorefter man modtog deres rasende eder i sikkerhed bag lukkede vinduer.Man vidste bare, at man ikke måtte tegne hagekors med sit kridt på sandkassen eller garagerne, fordi jetflyene højt oppe under himlen med sikkerhed ville se dem og kaste bomber. Valby Gasværk sprang i luften i september 1964, og alle vinduerne blev trykket ind af eksplosionen, der afstedkom den højeste lyd, nogen nogensinde havde hørt. Senere brændte slikfabrikken oppe på Tårnvej, og ens storebror kom hjem med kilovis af kun let forkullet slik - hvilket var himmerige.Man lærte at dirke hængelåse op med et søm, brænde celluloid af cykelstyr med et brændglas, tømme en sparegris ved hjælp af et knivsblad, overtale Kajs fireårige lillebror til at vise én sit numsehul og andre nyttige færdigheder - som jeg dog ikke har haft brug for siden.SÅ BLEV MAN større og flyttede - og flyttede igen og igen og endte på Jagtvej på Nørrebro, på Frederiksberg, i Viktoriagade på Vesterbro, og alting blev vendt på hovedet.Nu var det Vestegnen, der blev en abstraktion, og København, der blev virkeligheden.Byfornyelsen af brokvartererne i 80' erne og 90' erne blev samtidig en beboerfornyelse.Almindelige mennesker flyttede ud til Vestegnen, og yuppierne flyttede ind. Min dygtige papsøn har lige købt en ejerlejlighed lidt større end en fladskærm på Christianshavn til 2,7 millioner. Det er vist problemet i en nøddeskal.Når man læser morgenaviserne, får man undertiden fornemmelsen af, at alt uden for Ironman-ruterne ikke rigtig eksisterer for københavnerne. Vestegnen er noget, man skal igennem for at komme bort. Avedøre Havnevej er i dag et sekssporet monster.Vestegnen blev skamferet og opskåret af motortrafikveje. De fleste sociale problemer fra København blev eksporteret vestpå - og derpå glemt i årtier.Men Vestegnen lever og ånder. Der bor omkring 250.000 mennesker i Rødovre, Hvidovre, Vallensbæk, Brøndbyerne, Albertslund, Glostrup og Herlev. De fleste af dem elsker at bo der: Der er kort afstand mellem rådhus og beboere, der er masser af fredelige parcelhuskvarterer med huse, der kan købes af sygeplejersker, sekretærer, politifolk og skolelærere.Man kender borgmesteren.Der er gode skoler og fine biblioteker.Der er fanatisk opbakning til sportsklubberne, og med den planlagte letbane tages presset forhåbentlig af indfaldsvejene.Der er tolerance og højt til loftet. Man kan gå ned i sin lokale Emmerys i sine slaskede jogge-bukser (nå nej, der er ingen Emmerys).Der er selvfølgelig også segmentering, fragmentering og ghettodannelser og masser af sociale problemer, men der er også en solid middelklasse - der vil deres by og kommune.Der er fællesskab, og fællesskab er tryghed. Der er faktisk en del at lære af Vestegnen, folkens. Prøv at kigge forbi.Min dygtige papsøn har lige købt en ejerlejlighed lidt større end en fladskærm på Christianshavn til 2,7 millioner.Fakta: BLÅ BOGSteffen JacobsenFødt 1956. Er speciallæge, overlæge, dr. med. og forfatter.Han fik sit gennembrud som krimiforfatter med ' Trofæ' (2013) og ' Gengældelsen' (2014).Hans seneste bog, ' Enhjørningen', udkom på People's Press i 2016.Steffen Jacobsen er blandt de skønlitterære forfattere, som skriver fast på denne plads.
Skrivepulten Mange opfatter Københavns Vestegn som et område, man bare skal igennem for at komme bort. Men der er faktisk en del, vi kan lære af Vestegnen.
Det seneste år er det blevet mere utrygt at bo og færdes i flere københavnske bydele. Det fremgår af Københavns Kommunes tryghedsundersøgelse 2017, som 3.041 repræsentativt udvalgte københavnere har deltaget i.I undersøgelsen er borgerne blevet spurgt om, hvordan de oplever trygheden i eget nabolag.S ammenlignet med resultaterne af tryghedsundersøgelsen i 2016 er der sket en stigning i andelen af utrygge københavnere.I fem ud af byens i alt 13 bydele er flere end 10 procent af borgerne utrygge. V ærst står det til i Bispebjerg, hvor op mod hver femte (18 procent ) ikke føler sig trygge. I Amager Vest er 15 procent af de deltagende borgere ifølge undersøgelsen utrygge, mens det samme tal for Valby og Brønshøj-Husum er på 13 procent. På Indre Nørrebro oplever 11 procent af de adspurgte utryghed i hverdagen. I 2016 var det kun to københavnske bydele, som ifølge undersøgelsen havde flere end ti procent utrygge borgere - Ydre Nørrebro med 14 procent samt Bispebjerg med 12 procent.Især er a ften-og nattetimerne ubehagelige, vurderer københavnerne i undersøgelsen - følelsen af ikke at føle sig tryg efter mørkets frembrud er steget i 11 ud af 13 bydele fra 2016 til 2017.Det er især borgere på Vestamager, som oplever, at området det seneste år er blevet et mindre trygt sted at opholde sig i. I tryghedsundersøgelsen fra 2016 var kun tre procent af områdets borgere utrygge, mens tallet nu er 15 procent. Der er tale om en stigning, som formanden for Amager Vest Lokaludvalg, André Just Vedgren (R), kalder »voldsom«. Han peger på begivenheder i to områder af Amager Vest-bydelen, som kan have medvirket til den stigende utryghed. »På Islands Brygge har der været nogle kon-flikter i havneparken, som politiet ikke er mødt op til i tide. Der har også været episoder med bande r, og det er nyt på Islands Brygge, som hidtil har været et område, hvor man kom for at slappe af, og hvor det største problem har været høj musik og manglende oprydning,« siger André Just Vedgren.Lokaludvalgspolitikeren peger også på skyderier som en mulig forklaring: »Den ene bande holder til ved Holmbladsgade, den anden ved Urbanplanen. Når de keder sig, kører de tilsyneladende til hinandens bydel og affyrer skud, hvorefter den beskudte bande efterfølgende kommer på visit og gør det samme. Det får de sikkert en masse sjov ud af, men det er ikke med til at skabe tryghed i Amager Vest.« André Just Vedgren er ikke selv utryg i Amager Vest - heller ikke i nattetimerne - hvilket ifølge undersøgelsen er tilfældet for 26 procent af bydelens beboere: »Jeg kører igennem Urbanplanen om aftenen og krydser Amager Fælled dag og nat og har på intet tidspunkt følt mig utryg. Men jeg har stor forståelse for, at nogle føler sig utrygge.« André Just Vedgren vil nu se nærmere på, hvor skoen trykker: »Mange tør ikke færdes i Urbanplanen, fordi de tror, at man bliver slået ned, eller at banderne skyder henover hækkene. Sådan oplever vi, der bor i nærheden, ikke området i hverdagen.Derfor skal vi finde ud af, om der er tale om et reelt problem, eller om borgerne er utrygge, fordi de ikke er klar over, at der ikke er noget at være bange for.«.»Stærkt bekymrende« undersøgelseI tryghedsundersøgelsen for 2017 har knap halvdelen af respondenterne, 46 procent svaret, at der er sket noget i det forgangne år, som har påvirket dem til at tænke mere over, hvor og hvornår det er trygt at færdes. Her fylder kriminelle hændelser mest (28 procent) og personlige oplevelser (26 procent) næstmest.Medlem af Borgerrepræsentationen for Venstre Caroline Stage bor i Sigynsgade på Nørrebro.I tirsdags var hun til beboermøde, hvor 70 var mødt op - utrygge over den drejning, udviklingen i området har taget.»Vi har i Sigynsgade den seneste tid oplevet en markant stigning i støjniveauet og en massiv stigning i antallet af personer på gaden.Sigynsgade er en gade, som en bande mener er deres, så hver dag står på ildspåsættelser, på at larme og på at køre ræs. Det er uholdbart for os og for forældre, som ikke tør lade børn færdes på egen hånd,« siger Caroline Stage.Venstre-politikeren finder resultatet af trygheds undersøgelsen »stærkt bekymrende« : »Man skal kunne færdes i København i dag -og nattetimer uden at frygte, at man bliver overfaldet eller får stjålet sine ejendele. Vi har en stigende utryghed, som vi politikere må prøve at komme til livs hurtigt.« Overborgmester Frank Jensen (S) vurderer, at den stigende utryghed i København kan tilskrives bandernes tilstedeværelse : »2016 har været et år med mange rocker-og bandeskyderier. Det skaber utryghed og er helt uacceptabelt. Langt de fleste københavnere er fortsat trygge, men utrygheden er steget, og den stiger mest i nogle bestemte områder.Den udvikling skal vi vende. Der skal være trygt overalt i København,« siger Frank Jensen i et skriftligt svar til Berlingske.Overborgmesteren mener, at løsningen er at øge presset på banderne ved at samarbejde med blandt andet politiet.I 2016 blev der i hele København anmeldt 48.897 tilfælde af borgervendt kriminalitet, svarende til 82,7 anmeldelser pr. 1.000 indbyggere.Det er flere, end tilfældet var i 2014 (78,2 anmeldelser pr. 1.000 indbyggere) og i 2015 (72,5 anmeldelser pr. 1.000 indbyggere).Det var ikke været muligt at få en kommentar fra Københavns Politi inden avisens deadline.perd@berlingske.dk Man skal kunne færdes i København i dagog nattetimer uden at frygte, at man bliver overfaldet eller får stjålet sine ejendele. Vi har en stigende utryghed, som vi politikere må prøve at komme til livs hurtigt.Caroline Stage, medlem af Københavns Borgerrepræsentation (V).
Utrygheden blandt borgere i København er det seneste år steget, viser tryghedsundersøgelsen for 2017. Især føler borgere i Bispebjerg og på Vestamager sig ifølge undersøgelsen mindre trygge i dag, end de gjorde for et år siden.
Midlertidige åndehuller med kreative indflyttere. Vi kender opskriften fra Papirøen, Prags Boulevard, Grønttorvet i Valby og ikke mindst Carlsberg, der efterhånden er ved at være rømmet igen til fordel for studerende og byggekraner.Nu har Danica Ejendomme sammen med Hotel Posthuset CPH, der har købt Postgrunden, meldt sig ind i legen og taget det tomme og trøstesløse parkeringslandskab bag Hovedbanegården i brug og bruger arealet til en kulørt containerby.Her på PostBox, som stedet hedder sommeren over og frem til efterårsferien, kan man smage insekter, købe keramik, deltage i kartoffeltrykworkshops, spille petanque eller gynge med udsigt til en humlehave i tredje sals højde.Eller bare drikke en Aperol Spritz og spise popcorn med barbecuesmag. Det er ret fint og urbant cool.For det er skægt at besøge lommer af byen, man aldrig har betrådt før, og taktikken med at give københavnerne lidt ejerskab og et kig ind bag kulissen, før byudviklingen går i gang, har effekt.Postgrunden bliver en del af vores ordforråd, og dermed har den kommende bydel med cykelstrøg, pladser, gangbroer og parkelementer allerede vundet en halv sejr. Ja, det er win-win.For lidt til de forkæledeMen nu til mad og drikke. Og her halter det noget. Udbuddet i den lille kulisseby med små kulørte vimpler og legeplads er for smalt. Det er indbydende med baren La vie en rosé, der har roséflaskerne dekorativt arrangeret på disken side om side med strålende blomsterbuketter, og det er lækkert, at man i en anden containerbar kan få et glas bobler til 60 eller en Dark ' n' Stormy til 70. Men hvor er den gode kaffe? Den håndbryggede øl? De spændende madboder? Københavnerne er et forkælet folkefærd, der er vant til friskristet, nykværnet og perfekt brygget kaffe på snart sagt hvert gadehjørne, øl er noget, vi bestiller fra mikrobryggere, der overrasker med vilde smagsoplevelser, og streetfood af høj kvalitet er hverdagskost. Men det må man kigge langt efter på PostBox. Stedets eneste rigtige spisested er Øl &amp; Kød, der tidligere har holdt til på Carlsberggrunden.Og den er tiden altså løbet fra. I 2017 skal grøntsagerne helst veje mere end kødet på tallerkenen. Også selv om en grilltallerken bød på udmærket og mør kylling, svin og oksekød. Det var bare virkelig altmodisch. De mange proteiner blev blot garneret med lidt alibigrønt i form af kimchi, en ordentlig dusk koriander og kolde, kedelige pastakonkylier.Og så kan det også undre, at når nu hele pladsen er indrettet familievenligt og løbende inviterer til børneworkshops, hvorfor er der så ikke særlige tilbud til de små? Da mine medbragte børn var færdige med at lave batterier ud af kartofler og kartoffeltryk på poser, kunne de vælge mellem en is eller en sodavand.En god is fra Hansens, bevares.Men udvalget er altså for smalt.Fakta: # URBANCHILL # KØDOVERDOSE # BØRNEHJØRNE # HUMLEHAVE # ROSÉBARHipnessfaktorDer står erfarne folk bag sommerlegen PostBox, det mærker man. Sjove selvbyggermøbler, et kurateret udvalg af butikker og gallerier, lidt kant med insektsnacks og events med jazz og dj's, loppemarkeder og kreative workshops trækker københavnske firstmovers til i flok. Men standardøl fra Carlsberg er decideret uhipt, og bjerge af kød med alibigrønt skuffer.Billig vs. dyrSkal du køles ned uden at tømme portemonnæen, så snup en ispind fra Hansen til 20 kroner og nyd den perfekte kombination af vanilje og syrligt ananasovertræk.Hvis du til gengæld er klar til at smide et par sedler eller tre på disken, så bestil en flaske kølig rosé, smid dig i en hængekøje og nyd den chillede storbyvibe på den midlertidige adresse.DommenPostBox inviterer til, at man dingler lidt rundt i solen med en kølig drink, og stedet er sjovt indrettet, så man bliver smittet med legesyge, kaster sig ud i at trille kugler, klatre, gynge eller tegne med kridt. Det er en fin, familievenlig og midlertidig oase midt i byen. Men spis hjemmefra - og har du børn med, så tag en banan med i rygsækken.KALENDEROplev på PostBoxFredag 2. juni: Havana Lounge med fyraften-salsa fra 17-22, hvor både begyndere og øvede er velkomne. Gratis. Lørdag 3. juni: Workshop ' Dyr a la Gaudi' 11.30-14.30: KUNSTi HÆNDER inviterer børn i alle aldre til at arbejde med papirmosaik i stil med den spanske arkitekt Antoni Gaudi. Pris 25 kr. Samme dag kl.11-17 er der også gratis grafitti-og street art workshop med Urban Roots. Søndag 4. juni: Design dit eget skattekort 11.30-14.30. Slip din indre pirat løs og lav skattekort på særligt gammelt papir.Gratis. Torsdag 8. juni: Back To The Future Sounds x Manna Thursdays. Der er musik, design, kunst og gratis whiskeydrinks den første time. Musikken står Dee Brown, Amanda Yo Baun og Josefine Amalie Winding for. PostBox åbningstider: Torsdag-fredag 14-22, lørdag 11-22 samt søndag 11-20 (butikkerne lukker kl. 18) Se flere events på: WWW facebook.com/pg/postbox2017/events.
PostBox er en nyåbnet sommerlig oase og indbyder til leg og afslapning med kølige drinks. Men spis hjemmefra.
Kom så. Rigtig godt. Prøv med indersiden næste gang. Flot«. 15 hvepselignede drenge i gulstribede trøjer i 7-8-års-alderen hvirvler rundt på kunstgræsset mellem Peter Bangsvej og Roskildevej, vest for Valby Bakke til torsdagstræning i forårssolen.De to børnetrænere Morten Dines Johansen og Steen Løgstrup Nielsen, som begge er fædre til drenge på holdet, fodrer drengene med bløde indlæg, som ungerne med stor begejstring fyrer i retning af målet. Uanset træfsikkerhed jubles der.Morten Dines Johansen og Steen Løgstrup Nielsen er trænere, fordi det var den eneste måde, de kunne komme uden om den årelange venteliste på og få en plads til deres sønner i en af områdets mest velrenommerede fodboldklubber.»Jeg gjorde det for min søns skyld. I det øjeblik, når min søn stopper, stopper jeg også som træner. Men når det er sagt, så synes jeg da, det er rigtig sjovt at være træner, når jeg nu alligevel skulle være her hver torsdag. Samtidig kommer syv drenge fra den samme skole på Frederiksberg, så det betyder jo også noget socialt«, forklarer Steen Løgstrup Nielsen.Ikke bare han og Morten Dines Johansen, men også andre forældre er meget aktive på facebookgruppen med ros og kommentarer, samkørsel og kage til kampene.»Men når det er sagt, så har jeg da nok ikke den samhørighed med klubben, som man havde i gamle dage«, forklarer Steen Løgstrup Nielsen.Hævet over dramaetDe små hvepse i de store trøjer er nu blevet delt ind i hold. Halvdelen har fået røde veste ud over de gule striber, og nu er der kamp. Nu er det alvor. Og da det hurtigt står 0-2 til de røde, er de gule ved at få en kollektiv nedsmeltning. Lárus, der er Steen Løgstrup Nielsens søn, går på en modig enmandsmission. Laver et langt frækt træk. Er alene med målmanden. Og ender i en frygtelig eneulykke.Som for det utrænede øje godt kunne ligne, at han ramte forbi bolden og snublede.Men alle de gule kræver højlydt straffespark. Og far må ind og trøste.Hævet over dramaet mellem de gule og de røde på 1. sal i det grå klubhus sidder Frederiksberg Boldklubs daglige leder, Martin Busk. Han er stort set aldrig nede på banerne længere, men har i snart ti år været på lønningslisten for at kunne få klubben til at fungere. De var en af de første ikkeprofessionelle klubber, som tog det skridt.»Vi blev kåret af DBU til årets danske børneklub i 2008, og så væltede vi rundt i succes og havde brug for flere og flere hænder. Vi frivillige måtte stille os til rådighed 24-7. Trænerne ringede klokken 23 om aftenen og skulle bruge et svar her og nu. Det førte til, at klubben tog en beslutning om at hæve kontingentet og ansætte en leder«, forklarer Martin Busk.»Det betød, at vi kunne vokse fra 6-700 medlemmer til 1.500. Vi har ansat en kontorassistent i ti timer sidste år, og nu er vi på vej med at hyre en trivselsperson, der skal hjælpe med at holde fast i det sociale i klublivet. Vi er også i en indledende fase, hvor vi overvejer at indføre timeløn til de trænere, der tager over efter forældretrænerne omkring 10-års alderen«.Frivillige hænger ikke på træerne»Det er da en lidt trist udvikling. Frivillige hænger ikke på træerne, især ikke i København.Hverdagens ræs er bare anderledes.På de sidste 10-15 år er det blevet meget sværere at få folk engageret. Og hvis vi fanger dem ind, så skal vi aktivere dem time for time og forklare dem præcis, hvad de skal gøre«, siger Martin Busk, der til gengæld også mærker, at forældrene forlanger mere for kontingentet på 1.800 kroner om året.»De tænker, ' hey - vi betaler for det her.Hvorfor skal vi så hjælpe med?'. Og jeg skal da lige hilse og sige, vi får hurtig besked, hvis de ikke får varen. Hvis en træner stopper, så ligger mailen der næste morgen. Hvem erstatter ham nu?«. Men Martin Busk er også realist. Han tror, det er en romantisk forestilling, at man kan drive en klub med ildsjæle og forældre alene. Og han ser masser af fordele ved at kunne drive Frederiksberg Boldklub mere professionelt.»Vi kunne ikke have opretholdt det serviceniveau, hvis klubben ikke havde haft ansat en leder. Det er nødvendigt med en topstyring, for at spillere, trænere og forældre kan få svar og komme videre. Jeg tror, det er vejen frem, at folk betaler lidt mere. Det styrker jo klubben. Det andet er en romantisk forestilling«. Egentlig tror Martin Busk godt, han kunne rekruttere flere forældre til ad hocopgaver, hvis han gik ned ad trappen og ud på banerne og kaprede forældre, der alligevel bare står og halvfryser i skumringen: »Men jeg må erkende, at det har vi ikke hænder til lige nu«.Tæt på selvmålTilbage på børnebanen hos U8 har de to trænere besluttet, at en af de røde skulle smide vesten, så nu er de gule hvepse i overtal og har fået vendt stillingen. Nu står det 2-2, Hvilket betyder, at de røde nu har en klump i halsen og kræver hårde straffe for enhver forseelse.Trænerne bliver presset til at lade kampen gå videre, et par minutter over tid. Alle kræver en afgørelse.En af de gule forsøger. Men brænder.Målmanden sparker ud, men rammer en medspiller, så der er lige ved at være selvmål.Og så får gul endelig, endelig det afgørende mål.»3-2 til de gule. Men det er lige meget. Vi tæller ikke«, siger Steen Løgstrup Nielsen.Det virker nu, som om han står en smule alene med det synspunkt. I hvert fald må man kæmpe videre endnu nogle minutter, indtil de få røde laver et sidste mål, og alle kan gå hjem med ro i sindet.per.munch@pol.dk 
Frederiksberg Boldklub kræver to forældre som trænere for at starte et børnehold. Den daglige leder er lønnet, og man overvejer flere ansættelser. Det er modtræk i en frivillighedskultur under forandring.
At rejse er også at læse. Romaner og rejsebeskrivelser giver en særlig indsigt i steders atmosfære, historie og kultur. Derfor anbefaler vi et udvalg af litteratur, der kan gøre rejsen til en større oplevelse. I denne uge er destinationen Danmark.FISKERNE Hans Kirk" Kvinderne stod i forstavnen og stirrede mod det fremmede land. Mod syd var bakkerne tavlede i grønne og gule agre, og mod nord lå landsbyen med brede gårde. Hjemme var landet øde, havgusen gik ind over sandmarkerne, og blæsten sved kornet sort. Her lå gårdene mellem høje, grønne træer, og på agrene stod kornet gult og tæt." Fiskerne er den første danske kollektivroman og skildrer livet blandt bønder og fiskere i 1920' ernes Nord-og Vestjylland.Hans Kirks debutroman udkom i 1928 og er inspireret af en gruppe indremissionske fiskere, som i begyndelsen af 1900-tallet flyttede fra Harboøre på den jyske vestkyst til Gjøl ved Limfjorden.Der var klimaet mindre barskt, men til gengæld skulle tilflytterne forholde sig til gjølboerne, som i vid udstrækning var grundtvigianere. I romanen udfoldes dette møde og de konflikter, der opstår mellem fiskerne og bøndernes livssyn, men også internt blandt fiskerne, da det nye liv tester deres tro.Kirk blev født i Hadsund i 1898. Hans far var læge, men kom fra en fattig, indremissionsk fiskerfamilie i Harboøre. Moren derimod kom fra en grundtvigiansk storbondefamilie i Thy. Da Kirk var elleve år gammel, blev han sendt på Sorø Akademi, hvor han tilbragte de næste syv år. Helt fra gymnasietiden i Sorø var Kirk marxistisk inspireret, og dette udsyn prægede hans litteratur.Kirk tog en juridisk embedseksamen og arbejdede i et par år for det danske gesandtskab i Paris og senere Københavns Magistrat, men sagde jobbet op i 1925, hvorefter han helligede sig litteraturen og journalistikken. Fiskerne blev fulgt op med Daglejerne og De ny tider, der handler om et landsogn ved Mariager Fjord, hvor bygningen af en cementfabrik omformer et bondesamfund til industrisamfund og husmænd og daglejere til organiserede lønarbejdere. Kirk var medlem af Danmarks Kommunistiske Parti fra 1931. I 1941 blev han under besættelsen arresteret af dansk politi og indsat i Horserødlejren. Han var blandt de 90 fanger, som det natten til den 29. august 1943 lykkedes at flygte og dermed undgå at blive sendt til de tyske koncentrationslejre.Fiskerne: Gyldendal. 1. udg. 1928. Daglejerne: Gyldendal E-bog.1. udg. 1936. De ny tider: Gyldendal. E-bog. 1. udg. 1939.BANEDANMARK Peder Frederik Jensen" Af alle menneskelige drifter er jernbanedriften en af dem, som mest sætter lidenskaberne i bevægelse." Med citatet fra politikeren J. K. Lauridsen indleder Peder Frederik Jensen, forfatter og bådebygger, sin novellesamling, der består af femogtyve tekster, som er øjebliksbilleder fra menneskeliv i Danmark på alle klasser. Bogen blev til på forfatterens mange rejser mellem København og Kalundborg, hvor hans båd lå i havn en periode." Da toget nærmer sig København, kommer der igen dækning på telefonen. Hun har sendt ham en mail. Hun skriver, at der er noget, hun gerne vil have uddybet. Hun skriver: Jeg ville egentlig gerne have spurgt dig. Hun skriver lidt om sit arbejde.Han svarer hende kortfattet og forsøger igen at læse. Han ser sin far for sig. Hun svarer med det samme. Hun skriver: Jeg blev glad. For hvad, tænker han, men ved det jo godt. De mailer lidt frem og tilbage. Han bemærker det ikke rigtig - hvordan tonen forandrer sig. Han bemærker Rødovre og Valby. Banedanmark." Banedanmark: Samlerens forlag. 1. udg. 2014.VEKSLENDE THEMAER Herman Bang Herman Bang blev født i 1857. Hans far var præst, og Bang voksede op i Horsens. I 1864 oplevede han Dannevirkenatten, hvor tyskerne stormede og brød igennem de danske stillinger. Episoden lod han sig senere inspirere af i romanen Tine, der foregår i en landsby på Als under krigen i 1864.I 1880 udkom debutromanen Haabløse slægter, der ved Højesteret blev dømt usædelig og indbragte Bang en bøde på hundrede kroner, konfi-skering af restoplaget og øjeblikkelig berømmelse.Senere fulgte novellesamlingen Stille eksistenser og romanen Stuk, der skildrer et dekadent København under 1880' ernes højkonjunktur med udgangspunkt i det fiktive Victoria Teater.Sommerglæder udkom i 1902 og foregår over et enkelt døgn i Sæby i Nordjylland, der, inspireret af Skagen, gerne vil være badeby, selvom evnerne ikke kan stå mål med ambitionerne.Bang, der betragtes som en af det moderne gennembruds centrale figurer, var inspireret af Baudelaires flanørisme, og han gjorde en opsigtsvækkende figur, når han spankulerede op og ned ad Østergade i København eller holdt til på Café Bernina, som lå på Strøget.Bang var imidlertid ikke blot fiktionsforfatter, men også litteraturkritiker, teateranmelder og rejseskribent. Fra 1879 til 1884 forfattede han 210 reportager og feuilletoner for Jyllands-Posten og senere Nationaltidende, som i 2007 udkom i et fembinds-værk under titlen Vekslende Themaer.Her finder man blandt andet reportagen Branden, som er hans øjenvidneskildring af branden på Christiansborg i 1884. Men Bang beskriver også byens fattighuse og modesaloner, at være på rundvisning på Carlsberg, og med udgangspunkt i skibet Thingvalla beskriver han udvandrerne, som søgte lykken i Amerika.I 1912 døde Herman Bang under en foredragsturne i USA på vej fra Chicago til Californien.Vekslende themaer I-V: Gyldendal. 1. udg. 2007.Tine: Gyldendal. 1. udg. 1889.Haabløse slægter: Gyldendal. 1. udg. 1880.Stille eksistenser: Gyldendal. E-bog. 1. udg. 1886.Stuk: Gyldendal. 1. udg. 1887.Sommerglæder: Gyldendal. 1. udg. 1902.Kathrine Tschemerinsky er forfatter til "Turen går til bøgernes Verden - litteraturguide til rejser", der udkommer i foråret 2017. I bogens forord skriver hun bl. a. "Det har været vigtigt for mig at identificere og udvælge titler og forfatterskaber, der på tværs af tid og genre, og både hver for sig og i sammenhæng, har noget at sige om et sted. "rejseredaktionen@jp.dk 

Den 1. februar lukkede den yderste venstrefløjs foretrukne netmedie, Modkraft. Da de offentlige støttekroner slap op, blev revolutionen aflyst, ikke på grund af regnvejr, men fordi der ikke var flere penge at hente i de forskellige puljer for mediestøtte. Og onsdag i denne uge endte en demonstration, som skulle markere ti-året for rydningen af Ungdomshuset på Jagtvej, så i nøje planlagt vold, smadrede ruder, tåregas og dødbringende møtrikker gennem luften. Formålet er helt og aldeles uklart. Måske går den kommunale støtte på årligt 1,5 millioner kr.til det nye Ungdomshus på Dortheavej samme vej som Modkrafts mediestøtte, hvis det da nogensinde bliver klarlagt, hvem der stod bag optøjerne.For en stund blev vi mindet om, at der engang var en revolutionær, yderligtgående venstrefløj som kæmpede for et helt andet samfund. I dag findes oprøret mod det bestående ikke længere på venstrefløjen.Oprøret flyttede i parcelhus, fik fast job og pensionsordning, og nye generationer havde svært ved at se velsignelsen i et socialistisk evighedssamfund. Efter at Villy Søvndal gjorde SF til en bovlam filial af Socialdemokratiet, Enhedslisten ryddede ud i munkemarxismen og Johanne købte hus i Valby, og mens Alternativet pusler med meditation, fællessang og politiske laboratorier, er både oprøret og den strømførende politiske debat flyttet til den modsatte fløj. Her er der til gengæld masser af slag i bolledejen.Når erhvervsmanden Asger Aamund siger, at islam »som samfundsmodel« er i krig med os. Og det siger han. Så er det en dagsorden, der er langt mere oprørsk og mobiliserende end at smadre en hæveautomat hos Nordea på Nørrebrogade. »Velmenende medier og politikere i de vestlige demokratier har meget travlt med at forsikre deres befolkninger, at »vi er ikke i krig med islam«. Det skal nok være rigtigt, men det er et ubestrideligt faktum, at islam er i krig med os. Ikke islam som tro, men islam som samfundsmodel er i åben krig mod den demokratiske retsstat,« skrev Aamund for nylig i Den Korte Avis.Hvad han præcist mener, og hvor tekstanalysen lander ved en nærmere gennemgang, kan der med garanti føres mange debatter om på DRs P1. Men kombinationen af ordene islam og krig er god nok.Der er noget, der ikke passer ind. Og at foregive, at befolkningsgrupper ikke kan leve sammen uden assimilation, fordi man har forskellig oprindelse, kultur og religion, er så stærkt et budskab, og et så voldsomt opgør med det bestående samfund, at venstrefløjens ønsker om borgerløn, faste CO2-mål og højere beskatning af Nordsøolien blegner fuldstændigt. Når oprøret samtidig krydres med forestillingen om en enevældig elite, der styrer alt og hytter egne privilegier, og målrettede angreb på medier, domstole og politikere for at være uhæderlige og det, der er værre, er der ikke langt til de antiautoritære - og ofte også udemokratiske - Nørrebro-rebellers forfædre fra dengang, hvor man ikke skulle stole på nogen over 30.Venstrefløj døde på grund af iltmangel Om et par uger er der parlamentsvalg i Holland. De to, der kæmper om at vinde valget, er Frihedspartiets Geert Wilders og den liberale ministerpræsident Mark Rutte.Et meget rent og tidstypisk opgør mellem en nationalkonservativ borgerlig strømning og en liberal.De socialistiske og socialdemokratiske partier er enten marginaliserede eller har skiftet ham, så de til forveksling ligner enten den ene eller den anden part i den borgerlige strid. I det franske præsidentvalg er det Front Nationals Marine Le Pen, der enten skal møde den liberale Francois Fillon eller midterkandidaten Emmanuel Macron i anden runde. Den traditionelt så stærke franske venstrefløj er blevet helt og aldeles uinteressant.Hvad var det, der slog venstrefløjen ihjel? Tiden, Murens fald, markedsøkonomien og den nye globale verdensorden er nogle gode bud. Men først og fremmest døde den på grund af iltmangel. Den blev kvalt og for vild i nogle af de debatter, som ellers burde ligge lige for.Tag for eksempel nulvækst. En klassisk økonomisk analyse på venstrefløjen om, at verden ikke kan blive ved med at bygge på vækst, for vi ender i stress, klimakatastrofer og udtømte naturressourcer. Skal vi have et samfund i »ligevægt«, som økonomer på den fløj kalder det, kan den økonomiske vækst i verden ikke fortsætte. Det lyder jo umiddelbart logisk, men man skal være temmelig blind for ikke at se, at den økonomiske vækst og den globale markedsøkonomi har ført millioner af mennesker ud af fattigdom, og hjemme i andedammen er der en direkte korellation mellem hvor langt ude på venstrefløjen, man befinder sig, og hvor megen offentlig finansieret velfærd, man gerne vil have. Og nulvækst er lig med færre skatteindtægter, færre pædagoger og mindre kollektiv trafik.Eller tag EU. Den yderste venstrefløj er imod EU, mest fordi man opfatter Unionen som udemokratisk og centralistisk og »de riges klub«, hvad det så dækker over. Men samtidig repræsenterer EU alt det, som venstrefløjen står for: mellemfolkelig forståelse, forbrugerbeskyttelse, bedre klima, omfordeling mellem rige og fattige lande.Eller tag klimaet, hvor der i venstrefløjens værktøjskasse mest ligger redskaber som forbud og høje afgifter på alt fra oksebøffer til flyrejser, mens det, der ser ud til at bringe verden et skridt videre i bekæmpelsen af CO2-udslippet, er ny og renere teknologi.Venstrefløjens langsomme død satte først og fremmest ind, da den ikke længere havde nogen samfundsmodel at læne sig op ad. De faldt en for en, Sovjet, Albanien, Cuba, Kina og hvilke diktaturer, man ellers kunne finde på at fremhæve. På den »revolutionære« højrefløj har man et nationalt, værdibaseret, traditionsbundet monokulturelt, grænseindhegnet samfund som ideal. Det er i hvert fald et bud på et samfund, der adskiller sig afgørende fra det, der har været det idealiserede de seneste flere årtier.Bent Winther er Berlingskes samfundsredaktør.Når erhvervsmanden Asger Aamund siger, at islam »som samfundsmodel« er i krig med os. Og det siger han. Så er det en dagsorden, der er langt mere oprørsk og mobiliserende end at smadre en hæveautomat hos Nordea på Nørrebrogade.
Ugens debat Bent Winther.
I bidende februar-kulde havde adskillige danskere taget opstilling på Amalienborg Slotsplads for at ære prins Henrik på hans sidste rejse. Selvom det kun blev til et kort syn, var det en flok berørte danskere, som Ekstra Bladet traf. De ønskede alle at ære ' deres' prins.Sognepræst: Dronningens smil er bevidst- Kongefamilien har naturligvis bemærket den enorme varme, de har mærket undervejs.Man kan næsten se det på dronningen, siger Lene Balleby, hoffets kommunikationschef.Nogle danskere har netop lagt mærke til dronningens glæde over den overvældende opmærksomhed og kærlighed, som prins Henrik har fået efter sin død. Samtidig har flere været forundret over, at dronning Margrethe har haft overskud til at smile midt i sorgen ved de lejligheder, hvor hun har vist sig for offentligheden.Sognepræst ved Sankt Pauls Kirke, Kathrine Lilleør, mener, at dronningen med sit smil viser enorm selvbevidsthed og karakter.For ud over at være Danmarks regent er hun også kirkens overhoved, og heri ligger en del af forklaringen, siger hun:.Kirkens overhoved- Jeg har også det her smil både i dag og i går. Som jeg ser det, er det meget bevidst fra majestætens side, at hun ifører sig frimodighed. Det er ikke et grin eller et smil fra øre til øre, men et kontrolleret smil. Hun er meget bevidst om, at hun ikke kun er regent, mor og farmor, men også kirkens overhoved.I kristendommen ser man nemlig døden som begyndelsen til Guds rige, og derfor kan man finde trøst i det evige liv, når ens kære går bort, fortæller Kathrine Lilleør til Ekstra Bladet: - Det er sådan, at i kirken læner vi os op af Jesus, der sagde til Maria, da hun stod foran den tomme grav: ' Kvinde, hvorfor græder du?' Gud ønsker ikke, at vi skal græde over døden, fordi han ved, at der ikke er noget at græde over.Dronningen er i sorgKathrine Lilleør fortæller samtidig, at hun flere gange har mødt dronningen, som ifølge hende er et meget troende menneske, der altid har vist sig stærk i salmer og kirkens lære.Efter prins Henriks død har dronningen ifølge traditionen tro klædt sig i sort, når hun har vist sig for offentligheden under den hofsorg, som kongehuset har erklæret frem til 14. marts. Og man skal ikke være i tvivl om, at dronningen er i stor sorg, siger Kathrine Lilleør: - Selvfølgelig sørger hun, men jeg tror også, hun med det smil vil sige, at hendes mand har fået en befrielse her. Han var syg, og han havde det dårligt. Det er ikke alle dødsfald, der er sådan, at vi taber ansigtet. Når hun som kirkens overhoved og med troen i hjertet ved, at han er gået lige ind i Guds lys, så kan hun gå ned ad en trappe efter prinsens kiste med overskud til at smile.Værnepligtige fra DannebrogFrem til mandag vil det være muligt for befolkningen at sige farvel til prins Henrik.Han ligger på castrum doloris i Christiansborg Slotskirke, og her kan man gå en runde om prinsens kiste og tage afsked.Efter prinsens eget ønske bliver kisten bevogtet af værnepligtige fra kongeskibet Dannebrog og livgarden.ELSKER KONGEHUSETSimon Christensen, Andreas Dam, Frederik Pedersen, Aleksander Hansen, Hørning: - Han har været en prins ud over det sædvanlige. Det har været skønt, at han altid har været sig selv, og det virker til, at han har været vellidt i hele verden. Det siger også noget om hans personlighed, at han vil have sin aske spredt på den måde.Generelt er vi for kongehuset. Som folk er det dejligt at have noget at stå sammen om, siger fire enige drenge.ALLE ER PÅVIRKEDEDorthe og Nanna Zwisler, Jægerspris: - Vi har lagt blomster, der var lilla, lyserøde og hvide, lyder det fra Nanna på fem, der har taget turen til København med sin mor.- Kongehuset betyder utrolig meget, så det er vigtigt, at man ærer dem i de her situationer. Man kan mærke herinde, at stemningen er presset, og at alle er påvirkede af situationen, men det er skønt at se, hvor mange der møder op. De sidste par dage har været sørgmodige, selvom det egentlig er dejligt, at han ikke skulle lide, siger Dorthe.TAK FOR ALTJens-Peter Lausen og Marie Lausen, Kolding: - Personligt mener jeg (Jens-Peter, red.), at der er dele af pressen, der har været for hård mod ham igennem årene.Det bliver der rettet op på nu. Det er dejligt, der er kommet så mange mennesker i dag. Det er synd, at han ikke selv oplever den kærlighed, der er. Det var højtideligt at se ham komme kørende, selv om at vi havde ønsket, at han tog en runde. I vores kondolence skal der stå: Hvil i fred - tak for alt.HAR BETYDET ALT FOR GRØNLANDKuno Olsvig, Valby: - Jeg er fra Grønland, og vi grønlændere elsker prins Henrik. Både han og dronningen betyder utrolig meget for os - de er vores. Det er svært at sige hvorfor, men sådan er det bare. Det er derfor, at jeg er kommet her i dag. For at vise min respekt og for at tage afsked med vores prins.HAN VAR VELSIGNETAspa Tauser, Helsingør: - Selv om jeg ikke kendte prinsen, føler jeg et savn. Ethvert menneske sætter sit aftryk, og det har prinsen gjort så rigt. Prins Henrik har gjort Danmark kendt i hele verden - på sin måde.Det sætter jeg pris på. Han blev velsignet med så mange gode talenter som fødsels-gave.I min kondolence vil jeg skrive en hilsen fra Bibelen.' Herren er min hyrde - mig skal intet fattes.' Jeg synes, det siger alt om den her situation, lyder det smukke budskab fra Aspa.GODT, HAN BLIVER I DANMARKCaroline Paulsen, Nette Paulsen, Louise Paulsen, Ribe: - Jeg (Louise, red.) har altid læst alt om prinsen og dronningen.Det er trist, at han er væk, han har betydet meget for kongehuset. En gemytlig person. Men indtil jeg fandt ud af, at han var syg, mente jeg faktisk ikke, at han kunne være sin opførsel over for dronningen bekendt - det ændrede sig. Og det er en rigtig god beslutning, at han får sit ønske opfyldt omkring asken. Det glæder os, at han bliver i Danmark, siger den royale familie.
Mange tusinde havde stillet sig op på slotspladsen på Amalienborg for at vinke farvel til prins Henriks kiste.
Har du har en kanin, en mus eller måske en hamster eller to i overskud, og vil du gerne gøre ulven glad, så har Givskud Zoo er tilbud til dig.Nu gør den store østjyske dyrepark det nemlig muligt for ejere af sunde og raske kaniner og gnavere såsom rotter, marsvin, mus og chinchillaer at donere dem til ikke mindst ulve, næsebjørne og mangustere, så disse kan få en så varieret kødmenu som muligt. Musene, dem kan slangerne i skoletjenesten få.Dermed skriver Givskud Zoo sig ind i en dansk tradition, hvor dyreparker og zoologiske haver forsøger at fremstille naturen så naturlig som muligt. Tag bare verdensbegivenheden, da Zoologisk Have i København for tre år siden endte i en global shitstorm, efter at giraffen Marius blev obduceret foran havens gæster. Året efter fulgte Odense Zoo op med en offentlig obduktion af aflivet løve.Beslutningen om at modtage levende kæledyr for derefter at aflive dem og bruge dem som dyrefoder kommer ifølge direktør i Givskud Zoo, Richard Østerballe, efter flere henvendelser fra ejere af kaniner, der gerne vil af med deres dyr af den ene eller anden årsag.Givskud Zoo modtager i forvejen aldrende heste til løvemad fra privatpersoner, ligesom der kommer donationer af fjerkræ fra avlere og slagterier, mens landmænd er flinke til at donere uønskede tyrekalve.Direktøren vurderer, at Givskud er den eneste dyrepark herhjemme, der i dag aktivt opfordrer folk til at donere deres små kæledyr.Han understreger, at Givskud kun tager imod levende donationer. Men det er ikke lovligt at slippe levende kælekaniner fri i ulveflokken.Formentlig heller ikke populært. Han understreger også, at ordningen ikke er tænkt som en opfordring til, at folk bare skal anskaffe sig nogle kæledyr i vished om, at skulle de blive trætte af dem, så er der altid Givskud Zoo.»Vi gør det ikke for at tilbyde folk at få deres kæledyr aflivet. Vi gør det sådan set, fordi vi har brug for dyrene,« siger han.»Vi gør det i fuld åbenhed. Når folk kommer her med deres kaniner, så er det for at få dem aflivet. Vi vil heller ikke skjule det for et barn.Når man har med dyr at gøre, så handler det om liv, men det handler også om død, og man har ansvaret for begge dele.«.Venteliste på hestedonationDet er så populært af donere heste til Givskud Zoo, at der er venteliste. Hestene går til løverne.Men også til ulvene.»Når ulvene får hestekød, er det typiske størskabelig re udskæringer. Men knogler kan de ikke klare, sådan som løverne, men det kan de til gengæld med kaninerne. Dem kan de spise det hele af, og dermed får de meget mere af det, der er godt for dem, end bare rent kød,« siger han.»Vi har alle afskygninger af folk, der donerer heste. Nogle kommer fra et stutteri, de er afklarede, andre har måske haft hesten i 25 år.For dem kan det kræve en kop kaffe og et klem, før de siger farvel til hesten. Folk får ikke lov til at være med til selve aflivningen af dyret, men de må godt se det bagefter. Nogle vil sågar gerne være med til at se løverne blive fodret med deres dyr, andre kører bare grådkvalte herfra.« Formand for Det Dyreetiske Råd og videndirektør i Zoologisk Have i København, Bengt Holst, fortæller, at det for år tilbage var almindeligt at indlevere bl. a. kælekaniner til foder til dyrene på Valby Bakke. Det var tænkt som et tilbud til ejere i en sådan forlegenhed, at de måtte af med deres kæledyr.Men han og kollegaerne havde en oplevelse af, at nogle forældre brugte zoo som en slags undskyldning og sagde til deres børn, at Stampe bare skulle bo i zoo med de andre kaniner, selv om Stampe i virkeligheden skulle aflives og ædes af en slange.»Der var forældre, der sagde til deres børn, at nu skulle kaninerne have et godt liv i zoo vel vidende, som vi også sagde til dem, at de skulle bruges som slangefoder. Det var at holde børnene en smule for nar, og det ville vi ikke være med til,« siger han.Ifølge Bengt Holst vidner den nye ordning fra Givskud måske om, at dyreejere af i dag er blevet bedre til at tage ansvar for deres dyr.Også når de skal af med dem igen, sådan som alle ifølge ham kan få brug for.»At aflevere dem til en zoo vidner om noget mere ansvarsbevidsthed end sådan noget som bare at dumpe en sumpskildpadde, man er blevet træt af, i en tilfældig sø,« siger han.»Det må dog ikke blev en sovepude, hvor man tager for let på anskaffelsen eller lader dyrene yngle med uforholdmæssigt korte intervaller, da man jo altid kan komme af med de nyanskaffede dyr eller unger på den her måde. Sådan en brug og smid væk-kultur dur slet ikke med levende dyr. Ejerne har et stort ansvar.« Direktøren har dog ikke problemer med, at kæledyr bliver til dyrefoder, så længe det blot sker åbent og ærligt som i Givskud. Det var netop også åbenhed og ærlighed, der ifølge Bengt Holst hjalp ham og zoo i København gennem den shitstorm, de blev ramt af i 2014, da zoo først aflivede giraffen Marius og siden obducerede den foran havens gæster. Bengt Holst endte med at måtte optræde på udenlandsk TV for at forklare, hvorfor det af pædagogiske og formidlingsmæssige årsager gav mening at skære i Marius.»I Danmark har vi nok en mere pragmatisk tilgang til tingene. Vi siger dem, som de er, uden at foregøgle noget. Sådan er det desværre ikke alle steder i udlandet,« vurderer han.ejs@berlingske.dk Vi gør det ikke for at tilbyde folk at få deres kæledyr aflivet.Vi gør det sådan set, fordi vi har brug for dyrene.Richard Østerballe, direktør for Givskud Zoo.
Givskud Zoo tager nu imod donationer af kælekaniner. Dyrene skal bruges til at fodre rovdyr som ulve og næsebjørne. Donationerne vidner om en særlig dansk pragmatisme i formidlingen af liv og ikke mindst død i dyrenes verden.
Folkeskolen bløder sit måske vigtigste råstof: Nyuddannede lærere.Ca. hver fjerde nyuddannede lærer er i tvivl, om vedkommende har en fremtid i folkeskolen, hvor mange opfatter arbejdet som krævende, ofte utaknemmeligt og noget ensomt.Det fremgår af undersøgelsen »Lærerstart og fodfæste«, som VIA University College, Danmarks største professionshøjskole, har foretaget blandt 1.141 lærere, der er uddannet inden for de s eneste fire år.»Undersøgelsen viser, at næsten hver fjerde nye lærer - 24 procent - overvejer, om de overhovedet vil blive i skolen,« siger Lisbeth Lunde Frederiksen, forskningsleder ved VIA Profession og Uddannelse. »Det er afgørende at støtte lærerne med eksempelvis mentorer.Ikke fordi de skal trøstes, men fordi støtte til professionel udvikling er nødvendig for, at børnene er trygge og kan lære mest muligt.« Billedet af udbredt tvivl blandt nye lærere understøttes af nye tal, som Danmarks Lærerforening har fået trukket hos Kommunernes og Regioners Løndatakontor: Lærerflugten steg med 25 pct. fra 2012/ 2013 til 2015/ 2016 - fra 4.132 til 5.180 lærere. Størst var stigningen - 408 pct. - blandt lærere under 25 år.Lærerkaldet blev bare et jobEn af de nye folkeskolelærere, hvis illusioner er bristet, er 27-årige Emilie Vintersborg fra Næstved.Mange kommuner sukker i disse år efter kvalificerede lærere, og ugen efter, at hun i februar 2016 afsluttede seminariet i Roskilde, blev hun ansat på Kirsebærhavens Skole i Folehaven i Valby.»Det er et meget belastet kvarter. Man skal være pædagogisk veludrustet for at arbejde der. Vi havde især en femte årgang, som var meget, meget vanskelig. Lærerne var flygtet fra dem,« siger Emilie Vintersborg.På skolen blev hun for eksempel i en kortere periode tildelt 35 undervisningstimer om ugen.»To dage om ugen havde jeg hele femte årgang alene. Jeg skulle skille dem ad, når de kom op at slås. Jeg blev selv slået af en elev.Og når jeg forsøgte at komme i kontakt med ledelsen om det, satte de en pædagog ind,« fortæller Emilie Vintersborg og fortsætter: »Da jeg gik på juleferie, havde jeg på tre måneder taget ti kilo på. Sådan noget har jeg aldrig gjort før. Jeg var træt, sur og havde det virkelig dårligt. Og da jeg skulle tilbage efter nytår, sygemeldte jeg mig med stress og endte med at være sygemeldt i et halvt år.« I dag er Emilie Vintersborg dansklærer og holdleder på en produktionsskole i Næstved.Hun har fået hjælp af en psykolog og er nået frem til, at det at være lærer bare er et job.Hun beskriver også, at vejen til den erkendelse har været en skuffelse.»Jeg frygter, at en generation af unge lærere tabes på gulvet,« siger hun.»Jeg forstår også, at mange forældre er frustrerede.De er ofte meget engagerede og har store forventninger til deres børns skolegang, men oplever pressede lærere og stor udskiftning.« Anette Lauge, skoleleder på Kirsebærhavens Skole, forklarer, at hun ikke genkender forløbet, sådan som Emilie Vintersborg beskriver. Skolelederen vil dog ikke udtale sig nærmere, fordi det er en personalesag.»Det skal gøres bedre«I den nye undersøgelse svarer 25 pct. af de nyuddannede lærere, at de under halvdelen af tiden underviser i de fag, som de har specialiseret sig i. 30 pct. oplever, at de står alene med arbejdet som klasselærer. 58 pct. angiver, at de slet ikke eller i mindre grad er blevet introduceret til vigtige redskaber som IT og intra.Det er ifølge Lisbeth Lunde Frederiksen fra VIA University College væsentlige dele af forklaringen på tvivlen.»Som nyuddannet lærer skal man få erfaringerne til at blive lærer, og det skal man ofte have hjælp til. Men i stedet må de klare sig selv fra dag ét,« siger forskningslederen.Anders Bondo Christensen, formand for Danmarks Lærerforening, er enig og opfordrer hver kommune til at udarbejde handleplaner for, hvordan nyuddannede lærere sluses bedst muligt ind på skolerne.Claus Hjortdal, formand for skolelederforeningen, kalder undersøgelsens resultat »bekymrende«. »Jeg har brug for alle, som har taget en uddannelse,« siger han med henvisning til faldende optag på seminarierne og løbende frasivning fra folkeskolerne.De seneste år har lærerne har fået mere travlt, forklarer formanden: Samtidig med at de fleste kommuner har skabt større klasser, underviser lærerne mere i kraft af skolereformen.Og det forstærker traditionen for, at mange lærere har brugt uddannelsen som springbræt til andre job.Han forklarer også, at foreningen netop har opgjort, at 1.000 af de i alt 3.500 skoleledere er udskiftet siden 2013. Og at alle nye skoleledere næppe har overskud til at sikre alle hjørner af systemet.»Men vi kan ikke holde til, at folk forlader folkeskolen, fordi de ikke føler sig taget godt nok af. En vikar i en måned er mindst lige så dyr som en ordentlig mentorordning. Med andre ord ved vi et eller andet sted godt, at vi tisser i bukserne for at holde varmen,« siger Claus Hjortdal og tilføjer: »Vi må bare konstatere, at det ikke er godt nok, og at det skal gøres bedre.«.jeni@berlingske.dk Fakta: OM UNDERSØGELSEN OG DET SVÆRE FODFÆSTEI undersøgelsen »Lærerstart og fodfæste« fra VIA University College spørges de nyuddannede lærere bl. a.: »Hvor ser du først og fremmest dig selv om tre år?« 56 pct. ser sig selv fortsætte på arbejdspladsen.18 pct. arbejder stadig som lærer, men på en anden skole.To pct. arbejder på samme skole, men i en anden funktion.Seks pct. svarer, at vedkommende til den tid ikke arbejder som lærer.Fem pct. vil videreuddanne sig.Tre pct. læser noget helt andet.Ti pct. svarer »ved ikke«. Forskningsleder Lisbeth Lunde Frederiksen læser »ved ikke« sådan, at vedkommende tvivler på sin fremtid i folkeskolen, idet tidligere kvalitative undersøgelser viser, at »ved ikke« er udtryk for netop det.En arbejdsgruppe, der undersøger mulig støtte for nyuddannede lærere i overgangen fra uddannelse til profession, har lavet undersøgelsen.
Hver fjerde nye lærer tvivler på sin fremtid i den danske folkeskole, viser ny undersøgelse fra VIA University College. En af dem, som allerede har forladt den, er 27-årige Emilie Vintersborg.
I 1802 flyttede Kamma og Knud Lyne Rahbek ind i Bakkehuset på Frederiksberg.I den tidligere landevejskro indrettede de et hjem, som blev samlingssted for tidens store forfattere og samfundsdebattører, og på de syv tønder land rundt om huset etablerede de en romantisk have, som blev fyldt med sjældne planter og smukke blomster.Her langt uden for Københavns volde oprettede de et lille paradis med udsigt til Kalvebod Strand og masser af lys og luft.I dag ligger Bakkehusmuseet klemt på Rahbeks Allé tæt ved Valby Bakke. Udsigten fra hjørnestuen mod Kalvebod Strand er afløst af beton fra den nye bydel Carlsberg Byen, og Kamma Rahbeks enorme have er begrænset til en almindelig byhave. Men her er stadig vidunderligt, og man føler sig hensat til en helt anden tid i samme øjeblik, man træder ned ad stentrappen fra Rahbeks Allé og ser det tofløjede Bakkehuset.Knud Lyne Rahbek var litteraturhistoriker, teaterkritiker og digter, og Bakkehuset blev helt traditionelt indrettet med et arbejdsrum til den flittige mand. Her er reoler fra gulv til loft og et skønt stort arbejdsbord.DET VAR dog syslerne i den modsatte ende af huset, der gjorde Bakkehuset til en kulturinstitution.I hjørnestuen holdt Kamma Rahbek nemlig til, og når hun ikke lavede små æsker eller skrev breve, modtog hun besøg.Det var ikke fruentimmere, der kom for at sladre om deres mænd, børn eller tjenestefolk, men skønånder som H. C. Andersen, Adam Oehlenschläger, H. C. Ørsted, B. S. Ingemann, J. L. Heiberg og N. F. S. Grundtvig.De kom for at drikke te (Kamma Rahbek var kendt for sine teblandinger, fortæller museet) og spise et måltid mad, men de kom især for at diskutere litteratur, kunst, internationale strømninger og danske samfundsforhold.Bakkehuset blev berømt for sine litterære saloner, og det er den status, der har givet Bakkehuset dets særlige renommé og er årsag til, at det i 1925 blev museum. I stueetagen kan man glide gennem stuerne, som de kaldes i det laminerede hæfte, man kan låne i skranken. Stuerne ligger på rad og række, væggene er plastret til med malerier, tegninger og raderinger.Møblementet er sparsomt, gulvene er bare, og væggene har fine pastelfarver, som matcher de hvidmalede sprossede vinduer.I Kamma Rahbeks hjørnestue er der dækket op til te på det lille spisebord, der også fungerede som hendes arbejdsbord. En del møbler er oprindelige, mens andre er kommet til med tiden for at give et indtryk af, hvordan familien boede.Alt er så velholdt og nydeligt, at man får lyst til at flytte ind, og fordi der ikke er tekster på væggene i de fleste stuer, får man ikke fornemmelsen af at være på et museum.Men det er også et problem. At gå rundt med en stak laminerede papirark giver bare ikke den fedeste museumsoplevelse.Hvorfor er der ikke lidt tekst i hvert rum, som fortæller, hvad rummet er blevet brugt til, og hvad man især skal lægge mærke til? Det har man gjort fornemt i et lille værelse, hvor man kan se portrætter af Rahbek-parret, men i de fleste af stuerne har man ikke gjort det, og det er en skam. Bakkehuset oser af overskud, så man kunne sagtens løse denne formidlingsopgave på en elegant måde uden at ødelægge den gode stemning.Det ville øge glæden ved at besøge stedet, og det ville sikre, at man som gæst ikke følte sig lidt lost.ENDNU MERE LOST bliver man dog, når man bevæger sig fra mindestuerne og igennem det gamle køkken til husets anden fløj.Her er det de forfattere, der besøgte huset, der er i centrum, men det fortælles ingen steder. Man kan godt regne det ud, for der er fyldt med værker af Oehlenschläger, forfatterportrætter på væggene og genstande fra husets gæster: Ingemanns kikkert, Thomasine Gyllembourgs lommeur og andre pudsigheder.Men der mangler en introduktion og et museumsgreb, der gør, at man som gæst bliver hjulpet lidt på vej.Det er nok fascinerende, at så mange forfattere og debattører hang ud i Bakkehuset, men hvad betød det for samtiden, for forfatterne og for Rahbek? Formidlingen er der til gengæld skruet helt op for, når man bevæger sig op på første sal. Indtil for nylig fungerede etagen som legatbolig for forfattere, men nu er der indrettet udstillingslokaler.Temaet er Rahbeks have og historien om den romantiske have generelt. Her kan man læse om Rahbeks begejstring for havekunst, og man kan forstå, at hun udviklede et blomstersprog, som kom til udtryk, når hun faldt ud med venner og bekendte. For at forhindre et regulært brud sendte hun dem en forglemmigej med posten, som skulle minde om venskabet og betydningen af den nære relation.At læse om haven er interessant, men den er sjovere at opleve, hvilket kan gøres i den fine nyanlagte have bag huset. Og når man er færdig med at kigge på blomstrende artiskokker og andre vækster der, kan man sætte sig ved det nye orangeri, som serverer mad og drikke, og hvor der med tiden skal holdes litterære arrangementer.Det er godt tænkt at tilføje Bakkehuset denne ekstra dimension med have og orangeri.Næste trin må være at kigge formidlingen i huset igennem. Den skal løftes. Men så bliver Bakkehuset også en sand perle.I disse uger besøger kulturredaktionen en række kulturhistoriske museer. I sidste uge var det Amagermuseet, vi besøgte.lars.hedebo@pol.dk Fakta: FAKTAGuldalderhavekunstBakkehuset er den ældste bygning på Frederiksberg.Huset var i 1800-tallets første årtier samlingssted for guldaldertidens kulturelle og litterære miljø.Den romantiske have, som Kamma og Knud Lyne Rahbek grundlagde, er til dels blevet genskabt af havearkitekt Charlotte Skibsted, som har taget udgangspunkt i romantikkens opfattelse af natur og havekunst.
KULTURHISTORIE Bakkehusmuseet er et vidunderligt sted på Frederiksberg. Man kommer helt ned i gear, men man savner, at fortællingen om familien Rahbek og deres litterære venner foldes ud.
Fire unge rumænere sover tungt i deres soveposer i et grønt område bag Blushøjvej i Valby kun to meter fra et kommunalt skilt, der forbyder at overnatte i parken.Betjentene fra Københavns Politis Udlændingekontrolsektion forsøger blidt at ruske liv i rumænerne, og lidt efter vågner de søvndrukne og forvirrede over opbuddet af civile betjente.' Godmorgen, det er politiet', siger politiets rumænske tolk til mændene, der kommer op at stå og får besked på, at klokken er 7.10, og de er anholdt for at overnatte i det fri.Bøde og løsladt' Vi har ikke gjort noget som helst. Vi har kun sovet her i tre-fire timer. Hvorfor må vi ikke sove udenfor. Det må man i alle andre lande, jeg har været i', protesterer den ene rumæner.Men han bliver sat ind i politiets transportvogn sammen med sine tre landsmænd og kørt til politistationen, hvor de bliver afhørt, fotograferet, får taget fingeraftryk og bliver tjekket i de nationale og internationale registre.Hvis politiet ikke har andet på dem, får de en bøde på 1000 kr., der skal betales inden 30 dage, og så bliver de løsladt.Ekstra Bladet var i går morges med Københavns Politis Udlændingekontrolsektion på aktion mod de ' utrygheds-skabende lejre', som politiet siden 1. april har kunnet gribe ind mod, når grupper af især rumænere overnatter i det fri i ' romalejre' rundt om i København.32 lejre ryddetSiden 1. april har politiet ryddet 32 lejre, og tirsdag blev 11 rumænere anholdt, da tre hold betjente fra Udlændingekontrolsektionen kørte rundt i København på baggrund af anmeldelser fra borgerne om ' roma-lejre'.- Vi får en del henvendelser fra offentligheden, fordi folk føler sig utrygge ved lejrene, og det er vi rigtigt glade for. Vi har fået små 200 anmeldelser om lejre rundt om i København, men en del af anmeldelserne handler om de samme steder, siger vicepolitiinspektør Jakob Søndergaard.Området bag McDonald's på hjørnet af Folehaven og Gammel Køge Landevej er et af de steder, der er blevet anmeldt, og i tre gamle forladte remiser på Blushøjvej er der indrettet lejre, som dog er forladt, da vi kommer til stedet.Der ligger madrasser, affald, madrester og en hel sæk brød, der formentlig er klunset fra en affaldscontainer hos en bager, men også en plasticpose fyldt med helt nye slips. Hallerne lugter af menneskeligt forfald og afføring, men her kan de hjemløse udlændinge bo i læ og tørvejr.Beboerne har boret et glughul i den ene port, så de kan se, hvem der banker på døren.Men de fire unge rumænere har valgt at overnatte i parken ved siden af - eller også har de ikke kendt til de gamle remiser. De er ikke alene. Tre kammerater sover i en bil ved siden af dem på parkeringspladsen, og det er ikke ulovligt, så de bliver ikke anholdt.Bilen, en slidt Opel på polske nummerplader, er ikke stjålet, og den ene rumæner har endda registreringsattesten på bilen. Han fortæller, at han og de seks andre købte bilen i søndags på Københavns Hovedbanegård, hvor de mødte nogle andre rumænere, som gerne ville rejse hjem og derfor gerne ville sælge bilen. De syv kammerater skrabede de 8500 kr.sammen, som bilen kostede, fordi de ville køre i den til Sverige.Overfaldet af tæskeholdTo af rumænerne viser sig at være brødre, som i fredags blev anholdt i Ørstedsparken, hvor de overnattede sammen med fem andre under en bro. Det fik de en bøde på 1000 kr. for, og rumænerne lover højt og helligt, at de nok skal komme ind til politiet på Hovedbanegården og betale, inden de 30 dage er gået.De to rumænere er også de samme, som forleden fik bank af et tæskehold ved Christianshavn i en formodet selvtægt, fordi beboere i området af trætte overnattende romaer i området. Den ene rumæner har stadig sting i panden, efter at han fik syet en flænge på skadestuen.Den ene rumæner fra bilen fortæller, at han har kone og tvillingepiger, hvor den ene er handicappet, hjemme i Rumænien. Han er kommet til Danmark for at tjene penge.- Vi får 75 kr. om måneden i børnepenge. Jeg lånte 100 euro af nogle sigøjnere, men jeg betalte ikke tilbage, og nu skylder jeg dem 2000 euro.Mafia i Rumænien. Ma-fia, siger han.Det står ikke klart, hvordan rumænerne vil tjene penge i Danmark. Vi kan bare se, at der blandt andet ligger en masse sølvpapir, som typisk bruges af butikstyve til at vikle om alarmbrikker i butikker, så man kan gå ud af forretningen med for eksempel stjålet tøj, uden at alarmen går i gang.Nyt navnDe tre rumænere i den polske bil har også alle skiftet identitet, fremgår det af deres id-kort. Et præget total på bagsiden af kortet afslører, at de har fået nyt navn.Rumænere har ofte skiftet navn, hvilket er nemt i Rumænien, når de kommer tilbage til Danmark, efter at de er blevet udvist. Men politiet kan ikke finde nogen fortid på de tre rumænere. - God tur til Sverige, siger indsatslederen, inden rumænerne kan pakke bilen med de fire anholdte kammeraters habengut og køre derfra i den nyindkøbte, skramlede, polske bil.js@eb.dk De to rumænere er også de samme, som forleden fik bank af et tæskehold ved Christianshavn Vi har fået små 200 anmeldelser om lejre rundt om i København.
ROMA-LEJRE: Ekstra Bladet var med, da politiet tidligt i går morges ryddede flere lejre i København med rumænske hjemløse. 11 blev anholdt.
Et litterært svindelnummer af de helt store. I 1760' erne præsenterer den skotske skolelærer MacPherson den læsende offentlighed for en sensation.Han har fundet og arrangeret ældgamle keltiske sagn nedskrevet som en række syner, fastholdt i en blind oldings gengivelse. Ossian hedder den ekstatiske digter, en ny Homer synes født, og de overleverede heltekvad bliver som en løbeild spredt ud over hele Europa som en gave til den gryende førromantik. Den unge Goethe lader sit elskerpar Werther og Charlotte i Den unge Werthers lidelser fra 1774 citere Ossian-strofer om kap, da deres kyske ekstase kulminerer.På dansk grund finder digtene en loyal oversætter i Steen Steensen Blicher, og da komponisten Niels W. Gade i 1840 som opus 1 lancerer koncertouverturen Efterklange af Ossian, er hans lykke gjort i en alder af 23 år. På grundlag af en række sludrevorne patetiske højstemtheder, som aldeles ikke er ædelt gammelt stof, men pasticher fremstillet af MacPherson selv. Men, »på din maske skal jeg kende dig«, som Karen Blixen skriver.Den foregøglede oldtid rummer en kolossal inspiration for større ånder end MacPherson.Han beundres både af Napoleon og Jefferson, og selv bliver han i 1796 som en mand af kapacitet stedt til hvile i Westminster Abbey.Med en fransk kvindelig dirigent, Laurence Equilbey, fejredes i DR Koncerthuset 200-året for Niels Wilhelm Gades fødsel. Til anledningen havde man genoplivet Gades store ossianske kantate op. 12 fra 1846, Comala, hvori den keltiske skønhed Comala omkommer ganske konvulsivisk af dystre forudanelser, da hun ikke tør tror på, at hendes helt og elskede Fingal klarer sig i kampen mod dødsfjenden Caracul. Hendes to tjenerinder Dersagrena og Melicoma prøver at dæmpe Comalas bange anelser, men hun ligger død for klippens fod, da Fingal vender sejrrig tilbage. Sikke noget tøv.Men fire prægtige sangere var i spil. Sopranen Marie-Adeline Henry som Comala, barytonen Markus Eiche som Fingal, mezzosopranen Rachel Kelly som Dersagrena og alten Elenor Wiman som Melicoma. Før Comala celebrerede Equilbey Ossian-ouverturen aldeles ubarbarisk. Man fornemmede, at hun godt kendte den franske maler Ingres' elegante skildring af Ossians syner, et billede malet på foranledning af Napoleon, hvor den sammensunkne barde overvældes af frodige fantasier.En lysverden med strunke helte og henslængte kvinder åbner sig. Gade fremmaler nok mere det sorgtyngede og for evigt tabte i sin musik.Farvemættet er den.Da Niels W. Gade i 1840 lancerer koncertouverturenEfterklange af Ossian, er hans lykke gjort i en alder af 23 år.Det er i Leipzig Niels W. Gade i 1840rne florerer i det rige musikmiljø centreret omkring komponisten Felix Mendelssohn. Også han havde fået en flyvende start med ouverturen til Shakespeares En Skærsommernatsdrøm, allerede som 18-årig, og følte en så stærk samklang med Gade, at han betroede den unge dansker uropførelsen af sin violinkoncert og selv påtog sig at dirigere Gades første symfoni, der tager sit afsæt i sangen »På Sjølunds fagre sletter«, hvor kong Valdemars spøgelsesridt i skovene ved Gurre manes frem.Bedst som Gade ved Mendelssohns død i 1847 står til at overtage det prestigefyldte Gewandhausorkester og faktisk gør det, får den fjendske stemning ved udbruddet af den slesvig-holstenske treårskrig ham til efter et år at forlade Leipzig og bosætte sig i København for resten af livet. Her bliver han indtil sin død i 1890 den absolut toneangivende i dansk musikliv. Dog, i 1884, da Ludvig Holbergs 200-årsdag skal fejres, kikser Gades Holbergiana, mens Griegs Suite fra Holbergs tid med sin elegante længsel når stjernerne. Måske er Gades musik i sin natur for smertefri.Gade skaber i 1854 sit afgørende mesterværk, korværket Elverskud, hvori ridder Oluf natten før sit bryllup indfanges og såres dødeligt af den forførende elverpige. Det er et hovedværk i dansk musik, indledt med den oprindelige folkevise, hvor Hr. Oluf undslipper elverpigerne, men derpå gentaget som en replik spækket novelle, hvor en uheldigere Oluf omkommer.Ved DR Koncerten kunne man opleve Gades tyske version, Erlkönigs Tochter, nærmest grafisk musiceret af Concerto Copenhagen og Lars Ulrik Mortensen. Svulmende malerisk blev det ikke. De 18 sangere i DR VokalEnsemblet til Elverskud var heller ikke nok til at puffe solen op til fuld stråleglans. Men den norske baryton Johannes Weisser foredrog Olufs parti med en mageløs elegance, smukt sekunderet af den belgiske sopran Sophie Junker som elverpigen og den svensk/tyske mezzosopran Ivonne Fuchs som moderen. Hvor retfærdigt, at Niels W. Gades ry bæres finkulturelt af trolovelses tragedien Elverskud og folkeligt af »Brudevalsen« fra balletten Et Folkesagn.Ugen igennem kunne man høre programmedarbejderen og pianisten Mathias Hammer i seks elegante features på P2 Klassisk følge Gade fra vugge til grav. Hvad enten man var hjemme eller i sin bil beredte det en nydelse af de sjældne. Dulmende og forlokkende.Fredag 31. marts kl. 19.30 opføres »Elverskud« i Musikkonservatoriets Koncertsal på Frederiksberg.Dirigent: Michael Bojesen. Solister: Sibylle Glosted, Hanne Fischer og Teit Kanstrup.Søndag 7. maj kl. 19.30 opføres »Elverskud« i Timotheus Kirke i Valby. Dirigent: Niels Borksand. Solister: Philippa Cold, Elisabeth Hanke og Stig Fogh Andersen.
Niels W. Gade. Den tidstypiske risikerer at gå til grunde med sin egen tid. Genhør med en 200-års jubilar, der helt gedigent fremmaner, hvad der er uhjælpeligt passé, men alligevel ligger inde med en trumf.
Krudt og kuglerVi lægger ud med ugens absolut største politiske udspil: Regeringens længe ventede bud på et nyt forsvarsforlig, der skal gælde fra 2018 til 2023. Men hvis du ellers har lyttet efter, når forsvarsminister Claus Hjort Frederiksen (V) har været i medierne de seneste mange måneder, ved du allerede en hel del om regeringens planer.Udspillet var ifølge flere eksperter i krudt og kugler fuldstændig som forventet, men det gjorde det ikke dårligt.Fra flere sider fik det ros for at lægge sig fornuftigt i en ellers svær balance mellem krav fra Nato og Donald Trump om at øge forsvarsudgifterne markant på den ene side og en øget trussel fra et aggressivt Rusland på den anden side.Regeringen vil over den seksårige periode give forsvaret 12,8 milliarder kroner mere, hvilket er en stigning på 20 procent, som blandt andet skal fi-nansiere en brigade på 4.000 mand. Planerne fik ros fra Nato, mens førnævnte eksperter skuler spændt mod Rusland, der kunne bruge anledningen til igen at beklage sig over en oprustning i Vesten.I Dansk Folkeparti mener forsvarsordfører Marie Krarup dog, at frygten for Rusland er overdrevet.»Der er et skævvredet billede af et forfærdelig farligt Rusland både blandt politikere i Danmark, Europa, USA og i medierne generelt«, sagde hun til Berlingske.En ny forklaring3 samråd af i alt 9 timers varighed og rundt regnet 200 skriftlige svar.Sagen om udlændingeminister Inger Støjbergs (V) ulovlige instruks om at adskille unge asylpar på landets asylcentre har efterhånden kostet en hel del politikere en hel del tid. Og denne uge, hvor nye aspekter er kommet frem, er ingen undtagelse.Under det seneste samråd i sagen kort før sommerferien erkendte Støjberg, at de adskilte par ikke blev partshørt, som loven kræver, men langede samtidig ud efter tidligere regeringer og konstaterede, at det heller ikke var tilfældet, da Mette Frederiksen (S) var minister. Men i et svar til Folketinget forud for denne uges samråd korrigerede Støjberg den anklage og forklarede det med en misforståelse i sit ministerium. Hun havde fået forkerte oplysninger, sagde hun.Under samrådet ville hun ikke selv påtage sig ansvaret for den ulovlige administration, som ifølge Støjberg var myndighedernes ansvar. Hun mente i øvrigt, at der efterhånden er tale om en »meget grundigt belyst sag«, da oppositionen igen og igen spurgte ind til skiftende forklaringer og specifikke datoer.Oppositionen er dog ikke enig i, at alt er belyst, og har bebudet, at skifter magten efter et valg, vil en ny regering sætte en uvildig undersøgelse i gang, hvor ministerens embedsmænd vil få mulighed for at forklare sig under vidneansvar.Sure sosserHelle Thorning-Schmidt vendte i denne uge hjem fra London. Ikke blot i fysisk forstand, men også i stort set samtlige skrevne og elektroniske danske medier.I den nye bog ' Hvad man ikke dør af' giver Thorning sin personlige fortælling om sin tid som statsminister, og den fortælling indeholder en hel del stikpiller til gamle partifæller.For eksempel var det, må man forstå, Thornings fortjeneste, at Mogens Lykketoft blev formand for Folketinget og senere fik en FN-post. Thorning fortæller også om, hvordan forholdet til hendes tidligere tro væbner Henrik Sass Larsen blev dårligere og dårligere, og at det i sidste ende var hende, der personligt traf beslutningen, at Sass ikke skulle være minister på grund af et PET-notat, der viste, at Sass havde været i kontakt med en rocker i Køge per sms.Sass Larsen kvitterede med en mail til flere medier, hvori han konstaterede, at Thorning igen »efterlader en stor skuffelse i Socialdemokratiet for sin håndtering af ledelsesansvaret«. Han fik opbakning fra tidligere gruppeformand og minister Carsten Hansen, der over for Berlingske kaldte det »brandærgerligt, at manglende lederskab og inkompetence gjorde, at vi ikke kunne fastholde regeringsmagten. Det forsøger Helle så nu at give alle mulige andre skylden for, men som statsminister har hun jo et hovedansvar«.RådhusdramaFra dårlig stemning blandt socialdemokrater til dårlig stemning på den modsatte fløj. Vi skal en tur forbi rådhuset i København, hvor Borgerrepræsentationen forbereder sig på kommunalvalget.Og det går ikke stille for sig.Den nuværende børne-og ungdomsborgmester, Pia Allerslev (V), blev i september sidste år væltet som Venstres spidskandidat. Den nye er partifællen Cecilia Lonning-Skovgaard, der gerne får lidt kritik med på vejen af Allerslev.Senest i denne uge, hvor Allerslev sammen med den socialdemokratiske spidskandidat og nuværende overborgmester, Frank Jensen, havde forfattet et debatindlæg i Valby Bladet.Under overskriften ' Skal børnene også smides ud, Lonning-Skovgaard?' kritiserer de to, der ellers normalt er politiske modstandere, at Venstres nye spidskandidat har skældt ud på de københavnske folkeskoler. Årsagen er, at skolerne har takket nej til at søge en pulje penge, som ministeriet udlodder til de skoler, der løfter fagligt svage elever.Imens Venstres top på Christiansborg følger eskapaderne på rådhuset med frustration, blander andre lokale Venstre-medlemmer sig gerne i striden.Sundheds-og omsorgsordfører Caroline Stage (V) kalder således Allerslevs udfald for »et barnligt angreb og tenderende til det partiskadelige«.cecilie.lund@pol.dk 
 Ugen på Christiansborg har budt på alt fra de helt store sikkerhedspolitiske overvejelser om fremtiden til diskussion om helt specifikke datoer i fortiden. Og så vendte Helle Thorning-Schmidt hjem til Danmark for en meget omtalt bemærkning. Velkommen til denne uges Borgen Indefra.
Kapitalismekritisk karaokeUd af højttalerne toner Whitney Houstons ' I Will Always Love You'. Men teksten, som lyser op med gult på karaokeskærmen, er ikke den om ulykkelig kærlighed, som vi kender. I stedet mimer den ironisk en slags human resource-og management-sprog med linjer som »Competency pay, benefits, time for ADL (som står for ' almindelig daglig livsførelse')« og »you are so flexible and responsible«. De omskrevne karaokesange er en del af den danske kunstner Hannah Anberts værk ' Sakralt arbejde'. Et værk, der gennem popmusik og kostumer kritisk belyser den måde, hvorpå vi omgås og taler om det arbejde, der fylder så meget af det moderne liv.' Sakralt arbejde' var Hannah Anberts afgangsprojekt på Kunstakademiet, da hun dimitterede sidste år.Og som den første dansker nogensinde vandt hun den fælleseuropæiske Start Point Prize, som gives til en nyuddannet kunstner, der udmærker sig særligt.Det prisbelønnede værk kan du opleve i en helt ny udgave på Copenhagen Art Weeks ArtBar på Papirøen. ArtBar er kunstugens fyraftensbar, hvor man nippende til et glas vin kan opleve ny musik og performancekunst. Det finder sted hver aften fra 26. august til 2. september klokken 19 til 21.Sakralt arbejde. Tirsdag 28. august, kl.19-21, Papirøen, København K.Migration og alt det jazzDagen efter er det Nástio Mosquito, som indtager ArtBar.Den fremadstormende angolanske kunstner arbejder i krydsfeltet mellem billeder og lyd. Hans værker udfordrer ofte stereotyper og adresserer aktuelle politiske problemer, men da han tidligere på året blev interviewet af den digitale kunstside kunsten. nu, lød det: »Jeg har ikke en specifik politisk agenda.Det, der driver mig, er udsagnet: ' Det er muligt' - og jeg vil antænde den kapacitet og motivere andre mennesker, give dem en magt til at stræbe efter noget smukkere«. Nástio Mosquito er desuden dette års bykunstner under Cph Art Week. Det vil sige, at han ugen igennem vil skabe og performe værker, der på en eller anden måde går i dialog med København.Onsdag aften på Papirøen kan man høre sange fra hans seneste album, ' Gatuno Emigrante &amp; Pai De Família', som handler om bevægelighed og migration, spillet sammen med et dansk jazzorkester.Nástio Mosquito &amp; Kids. Onsdag 29. august, kl. 19-21, Papirøen, København K.Økokrise med gratis vinMed klimakrisen hængende som en sort paddehattesky over vores hoveder er kunsten i stigende grad begyndt at vende sig mod økologiske katastrofer, undersøgelser af biologien og forholdet mellem menneske og natur.Det er også det, en af de store udstillinger på dette års Chart Art Fair kredser om.' Ex situ', som den hedder, er blevet til gennem et samarbejde mellem den schweiziske by Basel, Copenhagen Contemporary og Chart Art Fair. Gennem værker af nyere schweiziske og nordiske kunstnere sætter den fokus på, hvordan forholdene for livsformer på Jorden er under konstant forandring.En af kuratorerne, Toke Lykkeberg, fortæller: »Værkerne afspejler en tid, hvor klimaforandringer tvinger mennesker, dyr og andre organismer i bevægelse på tværs af kloden. Dyr og mennesker bliver revet væk fra deres habitater og skal tilpasse sig nye. De er ikke længere in situ, altså på stedet, men ex situ, væk fra stedet«. Udstillingen er at finde hos Copenhagen Contemporary på Papirøen, og også selve bygningen spiller en væsentlig rolle, siger Toke Lykkeberg.»Da vi kiggede på bygningen, tænkte vi, at den med sine store vinduer ud mod kanalen minder om et stort akvarium.Men i modsætning til et akvarium kommer man ikke til at stå udenfor og kigge ind, men til at være indenfor og en del af det«. ' Ex situ' åbner torsdag 31. august klokken 17, hvor der også vil være et glas vin fra vinbaren La Halle. Derefter kan den ses frem til søndag 3. september.Ex Situ Opening. Torsdag 31. august, kl.17-21, Papirøen, København K.Æggeballet med musik af Oh Land I centrum står Arne Jacobsens stol Ægget.En kvinde sidder på den - eller rettere: inde i den; som et væsen, der endnu ikke er udklækket. Derefter bryder hun ud af skallen og begynder at danse på stolen, rundt om den, op ad den og sammen med den.Nogenlunde sådan forløber den lille, korte ballet ' The Egg', som danseren og koreografen Esther Lee Wilkinson har skabt med musik af Oh Land. Og den kan du se i Bella Centeret opført af solodanser Femke Mølbach Slot fra Den Kongelige Danske Ballet.Opførelserne finder sted flere gange torsdag 31. august og fredag 1. september og er en del af kunstmessen Code Art Fairs åbne og gratis program kaldet Art-ReActs.The Egg. Vises flere gange, f. eks. 1. september klokken 19, Bella Center, København S. Se alle tider på WWW codeartfair.dk Kend dine lokale kunstnere Ved du, hvad der foregår, sådan rent kunstnerisk, i dit eget lille nabolag? Hvis ikke, kan du som en del af Cph Art Week tage på en gratis arrangeret tur rundt i dit lokalområde for at se på, hvad kunstnerne egentlig har gang i rundt omkring i studierne og atelierne. På de såkaldte projektrumsdage mødes man et aftalt sted klokken 16 og cykler derefter fra sted til sted. Når turen er slut omkring klokken 18.30, er der lidt at drikke og mulighed for at købe mad.Der er i alt fem ture, en for Østerbro og Nordhavn, en for Vesterbro og Valby, to for Indre By og Nørrebro og en for Ydre Nørrebro og Nordvest, og de finder sted fra søndag 29. august til onsdag 30. august.Projektrumsdage. 29. august-30. august klokken 16-18.30. Se mødesteder på WWW cphartweek.dk.sebastian.f.wittrock@pol.dk 
Fem gratis kunstarrangementer efter arbejdstid inkluderer nok også et lille glas.
De store pensionsgiganter bygger boliger for milliarder i disse år, men det er sjældent, at de i detaljer overvejer, hvilken indretning af trappeopgange, der er bedst til at sikre fællesskab og samhørighed.Sådan som det er tilfældet i PFA Pension, PKA og Pensiondanmarks nye seniorbofællesskaber.Men hvorfor denne omhu for seniorerne i begyndelsen af 60' erne? Det skyldes flere ting, mener fremtidsforsker Marianne Levinsen, Fremforsk, der har forsket i ældres boligønsker. En af årsagerne er, at disse unge gamle vil blive en voksende købedygtig magtfaktor, i takt med at antallet af ældre med pensionsopsparing stiger kraftigt.»Pensionsselskaberne vil gerne gøre noget mere for deres medlemmer end bare at forrente deres pensionsopsparing.Skille sig ud. Og det her er en boform, der er i høj kurs hos 68' erne, der dermed igen kommer til at sætte et kraftigt aftryk på den måde, vi gør tingene på,« siger Marianne Levinsen.Farvel til parcelhusetDirektør for PFA Senior Services Jesper Brask Fischer siger, at fasen fra at pensionsopsparerne er på vej ud af arbejdsmarkedet, til de bliver gamle er blevet kraftigt forlænget.»Børnene er for længst flyttet, og man gider ikke haven, så den tidligere boligform i parcelhuset er ikke nødvendigvis særlig velegnet længere.For os er det meget relevant at være med til at udvikle nye boligformer til den livsfase for at have mere at tilbyde vore kunder,« siger Jesper Brask Fischer.PFA valgte for nylig at give kunder førsteret til boliger i sine ejendomme. Noget eksempelvis PKA har gjort i mange år. Og interessen for at blive skrevet på venteliste til en lejlighed har været overvældende.»Vi regner med at udvikle flere former for bofællesskaber.I første omgang udvikler vi et seniorvenligt miljø i Horsens, hvor man også kan bo med en lavere pension, hvilket betyder, at de billigste lejligheder ikke bliver så store. Men man kan også forestille sig, at vi vil udvikle lidt anderledes modeller til ældre, der har en større opsparing,« fortæller Jesper Brask Fischer.Pensiondanmark kan på grund af ferie ikke kommentere sine byggeplaner i Køge, men direktør Marius Møller har tidligere i en artikel fra revisions-og konsulenthuset PWC sagt, at pensionsselskabet ser seniorbofællesskaber som et fremtidigt investeringsområde.En stabil indtægtDen anden fordel ved at udleje seniorboliger er, at pensionsselskaberne skal have en langsigtet stabil indkomst i en tid, hvor obligationsrenten nærmest er ikkeeksisterende.Her er udlejningsejendomme interessante. Og gruppen af 60+ er interessante som lejere. De ødelægger ikke de hårde hvidevarer og flytter ikke efter fem år, fordi de får børn eller nyt job.Tværtimod kan de nye aktive seniorer blive boende i årtier.Det sidste skal pensionsselskaberne dog næppe være alt for sikre på, når det gælder 68' erne, mener Marianne Levinsen.»Tidligere stagnerede mange ældre og blev, hvor de var. Nu er man ikke bange for at skifte mening. Den aktive alder er forlænget. 80-årige flytter og bygger nyt hus,« vurderer Marianne Levinsen.Bag PFA, PKA og Pensiondanmarks nye udvikling af senior bofællesskaber står Realdania, der bl. a. har betalt for en del af den indledende grundforskning og analyse.Ensomheden skræmmer»Der bliver flere og flere ældre, og mange ønsker at sælge parcelhuset og flytte ind til byen, men frygter ensomheden. Derfor er der stor interesse for den nære sociale kontakt til naboerne i seniorbofællesskaber, som ikke er plejeboliger, men hvor der er tænkt på, at folk kan få forskellige skavanker med årene. Interessen har været markant højere, end vi havde regnet med,« fortæller filantropidirektør Anne Skovbro fra Realdania.Hun pointerer, at Realdania mener, at der bør være et mere varieret udbud af seniorbofællesskaber over hele landet i forskellige prisklasser og med forskellige tilbud.Så der også er nogle, der er tilgængelige for de økonomisk ressourcesvage, der ifølge analysen lider særlig hårdt af ensomhed.PKA's første seniorbofællesskab kommer til at ligge i den nye bydel, som PKA sammen med FB Gruppen udvikler på det gamle Grønttorvet i Valby. Men ejendomschef Nikolaj Stampe er sikker på, at erfaringerne vil blive brugt til at bygge flere bofællesskaber rundt om i landet.»Vi henvender os til 60+ år.Det er en gruppe, som stadig er erhvervsaktiv og normalt ved godt helbred og med et højt aktivitetsniveau. Det her er ikke et plejehjem eller en beskyttet bolig. Der er bare tale om folk, der i mange tilfælde er gået fra store familier med børn til små familier, og som gerne vil have nogen at høre sammen med,« siger Nikolaj Stampe.Priser fra 7.500 kr.PKA holder huslejen for de mindste lejligheder omkring 7.500 kr. om måneden, hvilket skulle gøre dem tilgængelige for de fleste med en pensionsordning. Om kort tid vil PKA nedsætte en brugergruppe, der skal komme med forslag til indretning af byggeriet, men det ligger fast, at der bliver en fælles stue på hver etage, fælles køkken i stueetage og fælles taghave.Nærmeste nabo til seniorbofællesskabet bliver ungdomsboliger.Håbet er, at beboerne på Grønttorvet skaber relationer til hinanden på tværs af alder m. m. Så eksempelvis seniorerne ud over deres egne naboer og bofæller vil deltage i bilaug eller æblelaug m. v. med folk fra hele Grønttorvet.lene.andersen@finans.dk Fakta: SENIORBOFÆLLESSKABER 1Der findes i dag cirka 350 seniorbofællesskaber mod blot 10 i 1980' erne.En tredjedel af dem er andels-eller ejerboliger, hvor man frit kan sætte begrænsninger.Resten er almene boliger.Efter en årrække uden nye boliger er mange nye nu på vej. Realdania samarbejder med både pensionskasser, almene boligselskaber og private boligselskaber om at udvikle nye moderne seniorbofællesskaber.SENIORBOFÆLLESSKABER 2Realdania har hentet forskning om ældre danskeres præferencer på boligmarkedet hos bl. a.SFI. Det viser sig bl. a., at: Ca. 1 mio. danskere er nu over 65 år. I 2044 ventes antallet at være 1,5 mio. Godt 8 pct. ønsker at bo i seniorbofællesskab.Nogle søger det gode naboskab, andre at der altid er nogen omkring dem, hvis de skulle blive syge.91 pct. af dem, der allerede bor i seniorbofællesskab, siger, at deres livskvalitet er blevet bedre, efter de er flyttet ind.
Antallet af danskere over 65 år vokser kraftigt og ventes at passere 1,5 mio. kr. i 2044. Mange af dem fortsat med godt helbred og højt aktivitetsniveau. Det stiller særlige krav.
Superdygtig. Dynamisk. Vidende og nysgerrig.En ildsjæl. Og en fantastisk bordherre.Det er nogle af de prædikater, der sættes på DRs nye dramachef, 39-årige Christian Rank, der kommer fra en stilling som executive producer hos TV 2 Fiktion.Christian Rank er uddannet filmproducer fra Den Danske Filmskole i 2005, og siden da har han primært arbejdet med produktion af TV-serier. Han har bl. a. været ansat på Miso Film og Tju Bang Film/ SF Film, inden han i 2010 kom til DR Drama som producer, hvor han bl. a. var producent på to af DRs store dramaserier, »Arvingerne« og »Lykke«. Piv Bernth, hvis afløser som dramachef Christian Rank nu skal være, arbejdede sammen med ham 2012-2014 og husker især hans indsats med at udvikle »Arvingerne« som en ny, stor DR-satsning.»Christian er superdygtig. Det var ham, der satte »Arvingerne« i søen og lavede de første seks-syv afsnit, inden han forlod DR igen. Det var en meget banebrydende serie - men han har også lavet mange gode ting på TV 2 og været med til at optimere deres fiktionsafdeling,« siger hun.»Han er et meget dynamisk menneske, meget vidende og virkelig en ildsjæl. Han brænder for de ting, han gør, og er en stærk motor i alt, hvad han foretager sig. Han er også en lidenskabelig fyr og har et stærkt temperament, og det er også godt, for det skal man have i det job. Så jeg synes, det er et godt valg, og jeg glæder mig på DRs vegne. Det er supervigtigt, når man har været der selv, at der kommer nogen, der kan tage faklen videre. Og det er jeg sikker på, at Christian kan.« I 2014 rykkede Christian Rank til TV 2, hvor han som executive producer skulle stå i spidsen for TV 2s store primetime-serier.»Det er et scoop, at det er lykkedes os at få Christian Rank med på holdet,« lød det dengang fra en begejstret fiktionschef, Katrine Vogelsang. »Ud over at Christian er en af Danmarks dygtigste TV-serie producere, så har han strategisk sans, blik for talent og værner om kvalitets-TV. Bedre fås det ikke.« De to har kendt hinanden siden Filmskolen, og i dag ønsker Katrine Vogelsang ham god vind i det nye job.»Jeg er skidestolt af, at han skal over og være dramachef hos DR. Selvfølgelig er det trist at miste ham, men på den anden side er han en kæmpe kapacitet, så det er ikke en total overraskelse, at han nu skal videre,« siger hun.»Jeg glæder mig til at konkurrere med ham om at lave kvalitetsfiktion til danskerne og samtidig få ham som partner i arbejdet med at løfte dansk fiktion.I sine tre år på TV 2 har Christian Rank bl. a.arbejdet med serierne »Rita« og »Nordskov«, og han har netop lagt sidste hånd på »Kriger«, der kommer på TV 2 senere i år.»Han er et nysgerrigt menneske, som har lyst til at afsøge og undersøge, og det er jo en kæmpe kvalitet i en TV-virkelighed, hvor man tit kigger bagud. Der har han en lyst og energi til at afsøge, hvad ting kan,« siger Katrine Vogelsang. »Derudover har han lige dele lyst til at ramme mange mennesker og samtidig en smallere og mere kunstnerisk åre i sin smag, og når han lykkes med at kombinere de to, så er han virkelig god.« Christian Rank bor i Valby. Han har en kæreste og to børn fra et tidligere ægteskab. Udover at han ser stort set alle TV-serier, har han en bred interesse for kunst og kultur. Han går også meget op i vin, især naturvin, hvilket ind imellem sætter kollegerne på TV 2 på en hård prøve. Til gengæld er han kendt som en god og underholdende bordherre, der elsker at vende og dreje verden og er sjov at tale med takket være en bred viden og et nysgerrigt blik på det, der foregår omkring ham.Når Christian Rank tiltræder i DR 1. februar, rammer han en af de poster i mediebranchen, der har været størst blæst om de seneste år med »1864« og »Historien om Danmark« som nogle af de seneste eksempler. Med sin erfaring fra både den private filmbranche, DR og TV 2 har han umiddelbart alle de nødvendige kompetencer for at kunne bestride jobbet. Det eneste, han endnu ikke har prøvet, er at sidde i selve chefstolen.tmp@berlingske.dk »Han er et meget dynamisk menneske, meget vidende og virkelig en ildsjæl. Han brænder for de ting, han gør, og er en stærk motor i alt, hvad han foretager sig. Han er også en lidenskabelig fyr og har et stærkt temperament, og det er også godt, for det skal man have i det job. Så jeg synes, det er et godt valg, og jeg glæder mig på DRs vegne. videre.« Piv Bernth, tidligere dramachef i DR.
DRs nye dramachef, Christian Rank, har en fortid hos både DR og TV 2 og betegnes begge steder som en af landets dygtigste serieproducenter. Han har stået bag successer som har »Arvingerne«, »Rita« og »Nordskov«.
Nå, hvor i Jylland er du så fra? »Jeg er født i Sydhavnen og vokset op i Valby, så jeg er faktisk indfødt.« Hvad er dine politiske mærkesager? »Det er først og fremmest at skabe en mere rummelig by, hvor alle føler sig velkomne. Hvor alle er i stand til at være den, de er. Derudover skal vi have knækket den negative sociale arv, og så skal vi have en visionær, grøn byudvikling, der sikrer den liveability, som København er berømt for i hele verden.« Hvad er det største problem i København? »Det er, når folk ikke kan gå i fred på gaden, fordi de stikker lidt ud fra normen. Det kan både være kvinder med tørklæde, transpersoner, homoseksuelle, overvægtige kvinder eller nogle helt andre grupper. Generelt skal vi have højere til loftet i København.« Hvad lærte du af at lave udviklingsarbejde i Afghanistan? »Jeg fik konstant dårlig mave af maden, så jeg lærte, at man skal passe på, når man prutter... Spøg til side, så lærte jeg, at fri og lige adgang til uddannelse er fuldstændig afgørende for et samfunds udvikling.« Hvordan drikker du din kaffe? »Stærk, med en lille smule mælk. Det er altså ikke en latte.« I dag er det jo nærmest mere provokerende at være radikal end at være DF'er - hvorfor synes folk, at De Radikale er så irriterende? »Fordi vi altid har ret.« Hvorfor gik du ind i politik? »Jeg har meget svært ved bare at se til, hvis der sker ting i samfundet, jeg oplever som uretfærdige. Jeg synes, diskrimination er uretfærdigt, jeg synes negativ social arv er uretfærdigt, og jeg synes, det er uretfærdigt, når alle ikke har de samme rettigheder. Det vil jeg gerne gøre noget ved.« Hvad er De Radikales største udfordring, efter at Anna Mee Allerslev har trukket sig? »Det er, at der kun er få uger til valget, og der er ikke længere et stort politisk navn ud for liste B på stemmesedlen.Det betyder, at vi andre har travlt med at profilere os over for vælgerne.« Hvad har du lært af Anna Mee Allerslev-sagen? »Den har bekræftet mig i, at vi politikere skal være helt vanvittigt påpasselige og tænke godt over, hvordan vi gebærder os.« Er Anna Mee Allerslev blevet behandlet urimeligt af pressen? »Det vil jeg lade op til den enkelte at vurdere. Jeg sætter enormt stor pris på graverjournalistik. Jeg sætter pris på, at pressen fungerer som vagthund. Det er nødvendigt for samfundet, at pressen tager fløjlshandskerne af, også over for politikerne.« Hvad kommer BT til at finde, når de går i gang med at grave efter historier om dig? »Det spørgsmål har jeg bestemt også stillet mig selv.De seneste dage har jeg tænkt: Gud, hvem har jeg nu snakket med? Men jeg synes, jeg passer på, så jeg går ud fra, at der ikke er noget at komme efter.« Som kommunalpolitiker har du blandt andet markeret dig ved at kæmpe for, at man også fremover skal kunne bade nøgen ved badeanstalten Helgoland på Amager. Hvorfor var det vigtigt? »Det er, fordi jeg er en sådan progressiv type, der kæmper imod nypuritanismen, hvor man seksualiserer den nøgne krop i ekstrem grad. Det er en vigtig bastion for det danske frisind.« Hvad er det væsentligste, du har opnået i din tid på rådhuset? »Jeg har lagt stemme til mange ting, som vi har været mange politikere, der har arbejdet for. Noget, som jeg personligt har drevet frem, er kampen for at beskytte byens store, flotte, gamle træer. Det betyder, at København nu har en træpolitik. Og så er jeg gået forrest i udarbejdelsen af en LGBT+-politik. Det er en handlingsplan for, hvordan vi forbedrer levevilkårene for homoseksuelle og transpersoner. Vi ved, at mennesker i disse grupper generelt har dårligere psykisk helbred end resten af samfundet. Særligt de unge, og det skærer mig helt ind i hjertet.« Hvilken historisk radikal politiker beundrer du mest og hvorfor? »Jeg beundrer Manu Sareen meget. Han var en markant stemme, dengang min politiske bevidsthed blev formet. Jeg ser ham stadig som en stor forkæmper for minoriteters rettigheder og deres plads i samfundet.« Hvad synes du om Amager Fælled-sagen? »Jeg var den første politiker på Rådhuset, der offentligt sagde, at jeg ville have byggeriet standset. Det fik jeg mange tæsk for. Både af folk i mit eget parti, af Socialdemokratiet og de blå partier. Og jeg tog tæskene alene, indtil SF støttede os et halvt år efter. Jeg kunne næsten ikke få armene ned.« Håber du, at København får et såkaldt ' grønt flertal' bestående af De Radikale, Alternativet, SF og Enhedslisten? »Ja, jeg håber, der kommer et flertal på rådhuset, der er langt mere fokuseret på den grønne dagsorden. Det var en hård kamp at få gennemført træpolitikken.Men vi peger på Frank Jensen (S) som overborgmester.Jeg har svært ved at forestille mig en by, hvor en fra Enhedslisten udstikker de store linjer.« Hvad er dit forhold til frysemad? »Det spiser jeg aldrig.« ' Game of Thrones' eller ' Sex and the City?' »Helt klart ' Sex and the City'.«.masi@information.dk Fakta: Tommy PetersenFødt 1977.Konstitueret integrations-og beskæftigelsesminister i Købehavn og ny leder for De Radikale i København, efter at Anna Mee Allerslev torsdag trak sig fra politik efter anklager om embedsmisbrug.Har siddet i Københavns Borgerrepræsentation siden valget i 2013, hvor han fik 776 personlige stemmer.Har tidligere arbejdet med udvikling i blandt andet Afghanistan og Irak for FN.Bor på Islands Brygge med sine to sønner og kæresten Søren.
»Jeg sætter pris på, at pressen fungerer som vagthund. Det er nødvendigt for samfundet, at pressen tager fløjlshandskerne af, også over for politikerne,« siger Tommy Petersen, konstitueret afløser som borgmester og leder af De Radikale i København.
Danske virksomheder er fyldt med kloge hænder og hoveder, der er fyldt med gode idéer. Det er dem, vi lever af. Idéer, der har fundet vej fra laboratorier og skriveborde til produktionshaller og i sidste ende hele verden. Idéer, der har gjort os alle sammen rigere. Derfor skal vi i højere grad dyrke det vigtigste råstof, som Danmark har at byde på: gode hoveder og gode idéer.I et globaliseret samfund har vores gode idéer aldrig været vigtigere.Det er en velkendt fortælling, at vi i Danmark hverken kan eller skal konkurrere på pris. Produktionsomkostningerne og lønningerne er lavere i andre lande, og vi kommer aldrig til at være det oplagte valg, hvis en produktion skal placeres i det billigste land. Vi er derfor afhængige af at konkurrere der, hvor vi kan vinde: på gode idéer og høj kvalitet.Desværre har vi i den seneste tid set en udvikling, der går den forkerte vej. Danmark ligger i dag under EU's Barcelona-målsætning om et investeringsniveau for privat forskning og udvikling på 2 pct.Anders Götzsche, CFO, Lundbeck Anders Hedegaard, CEO, GN Store Nord Marika Fredriksson, CFO, Vestas Peter Rønnest Andersen CFO, Haldor Topsøe Flemming Jørgensen Managing Director, DuPont Scandinavia Gitte Aabo, CEO, LEO Pharma Mikael Geday, CFO, Grundfos René Schneider CFO, William Demant Holding A/ S Søren Westh Lonning CFO, Chr. Hansen Holding A/ S Anders Lonning-Skovgaard CFO, Coloplast Per Asmussen, CEO, Kamstrup A/ S Per Eske Fenger, CEO, Liftra Michael Lumholt, CEO, Ticra Claus Møller, CEO, Siemens af bnp. De danske rammevilkår for forskning og udvikling sakker bagud i forhold til vilkårene i mange af de øvrige europæiske lande. Helt konkret ligger Danmark på en 18.-plads i EU, når det kommer til udviklings-og forskningsordninger.Det har den konsekvens, at det er mere attraktivt for virksomheder og investorer at satse på udvikling, forskning og produktion i disse lande frem for i Danmark.Det skal vi tage alvorligt.Der er behov for stærkere incitamenter til, at virksomheder investerer mere i at opfinde og udvikle nye idéer og produkter i Danmark.Konkret foreslår vi, at man hæver skattefradraget for forsknings-og udviklingsaktiviteter på dansk grund fra 100 pct. til 150 pct. Derfor er vi også glade for, at regeringen anerkender det store potentiale, der ligger i et øget fradrag på forskning og udvikling.Regeringen har foreslået at hæve fradraget til 110 pct. frem mod 2026 med en indfasning, der starter i 2020. Det er et forsigtigt skridt i den rigtige retning. Nu glæder vi os til at følge forhandlingerne og til at se det endelige resultat.Vi forstår godt, at det kan være udfordrende at hæve satsen fra 100 til 150 med et slag, men vi opfordrer til, at indfasningen starter i 2018, og at ambitionen på procentsatsen hæves.En mulig model kan være at hæve satsen til 125-130 pct. og samtidig aftale, at satsen løbende skal justeres for at nå et konkurrencedygtigt niveau. Vores forslag om et skattefradrag på 150 pct. vil enkelt og effektivt bringe Danmark tilbage i toppen i den globale konkurrence.Beregninger fra konsulenthuset Højbjerre Brauer Schultz viser, at det øgede fradrag vil medføre en lang række umiddelbare samfundsøkonomiske gevinster. Ved at øge fradraget til 150 pct. vil der på kort sigt blive skabt hele 8.500 arbejdspladser på tværs af sektorer og brancher, og det vil samtidig bidrage med et varigt løft i bnp på mere end 20 mia. kr.Vi ved, at de virksomheder, som forsker og investerer i ny teknologi, får flere ordrer i bøgerne, end de virksomheder der gør, som de altid har gjort. Virksomheder, der investerer i nytænkning og udvikling, producerer mere, eksporterer mere og ansætter flere.Det skaber dels en øget efterspørgsel på højtspecialiseret arbejdskraft, men medfører også et øget behov for flere folk på gulvet og flere ordrer til de underleverandører, der lever af at servicere og sælge løsninger til forskningsog udviklingsbaserede virksomheder.Når en virksomhed udvider, kræver det også flere folk i produktionshallerne, flere teknikere til at reparere maskinerne og flere håndværkere til at holde bygningerne ved lige. Det skaber job til vinduespudseren og rengøringsassistenten.Forslaget vil altså ikke alene betyde en vækst i antallet af videnstunge arbejdspladser, men i høj grad også bidrage til, at vi i fremtiden både fastholder og skaber nye faglærte og ufaglærte job i Danmark. Også små og mellemstore virksomheder bedriver i dag forskning og udvikling i alle sektorer, og mange vil få direkte glæde af et forhøjet fradrag.Når vi investerer i forskning og udvikling, investerer vi i at gøre os alle sammen klogere. Danmark har Europas mest fleksible arbejdsmarked, og i dagens Danmark skifter vi oftere job, end vi gjorde tidligere.Når vi lærer noget nyt i én virksomhed, ser noget innovativt eller finder en måde at være mere produktive på, ja, så tager vi den viden med os til vores næste job. På den måde gavner investeringen ikke alene den enkelte virksomhed.På længere sigt spreder den sig som ringe i vandet og gavner os alle.Det går godt for Danmark, og det er vi glade for. Men vi skal også tænke på fremtiden. Vores forslag vil skabe tusindvis af nye private arbejdspladser på kort sigt og ikke mindst sikre vækst og beskæftigelse for mange små og mellemstore virksomheder nu og i fremtiden.Det er nemlig ikke kun i Østerild, Bjerringbro og Valby, at rigdommen skabes - men i hele Danmark.
Et skattefradrag på 150 pct. på forskning og udvikling vil skabe ekstra 8.500 arbejdspladser og bidrage med et varigt løft i bnp på mere end 20 mia. kr.
Efter 2015 så det ud til at tre erhvervsmæglere - Colliers International, Sadolin &amp; Albæk og EDC Poul Erik Bech Erhverv - var ved at skille sig ud og danne deres eget felt i branchen: de havde haft den største vækst, og den mindste af dem var, målt på bruttofortjeneste, næsten dobbelt så stor som branchens nummer fire.Men i 2016 er nogle af de mellemstore mæglere i den grad kommet tilbage i kampen. Det viser en gennemgang af årsregnskaberne.Det gælder primært RED Property Advisers, der sidste år brillerede med branchen største vækst, på hele 60 procent. Ifølge managing partner Nicholas Thunø er fremgangen især kommet fra forretningsområderne investeringsejendomme og retail (dvs. butiksejendomme).Svært at vurdere markedsandeleDer er et element af tilfældigheder i, hvor de store opgaver lander, og om de bliver afsluttet og faktureret før eller efter regnskabsåret lukker, så Nicholas Thurø finder det svært at sige om fremgangen er udtryk for, om RED Property Advisers mere langsigtet har vundet markedsandele.»Men,« skriver han i en mail til Berlingske Business Ejendomme, »vi havde i hvert fald nogle spændende og store salgsmandater.Blandt de større investeringssager, vi har været involveret i i 2016, kan nævnes Danske Banks salg af deres back office-funktioner i Glostrup og Høje Taastrup, en portefølje på 362 boliger i Valby og salg af alle retail-enhederne i Carlsbergbyen. Vi er også i år involveret i en række milliardhandler, som pt. er i den afsluttende fase. Så vi har en forventning til, at vores aktivitet i 2017 bliver på niveau med 2016 - om ikke lidt højere.« Også CBRE har haft meget høj vækst, på 50 pct. Det skal ses i sammenhæng med, at selskabet i 2015 havde lav vækst, blandt andet fordi nogle store sager ikke nåede at blive afsluttet ført årsskiftet. De er altså i stedet med til at booste 2016-regnskabet.To års fremgang for Nybolig ErhvervOmvendt havde Lintrup &amp; Norgart meget høj vækst i 2015, men i 2016 har deres omsætning været stort set uændret. Selskabet, der traditionelt har været stærkt inden for udlejning, prøver også at blive stort på de meget indbringende ejendomshandler.Nybolig Erhverv har haft høj vækst på over 30 pct. i både 2015 og 2016, og selskabet har en meget høj indtjening i forhold til bruttofortjenesten.Den eneste af de store og mellemstore mæglere, der er skrumpet de senere år, er Newsec Egeskov &amp; Lindquist. Mens markedet har været stærkt har selskabet været hæmmet af en flydende udskiftning af sin internationale partner - fra DTZ til Newsec.Det har ifølge adm. direktør Henrik Lyngskjold krævet mange ledelsesressourcer, og det også har været en del af baggrunden for nogle personaleudskiftninger. Den tidligere partner Mikael Hartmann er blandt dem, der er stoppet i Newsec.Men Henrik Lyngskjold lover, at der igen vil være vækst i det regnskabsår, der bliver lukket med udgangen af juni måned.»Vi kommer tilbage på ganske fint niveau.Men man skal også se det ud fra at der, hvor væksten i markedet har været, har været på transaktioner, hvor cirka halvdelen af omsætningen i vores virksomhed altid har været baseret på mere stabile opgaver, såsom vurderingsopgaver, rådgivningsopgaver og deslige.Men vi har faktisk forøget vores markedsandel inden for investeringsejendomme,« siger han.I kraft af det stærke ejendomsmarked er der sådan set foder nok i truget til, at alle mæglerne kan drive en sund og profitabel forretning, uden at bruge alt for meget energi på at gå på strandhugst hos hinanden.Men Newsec er ikke alene om at fokusere på stå stærkere på den lange bane, også selv om det koster overskud på kort sigt. EDC Poul Erik Bech Erhverv skriver direkte i sin ledelsesberetning, at man »har et ønske om fortsat at udbygge sin position som Danmarks største landsdækkende ejendomsmæglervirksomhed inden for erhvervsejendomme.« Det skal blandt andet ske ved at udbygge eksisterende kunderelationer, ved at få nye kunder ind i folden via opkøb, og ved at investere i digitalisering.»Ledelsen forventer på denne baggrund en forøgelse af omsætningen, men vi forventer ikke, at indtjeningen nødvendigvis kan følge med i samme takt grundet opstart af mange nye aktiviteter, hvor indtjeningen som oftest først kommer efter to-tre år,« hedder det i ledelsesberetningen.Høje kreditterEn lyst til at tage markedsandele fra hinanden bliver måske også afspejlet i at kreditten til kunderne er vokset.Det kan ikke siges med sikkerhed, for større kreditter kan afspejle, at mange handler ligger helt op til årsafslutningen, og dette fænomen var særligt udpræget i 2016.Men der kan altså også være tale om, at man i et vist omfang udvider betalingsfristerne.Under alle omstændigheder er det påfaldende, at samtlige større spillere har vækst i sine udeståender, også mere end bruttofortjenesten er vokset, og at det også er sket i Newsec, hvor regnskabet som nævnt bliver lukket i juni,.Derfor burde investorernes præference for at handle i december være uden betydning.I nogle selskaber er udvidelsen af kundekreditterne ganske betydelig. I RED er de således mere end tredoblet, og i Sadolin &amp; Albæk er de vokset med 66 pct.Farligt i dårlige tiderSadolin &amp; Albæk er også det selskab, hvor kundekreditterne udgør mest i forhold til bruttofortjenesten, nemlig 41 pct.Ifølge direktør Peter Winther skyldes dette forhold dels nogle store transaktioner i slutningen af året, dels nogle transaktioner inden for boligbyggeri, som man afsluttede i 2016, men hvor man aftalte med kunderne, at de kunne vente med at betale regningen til de selv afleverede byggeriet og dermed fik betaling fra deres kunder.Peter Winther medgiver, at det er den slags aftaler, der er nemmest at indgå i et positivt marked som det nuværende.»Når man har store tilgodehavender skal man forholde sig til risikoen for, at man slet ikke får nogen penge i kassen. Er man i en situation, hvor store investorer pludselig vender bugen i vejret, kan man godt risikere at tabe et honorar. Vores opdragsgivere er store pensionskasser og lignende, så vi ikke har været nervøse for det. Men der har da været perioder, hvor vi har bedt om at få deponeret betalingen,« siger Peter Winther.Sadolin &amp; Albæk har også mest at stå imod med: Målt på resultat før skat er selskabet suverænt i disse år, hvilket bl. a. skyldes, at man er stærke inden for den type af transaktioner mellem store og meget solide parter, der præger markedet.
Næsten alle erhvervsmæglere kunne notere højere omsætning i 2016, men mest fremgang var der for RED Property Advisers og CBRE. Selv om alle i markedet benytter de gode tider til at få sul på kroppen, er der også tegn på, at man kigger længselsfuldt på hinandens markedsandele.
Der går dårligt en uge, uden at op til flere developere og investorer meddeler, at de har boligbyggerier på vej i eller omkring København. Omkring 6.000 nye boliger bliver det til i år, og det kan blive endnu flere i de kommende år.Det er hjulpet på vej af, at lejepriserne løbende er sat op. Dermed har der været overskud i projekterne, selv om både bygge-og grundpriser er gået i vejret.Men der begynder at komme advarsler om, at mætningspunktet er ved at være nået. For eksempel anførte Jeudan i sit regnskab for førstekvartal, at huslejerne »formentlig er ved at nå et maksimalt niveau«, og at der i visse områder af København konstateres en begyndende tomgang.»Det, vi siger, er, at man skal være påpasselig med at forudsætte, at lejeniveauerne bliver ved med at stige. Man har haft en positiv effekt af, at efterspørgslen har været større end udbuddet. Nu er de to ting ved at ramme hinanden, og så flader lejeniveauet ud. Ligger man over lejeniveauet, vil det tage længere tid at leje ud, hvis det overhovedet lykkes,« uddyber adm. direktør Per Hallgren fra Jeudan.Udbud og efterspørgselHan understreger, at der for ham at se ikke er noget dramatisk i udmeldingen. Det er blot teorierne om udbud og efterspørgsel, der endnu engang viser sig også at fungere i praksis.Men for de investorer, der måtte overvurdere efterspørgslen, vil det være alvorligt nok.Her kan der opstå tab, når indtægterne ikke matcher omkostningerne til byggeri og administration.Den virkelige gyser i den henseende findes i tallene for befolkningsudviklingen i København.Gennem en årrække er der hvert år kommet cirka 10.000 flere indbyggere i kommunen.De skal naturligvis have noget at bo i, og det er denne hele tiden voksende efterspørgsel, der gør det attraktivt at sende nye boliger på markedet.Men mellemregningerne har ændret sig undervejs: Nettotilflytningen fra resten af Danmark er i de allerseneste år helt gået i stå, og det er i stedet primært fødselsoverskud, der trækker væksten.Med andre ord: Det er ikke sådan, at folk bare er nødt til at acceptere de lejeniveauer, der nu engang er. De har en smertegrænse, og når den er nået, finder de ud af at bo andre steder eller bliver boende, hvor de er, selv om der kommer børn til.Fokus på prisniveauetPKA er en af de investorer, der er meget aktiv med boligbyggeri i hovedstadsområdet, bl. a.på Grønttorvet i Valby. Selskabet har sat penge i cirka 3.000 boliger, der skal opføres over de kommende år, og ifølge ejendomschef Nikolaj Stampe ryster man ikke på hånden i den planlægning.PKA har heller ikke oplevet besvær med at leje ud.Men det skyldes også, at man ikke tester toppen af prisniveauet på samme måde, som andre aktører gør. Endnu holder man sig omkring 1.500-1.600 kr. pr. kvm ved nyudlejninger.»Vores huslejer er højere, end de var sidste år, og endnu højere, end de var forrige år. Vi følger med markedet op, men vi udfordrer det ikke med priser på for eksempel 1.900 kr. pr.kvm,« siger Nikolaj Stampe.»Vi har altså fokus på prisniveauet. Men samtidig har vi også fokus på, at København er den by, der vokser mest. Vi har den holdning, at hvis vi bygger det rigtige - den rigtige kvalitet, disponering og selvfølgelig også de rigtige steder - er vi ikke så nervøse for det. Det kan godt være, at vores huslejer på et tidspunkt stagnerer, men det kan vores investeringer godt tåle. Vi har ikke købt ind med henblik på, at vi skal leje ud til 1.800-1.900 kroner pr. kvm,« uddyber han.Stort udbud udfordrerDet tyske ejendomsselskab Patrizia, derimod, tester på nogle af sine lejligheder markedets øverste grænser.Selskabet har blandt sine mange investeringer i Danmark købt en række ejendomme i et af Københavns mest attraktive nye kvarterer: Teglholmen i Sydhavn. Her er der gravet kunstige kanaler mellem husene, så ejere og lejere har udsigt til vand og gode muligheder for at dyrke f. eks. kajaksport.Også her ligger lejeniveauet for en standardlejlighed i omegnen af 1.500 kroner pr. kvm om året, eller måske endda lidt mindre, oplyser managing director Rikke Lykke.Men på de mere eksklusive lejligheder - for eksempel lejligheder med tagterrasser eller stuelejligheder, hvor lejeren har egen udgang til en mole og altså kan sejle helt hen til sin bolig - kan priserne komme væsentligt højere op. I de allerdyreste af selskabets lejemål er priserne oppe omkring 2.500 kr. pr. kvm.Der er også tomme lejemål, men Rikke Lykke mener ikke, det er lejeniveauet i sig selv, der kan være et problem for tiden.»Vi er rimeligt godt tilfredse med vores udlejning.Det, som er en udfordring, er, at der er kommet så meget på én gang derude. Nogle kan også vælge at vente, fordi de hellere vil bo i én bygning end i en anden. Men vi synes ikke, prisniveauet er et problem,« siger Rikke Lykke.Forventet tomgangHun fremhæver også, at det særligt i et spritnyt kvarter ikke uden videre er synligt, hvad markedsprisen egentlig er.»Hvad er for dyrt, og hvad er for billigt? Jeg vil sige, at hvis der er gået to år, uden at man har fundet en lejer, er det for dyrt. Man kan også se det på, hvor mange der hurtigt flytter ud igen. Men vi er ikke i tvivl om, at det hele bliver udlejet - slet ikke,« siger Rikke Lykke.Det er også et puslespil at få det hele til at gå op, så der er langsigtede lejere i de fleste lejligheder. Derfor skal man forvente en vis tomgang i starten.»Det vigtige, når man køber boligejendomme, er, at man spørger sig selv, hvad man selv tror på, det vil være rimeligt at få i leje. Altså det, vi kalder ' affordable housing'. I Teglholmen fokuserer vi på par. Det er vores målgruppe derude, og så ser vi på, hvad et gennemsnitligt par kan betale. Det er forskelligt, hvad folk vil have, og derfor prøver vi også at have forskellige typer af boliger, så vi kan opfylde flere forskellige behov,« siger Rikke Lykke.
Både bygge-og grundpriser stiger og stiger, og det samme gør den husleje, developere og investorer opkræver i nyopførte boliger. Men nu går det så stærkt med at sende nye boliger på markedet, at efterspørgslen til de dyreste boliger begynder at vakle.
Så er det tid til at præsentere årets talentkuld anno 2017, de 100 særligt udvalgte, hvis præstationer og meritter rakte til at komme med i Berlingske Business Magasins årlige Talent100-udgave.Årets årgang tilhører Y-generationen, der også bliver kaldet MeWe-generationen eller millennials, er født i 1980erne og frem. De er en generation, der er vokset op med internettets overflod af information, hvor enhver kan tilegne sig viden i www-et-eller-andet-havet af informationer, og hvor det i langt højere grad drejer sig om at kunne identificere og selektere.I den verden navigerer talenterne fermt, uagtet at der er mange ubekendte faktorer i den evigt tempofyldte digitale tidsalder, hvor sigtbarheden er kort.Det er en generation, der går mere mål rettet efter at udvikle sig selv end efter en bestemt stilling i en bestemt virksomhed.Microsofts danske administrerende direktør, Marianne Dahl Steensen, har været et af Berlingske Business' talenter. Det var i 2009, da hun var vicedirektør i TDC.Marianne Dahl Steensen mener, at de unge talenter i MeWe-generationen er noget af en udfordring.»De synes sagtens, at de kan gøre alt, hvorimod man i min generation og en ældre generation sagde: Det har du ikke bevist endnu! De siger helt omvendt: Selvfølgelig kan jeg det, fordi jeg jo har ikke bevist, at jeg ikke kan!« »Jeg synes, de er vildt egoistiske, men jeg synes også, de er vildt givende. Deres selv tillid kan provokere, men de er så meget mere. De er formålssøgende, engagerede og også utroligt givende i forhold til fællesskabet. De har et større samfundsudsyn end min generation, som reelt var mest interesserede i sig selv. Når jeg ser de unges CV, er mange af dem engageret i frivilligt arbejde, hvor vi i min generation lavede vores lektier og gik i byen.« Derfor føler Marianne Dahl Steensen, at hun hele tiden skal være oppe på tæerne.»Jeg skal hele tiden bevise mit værd, for at de vil følge mig, fordi de ikke respekterer hierarkiet bare for hierarkiets skyld. De forventer utroligt meget feedback. Det er positivt, men også krævende. De forventer udvikling, men ikke nødvendigvis dyre Harvard-kurser, men opgaver, der udvikler dem.« Årets 100 talenter er udvalgt i et meget skrapt felt af over 400 nominerede. Her kan du møde Thomas Kofoed, der er chef for 110 medarbejdere hos Netcompany, der i det forgangne år bød på offentlige kontrakter for omkring en milliard kroner, og selskabet vandt de 60 procent foran langt større konkurrenter.Ditte Wulff, der er iværksætter, grundlægger og direktør i Mødehuset. Hendes mission er intet mindre end at revolutionere møder.Danske Banks Bettina Schjødt Larsen der i de seneste ti år været med på det hold, som er i færd med at transformere den 146 år gamle bank til en digital bank - fremtidens bank.Men der er også Ask, der har en ambition om at skabe fremtidens rene energiproduktion.Nanna, der spillede en afgørende rolle i, at overborgmester Frank Jensen vandt kampen om planloven.Og Casper, der står i spidsen for en ti mia.kr. stor investering i en havmøllepark.Men dyk selv ned i de mange gode fortællinger og aha-oplevelser.Velkommen til dette års Talent100.vv@berlingske.dk Jeg skal hele tiden bevise mit værd, for at de vil følge mig.Marianne Dahl Steensen, adm. direktør, Microsoft.Fakta: KARRIERE Talenter til topsFra finanstalent til topchef Morten Hübbe var 32 år, da han var et af årets talenter i 2004. Dengang var han koncernfinansdirektør i Tryg Vesta Gruppen. I interviewet luftede han ideen om, at det på sigt kunne være spændende at blive administrerende direktør for et forsikringsselskab.Det blev han, da Stine Bosse stoppede i 2011. Fra kontorchef til departements chef Ulrik Vestergaard Knudsen var kontorchef i ministersekretariatet i Udenrigsministeriet, da han var med i årets talentudgave.Dengang skrev vi: »Der findes talenter med job så spektakulære, at de taler for sig selv.« Otte år senere i 2013 blev Ulrik Vestergaard Knudsen udnævnt til departementschef. Fra konsulent til super iværksætter Nordic Venture Partners havde netop skudt tre mio. euro ind i Tommy Ahlers start-up Zyb, da han var med i årets talentudgave i 2007. Siden har han tjent et trecifret millionbeløb på sine start-ups Zyb og Podio og er kendt fra iværksætterprogrammet »Løvens hule« på DR1. Fra dansk stjernearkitekt til international toparkitekt Bjarke Ingels tegnestue var blot tre år, da han var blandt årets 100 talenter i 2008. I dag har BIG, Bjarke Ingels Group, tegnestue i Valby, i New York og snart i London. Medarbejderstaben har rundet de 400, og i det forgangne år kårede Time Magazine ham til en af verdens 100 mest indflydelsesrige personer, og magasinet Rolling Stone udråbte Ingels til manden, der »bygger fremtiden«. Fra konsulent til administrerende direktør Da Susanne Mørch Koch var et af årets talenter i 2004, fortalte hun, at en af hendes livs milepæle var, da hun som bjergbestigningsguide stod med en håndfuld uerfarne bjergbestigere på vej op mod toppen af Mont Blanc. Dengang var hun projektleder i DSB.Siden klatrede hun højere op i hierarkiet hos DSB og blev kommerciel direktør. Den post forlod hun i marts for at tiltræde som administrerende direktør for Danske Spil.
Årets Talent100-særnummer er spækket med talenter, der i en tidlig alder har nået store resultater. De tilhører MeWegenerationen, er egoistiske og vildt udfordrende ifølge et af Berlingske Business' tidligere talenter, Microsofttopchef Marianne Dahl Steensen.
Bor du i København, og ejer du eksempelvis en Ford Mondeo eller en BMW 5 i miljøklasse C, skal du fremover betale 1150 kr. om året for at parkere foran din bolig. 
Fra 1. marts skal flere københavnere betale for parkering, og prisen svinger efter miljøklasse. 
»Kokonotsu kokonotsu« betyder, så vidt jeg nu har forstået, ni kokosnødder på japansk. Mit kendskab til sproget er mangelfuldt, men jeg er i stand til at bestille op til ni øl på en bar og tilsvarende antal kokosnødder.En af mine døtre studerer japansk, og hele familien var derfor sidste år samlet i Tokyo, hvor hun er på udveksling. Midt i opholdet var jeg alene af sted på en todages tur til Kyoto, som betyder noget særligt for mig.Japan har været i mit hjerte længe, og som billedkunstner har det været umuligt ikke at lade sig inspirere af landets æstetik. Templerne i Kyoto er verdenskulturarv, en gave og en lektie fra Fjernøsten. Tidligt forsøgte jeg at blive japaner ad forskellige kanaler: mad, litteratur, klædningsstykker, billeder, men alt stoppede ved sake, risbrændevinen, som jeg ikke rigtigt blev ven med. Jeg prøvede den lidt klistrede drik afkølet eller varm, lige lidt hjalp det. Jeg forblev dansk med rødvin i ascendanten.I 2006 var jeg i Kyoto og måtte afbryde en studierejse, fordi min mor døde. Jeg besluttede dengang at vende tilbage til netop det sted, jeg forlod. Et smukt sted i bjergene, hvor jeg tog et fotografi af bambusstokke, som et impulsivt minde sat over min egen rådvildhed og min mors elskelige natur. Hun var glad for sin have. Jeg var ked af ikke at være ved hendes side, da hun døde i Valby. Jeg var på arbejde med studerende og mit kamera og gjorde bambusbilledet til et kunstværk, som jeg kaldte Like a prayer.En bøn er at række ud efter noget. Somme tider forståelsen af det uforståelige. Døden som overraskelsen, hver gang den forekommer i familien, vennekredsen eller i verden som sådan. Japan er et ganske godt sted at række ud efter forståelse. Harmonien og systematikken kan give én fornøden ro. Indtil man forstår, at alene tællemetoderne i landet er mangfoldige. At aflange tynde objekter tælles på andre måder end små tykke, og at selv japanere kløjes så meget i reglerne, at de ofte bruges som spørgsmål i quizprogrammer.Prøver man at købe en billet til hurtigtoget Shinkansen, kommer man også på arbejde, hvis man ikke har god sans for struktur og rettidighed. Billetten udstedes til en plads, ikke bare i supereksprestoget Nozomi, men til det afsnit på perronen, hvor døren åbner.Tog afgår til aftalt tid. Det kan man være helt sikker på, ellers venter en officiel undskyldning fra Japan Rail. Fra højhastighedstoget kan man være heldig, hvis vejret tillader det, at se det hellige bjerg Fuji til højre, når toget suser mod Kyoto med en maksimal fart på 320 kilometer i timen. Selv kameraet rækker ud efter forståelsen, for træer og master ser på fotos ud, som om de står skævt.I Kyoto finder jeg en for turistinformationen ukendt sti. Den er 70 kilometer lang, ruten i bjergene, der omkranser byen, og jeg finder min lille del på intuitionen fra sidste besøg.Benene og hjertet får mig til at gå højre om, højre om, længere op. Her er en akvædukt af mursten, så langt ind i bjerget, øjet rækker.Jeg fortsætter og ser tallene ved et af de små bedesteder langs ruten. Nu er det blot at følge numrene. Jeg har tid nok.I lang tid møder jeg ingen. Så kommer en sporty ældre japaner småløbende fra en sidesti.Han ligner forfatteren Haruki Murakami i en ældre udgave, og vi veksler nogle ord om vejen.Der er glæde i mødet og gensidig fornemmelse for hinandens ærinde, hvad det end måtte være.Han har fart på, jeg er i lidt færre omdrejninger.Da jeg når toppen af det lille bjerg, støder jeg på flere gæster. Nogle knokler opad, andre skal bare besøge forfædrene ved de små altre placeret i skoven på strækningen.Jeg rammer mit mål, da jeg genkender bambusskoven. Her stod en ramponeret bil, som jeg tog et billede af sidst. Som når man sætter sig med en akvarelblok og indprenter sig et motiv. Dagbogsnotater og mentale huskesedler er gemt i negativalbummet, i nyere tid på min Instagram-profil.For det var den mærkbare forskel, da jeg nåede Kyoto: følelsen af wi-fi. Der er noget i luften, som ikke var her tidligere.Den konstante søgen efter forbindelse til omverdenen og helhed. Den liderlige billeddistribution, der får mig til at gå direkte på Starbucks og falde til ro med en glødende varm mobil i hånden.Jeg elsker det.Opringningen fra min bror om, at min mor døde en nat for elleve år siden, får endnu en dimension. Vi er kommet hinanden nærmere hinsides døden. De to, min bror og min mor, der nu begge er døde, rejser videre i mit hjerte. Vi kom til Kyoto.Vandrende i bjerge, i forsøget på at få en af de cirkler, der aldrig sluttes, til at blive hel: Jeg genfandt stedet, Like a prayer, gik på fornemmelsen. Jeg kom dertil ad bagvejen over et lille bjerg. Jeg tændte lys for de levende. Og fandt en ro, som jeg ikke har ledt efter, men forberedt mig på i mange år.En bøn er at række ud efter noget. Somme tider forståelsen af det uforståelige. Døden som overraskelsen, hver gang den forekommer i familien, vennekredsen eller i verden som sådan.
Rejse. En dansker med rødvin i ascendanten vender tilbage til Kyoto, med højhastighedstog og ad ukendte stier.
I 44 år var Lilly Nielsen regnskabs-og administrationschef i den lille Hvidbjerg Bank, hvor hun var fasansat i 44 år.»Der er sket en fantastisk udvikling. Da jeg startede i Hvidbjerg Bank gjorde vi alt i hånden. Når folk hævede penge på deres bankbog, skrev vi det ind med håndskrift, og når de skulle have renter tilskrevet, regnede vi det selv ud. Sådan er det jo ikke længere, og det har været meget spændende - og også udfordrende, særligt omkring Finanskrisen - at være med i den udvikling,« sagde Lilly Nielsen, da hun mandag var i audiens hos Dronningen for at takke for fortjenstmedaljen.Hun og hendes mand, der var mødt op på Christiansborg Slot fra morgenstunden, bor til dagligt på den lille ø, Jegindø i den vestlige del af Lim-fjorden syd for Mors.»Jeg er noget anspændt, og nu skal jeg ind til Dronningen,« sagde en lidt hektisk Lilly Nielsen, inden den store dør ind til slottet lukkede sig bag hende. En lang række danskere, både privat og offentlig ansatte, var mandag i audiens.Følgende takkede for udnævnelsen til Kommandør af Dannebrogordenen:Landsdommer i Vestre Landsret Eva Staal, Viborg.Følgende takkede for udnævnelsen til Ridder af 1. grad af Dannebrogordenen:Bestyrelsesformand for LEGO A/ S Jørgen Vig Knudstorp, Fredericia. Borgmester i Esbjerg Kommune Johnny Søtrup, Esbjeg. Politidirektør i Sydøstjyllands Politi Jørgen Abrahamsen, Bramming.Vicestatsadvokat Gyrithe Trautner Ulrich, Roskilde.Følgende takkede for udnævnelsen til Ridder af Dannebrogordenen:Bestyrelsesformand i UNICEF Danmark Alfred Møller Josefsen, Gentofte. Fhv. administrerende direktør for Danske Spil A/ S Hans Christian Madsen, Rungsted Kyst. Major i Hæren Jan Otto Foss, Fredericia. Professor ved Aarhus Universitet, mag.art., ph. d. Dorthe Schougaard Berntsen, Aarhus C. Prorektor ved Aarhus Universitet, professor, ph. d. Berit Eika, Åbyhøj. Sektionschef i Beredskabsstyrelsen Jørgen Erik Riis Rasmussen, Stensved.Følgende takkede for Den kongelige belønningsmedalje med krone:Fhv. salgs-og lagerkontroller i H. J. Hansen Vin A/ S Grethe Marcuslund, Odense.Følgende takkede for Fortjenstmedaljen i Sølv:Administrativ leder på Morsø Folkebibliotek Gitte Nielsen, Nykøbing M. Bibliotekar på Frederikshavn Bibliotek Lise Hadziantoniou, Frederikshavn.Biblioteksassistent på Køge Bibliotek Anne-Lise Ipsen, Store Heddinge. Faglig konsulent i Jobcenter Vejle Birgit Styrbæk, Vejle. Faglærer på Københavns Universitet Siv Susanne Linneballe, København Ø. Gartner på EUC Nord Lars Dige Pedersen, Sæby. Klinikassistent i Haderslev Tandpleje - Schaumannklinikken Karin Bertelsen, Haderslev. Konsulent i SKAT, Inddrivelse Jette Venø, Ikast. Kontorfuldmægtig i Finansministeriet Ulla Kvelland, Valby. Kontorfuldmægtig på EUC Nordvestsjælland Kirsten Stoltze Gregersen, Holbæk. Laborant på Aarhus Universitet Eva Lykke Petersen, Åbyhøj. Lærer på Gerbrand Skole på Amager Joan Walenthin Lysén, Ishøj. Lærer på Sjælsøskolen Geert Cederkvist, Nordhavn.Løn-og personalekonsulent i Faaborg-Midtfyn Kommune Bent Wermuth Madsen, Faaborg. Lønkonsulent i Thisted Kommune Lisbeth Odder Yde, Thisted. Materielassistent på Forsvarsakademiet Per Steen Lynge, Ishøj. Overassistent i Sønderborg Kommune Gurli Hansen, Sønderborg. Overassitent i Udviklingshuset HR Herdis Lund, Augustenborg.Overlærer på Aars Skole Inge Vibeke Fredbo-Nielsen, Aars. Overlærer på Dybkærskolen Jette Meyhoff, Silkeborg. Overlærer på Engstrandskolen Erling Viggo Steen, Hvidovre. Overlærer på Grindsted Skole Hans Jøgen Hedeman Thomsen, Aalborg. Overlærer på Ishøj Skole Lonnie Hobusch Andersen, Vanløse. Overlærer på Katrinedalskolen Per Bromann Andersen, Asnæs.Overlærer på Kildedamsskolen Erling Agergaard Rasmussen, Holbæk. Overlærer på Marieangsskolen Jan Bruun, Slagelse. Overlærer på Sydfalster Skole Elin Ingrid Friis-Hansen, Væggerløse.Pædagogisk leder i Københavns Kommune Franziska Manette Luther Rothenborg, Køge. Sekretær på Aarhus Universitet Kirsten Buhl Stentoft, Åbyhøj. Skolesekretær på Hurup Skole Britta Skaarup, Hurup Thy. Social-og sundhedsassistent på Regionshospitalet Herning Kirsten Nielsen, Herning. Social-og sundhedsassistent på Slagelse Sygehus Adi Lone Arvidsen, Skælskør. Specialist i Aalborg Kommune Ellen Vinkler, Gandrup.Specialist i Randers Kommune Susanne Nielsen, Randers NV. Sygehjælper i Ammershøjparken Berit Vibeke Skjellerup Jensen, Skibby. Sygeplejerske på Sygehus Sønderjylland Lis Schmidt Jensen, Sønderborg. Tandklinikassistent i Billund Kommune - Tandplejen Anette Jørgensen, Billund.Tandklinikassistent i Billund Kommune - Tandplejen Marga Møller, Grindsted. Økonomisk medarbejder i Silkeborg Kommune Mette Mosbech Nielsen, Silkeborg. Øvelsesskolelærer på Skårup Skole Valborg Johanne Hebsgaard, Skårup Fyn.Følgende takkede for Den kongelige belønningsmedalje:Butiksassistent i Slagter Popp v/ Bjarne Kastrup Astrid Schjerning, Agerskov. Fhv. controller i Hvidbjerg Bank A/ S Lilly Nielsen, Thyholm. Fhv.ekspedient i Coop Danmark A/ S Gerda Petrea Martinsen, Oksbøl. Fhv. kundemedarbejder i Jutlander Bank A/ S Anette Flyvbjerg Sams, Hobro. Fhv.pladesmed i Bilhuset Ronald Carlsen A/ S Ole Flemming Borup Mortensen, Odense N. Fhv.salgsassistent/ materalist i Matas Annelise Ømand Ungstrup, Haderslev. Fhv. servicemontør i Emerson Process Management/ Damcos A/ S Leif Steen, Næstved. Flyveklarerer i SAS Per Faldborg Olesen, Dragør. Regnskabsassistent i FTZ Autodele &amp; Værktøj A/ S Annette Kronborg Verdier, Aalborg SØ. Rettighedserhverver i Jysk Energi Teknik A/ S Walther Hatting, Holstebro. Salgskoordinator i Solar Danmark A/ S Kristen Gade Krogh Guldager, Grindsted. Sekretær i Dansk Landbrugs Grovvareselskab Birgit Bragt, Faaborg. Senior Service Technician i YZLON International A/ S Hans Rode, Herlev. Servicefunktionær i Brenderup A/ S Dennis Erwin Hansen, Nørre Aaby. Social-og sundhedshjælper på Plejecentret Antvorskov Marianne Vaage Nielsen, Slagelse. Socialpædagog i Filadelfia Kurt Knap, Gørlev. Styringstekniker i Carlsberg Byen P/ S Poul Aage Olsen, Kastrup. Tekniker i NNE A/ S Bent Erik Nielsen, Værløse. Fhv.kartonnagearbejder i Schur Pack Denmark a/ s Leif Andreasen, Horsens.Følgende takkede for udnævnelse:Kommandørkaptajn Peter Mikael Dannerfjord, Maastricht. Dommer ved Retten i Herning Hanne Rokkjær Fløe, Højbjerg.
Audiens. Lilly Nielsen har i 44 år arbejdet i Hvidbjerg Bank. Da hun startede blev alt - bankbøger, rentetilskrivning osv. - gjort i hånden. Mandag var hun - og mange andre - i audiens hos Dronningen.
Hyldebærtræets fine hvide blomster springer ud i denne tid, og mange danskere tager ud og plukker fra de vildtvoksende træer til at koge egen saft fra den aromafyldte blomst.En god saft skal smage af hyldeblomst og gerne være syrlig, men sådan smager den ikke altid. Den kan også smage af en billig hospitalssaft eller sådan lidt af..gren.Det vurderer Politikens to smagsdommere efter at have smagt seks forskellige safte.»Jeg kan ikke smage de ægte råvarer.Jeg har svært ved at smage, at der er hyldeblomst i«, siger en af de to dommere, konditor og chefredaktør på Lækkerier Mika Wulff om Fynbos saft, der scorede lavest i testen.Supermarkederne kan tilbyde mange økologiske varianter, på trods af at hyldetræet kun blomstrer i juni og juli. Det er blevet en hverdagsvare, vi kan finde i supermarkedet hele året rundt.Det er muligt at producere hele året rundt, for i saften er der hyldeblomstekstrakt som grundlæggende ingrediens.Blomsterne ligger i sukkerlage med citronsyre i et døgns tid. Sådan får man ekstrakten. Den enkelte producent kan bruge ekstrakten i 12 måneder.Ifølge Lars Aarup, Coops analysechef, skete den store opblomstring i salget af hyldeblomst fra 2005 til 2008. På tre år blev salget af drikke med hyldeblomst tredoblet. Siden 2008 har salget dog ligget stabilt.»Hyldeblomstsmagen dukkede på det tidspunkt op alle mulige steder, men nu er vi mere gået over til ingefær og lakrids«, siger Lars Aarup.Dansk Supermarked, der står bag Netto, Føtex og Bilka, oplyser, at hyldeblomst er den mest populære smag i saftevand.Testvinderen er fra Grønne Gaarden.Den er testens næstdyreste.Konditor Mika Wulff har fundet sin yndling blandt de udvalgte, men den anden dommer, Nikolaj Christoffersen, mangler lidt syre og friskhed for at give Grønne Gaarden helt topkarakter. Han er konditor og underviser konditor-og bagerelever på Hotel-og Restaurantskolen i Valby.Øgo fra Netto falder bedre i hans smag. Den har mere syre og giver en mere afbalanceret smag.De to dommere kan dog blive enige om, at ingen af safterne scorer helt topkarakter.Kritikken falder på en syntetisk sødme og fraværende smag af hyldeblomst.Vil du lave din egen hyldeblomstsaft? På politiken.dk kan du se den opskrift, som vandt Politikens DM i hyldeblomstsaft i 2001: WWW politiken.dk/mad/art5473702/Her-er-den-bedste-hyldeblomstsaft.tine.kirkensgaard@pol.dk Fakta: TEST VINDERGRØNNE GAARDENForhandler: Kvickly Pris: 25,95 kroner for 500 ml Literpris: 51,90 kroner Andet: Opblandes 1: 4 Konditor og chefredaktør Mika Wulff: Helt klart min favorit.Den dufter af hyldeblomst. Eneste negative er, at den er lidt for sød. Den kunne godt have brugt mere citron og syre.Konditor Nikolaj Christoffersen: Både smager og dufter godt.Jeg giver den ikke helt topkarakter, for den mangler lidt friskhed.ØGOForhandler: Netto Pris: 16,95 kroner for 500 ml Literpris: 33,9 kroner Andet: Opblandes 1: 4 Mika Wulff: Dejlig duft. Jeg synes dog, den drukner i syrlighed, så den mister smagen af hyldeblomst.Nikolaj Christoffersen: Godt afbalanceret mellem sødme og syrlighed. Jeg kan godt lide, at der er masser af syre. Men syren kan dog tage meget af smagen af hyldeblomst.IRMA HYLDEBLOMSTDRIKForhandler: Irma Pris: 29 kroner for 500 ml Literpris: 58 kroner Andet: Økologisk, opblandes 1: 4 Mika Wulff: Smagen er meget diskret og underspillet.Heldigvis er den ikke overdøvet af sukker. Den har en mærkelig bismag af gren eller græs - noget, jeg ikke kan definere.Nikolaj Christoffersen: Den dufter af blomst, men har en sjov smag, jeg ikke kender. Smagen er ikke decideret dårlig, men heller ikke god. Den gør ikke nogen fortræd.COOP 365 ØKOLOGIForhandler: Fakta Pris: 16,95 kroner for 500 ml Literpris: 33,9 kroner Andet: Opblandes 1: 4 Mika Wulff: Behagelig, men smager ikke meget af hyld. Den er bestemt ikke dårlig at drikke, for den har god balance af sukker og syre. Den er mere limonadeagtig.Nikolaj Christoffersen: Dufter og smager ikke af meget af hyld. Den er voldsomt sød, og det fylder meget. Hvis du putter to skiver citron i, så er den meget bedre.SOLEVITAForhandler: Lidl Pris: 16,95 kroner for 500 ml Literpris: 33,90 kroner Andet: Opblandes 1: 4 Mika Wulff: Jeg forbinder farven med hyldeblomstsaft, men den er alt for sød. Jeg kan ikke smage de ægte råvarer. Mest af alt minder den mig om hospitalssaftevand. Bare sådan kedeligt.Nikolaj Christoffersen: Duften er meget syntetisk, og den minder mere om en sirup end en saft. Når den kommer ind i munden, føles den vammel.FYNBOForhandler: Rema 1000 Pris: 20 kroner for 500 ml Literpris: 40 kroner Andet: Opblandes 1: 5 Mika Wulff: Den smager af sukker og vindruesaft. Jeg kan ikke spore hylden i den. Der må være tilsat noget farve.Nikolaj Christoffersen: Farven er nærmest gul, og den smager for meget af sukker. Faktisk er den tæt på udrikkelig.FAKTASådan gjorde viPolitiken bad to testdommere om at bedømme seks varianter af hyldeblomstsaft.Dommerne blindsmagte og bedømte produkterne med fokus på duft og smag.De gav en samlet bedømmelse mellem et og seks tjektegn, hvor seks tjektegn er bedst.Testen er oprundede gennemsnit af dommernes karakterer.Mika Wulff er uddannet konditor på den prominente kokkeskole Le Cordon Bleu i Paris. Hun er nu chefredaktør på sit eget magasin Lækkerier, hvor hun skriver om det søde køkken. Hun plejer at lave saften selv hver sommer og bruger det også flittigt i sine kageopskrifter.Nikolaj Christoffersen er uddannet konditor og underviser konditor-og bagerelever på Hotel-og Restaurantskolen.I sin fritid kagenørder han i det søde køkken og pusler om sine surdeje.
Hyldeblomst er en populær saftevandssmag, men testens to smagsdommere savner mere syre og en mere ren smag.
Hvordan føles det at blive kåret til Årets københavner? »Det føles en anelse uvirkeligt.Det var virkelig et stærkt felt af nominerede, så jeg troede ikke, at jeg havde en chance. Jeg er meget beæret og stolt«. Hvorfor tror du, læserne har stemt på dig? »Jeg tror, at den dagsorden, som jeg forsøger at sætte, vækker genklang hos københavnerne. Det var jo københavnerne, som tilbage i 70' erne råbte højt til rådhuset om, at de ville have byen tilbage.De var trætte af, at alle byens pladser blev brugt til parkering i stedet for byliv.Det er den forandring, som jeg står for.At København skal være en by for mennesker«. Hvad er dit eget forhold til København? »Jeg født og opvokset her og elsker København.At sidde ved Christianshavns Kanal og spise pizza med min kæreste, når jeg kommer hjem om aftenen, eller at hænge ud med vennerne og drikke en caffelatte på Vesterbro. Det er fedt at rejse ud i verden, men jeg føler mig mest hjemme i København«. Hvad gør København til noget særligt? »Det er bylivet. At der er parker og små mærkelige steder, som både kan være trashy og enormt livlige på samme tid.Man kan trække vejret i byen, og der er blå himmel, når man kigger op. I virkeligheden er det nok alle de bløde værdier ved byen, som jeg synes gør den så fantastisk. Jeg har ikke nogen ambition om at skulle i Folketinget og være landspolitiker, når jeg stopper som borgmester, for jeg synes, at jeg har verdens bedste job lige nu. At jeg kan være med til at præge den by, som jeg er født i, og som jeg elsker«. Er der et kvarter, som du har et særligt forhold til? »Nej... Og grunden til, at jeg begynder at grine, er, at jeg lige nu står foran et kort over København på mit kontor. Med undtagelse af Nordhavn, som ikke rigtig er vokset til endnu, så har jeg personlige minder fra samtlige bydele. Et sted har jeg måske gået tur med en sød fyr og kysset på ham og været nyforelsket. Jeg har gået i skole i Valby og har boet på Vesterbro, da man gik i gang med byfornyelsen.De sidste otte år har så jeg boet på Christianshavn. En bydel, som jeg både synes er bindegal og fantastisk på samme tid«. Hvad mangler København? »Vi mangler nogle klarere prioriteringer.Jeg forstår ikke, hvorfor vi stadig har H. C. Andersens Boulevard med 70.000 biler, som oser og fylder. Hvorfor ikke lave et ordentligt letbanenet, så man kan komme hurtigt rundt?«. Er der til gengæld et sted i byen, som du er særligt stolt af? »Jeg er enormt glad for, at jeg har været med til at lave Cykelslangen. Den er ikonisk, fordi den signalerer, at København er en cykelby. Og den er ikke bare smuk, men også voldsomt effektiv«. Er der projekter, du er ked af, at du ikke har fået igennem? »Jeg forslog, at man fjernede Bispeengbuen og H. C. Andersens Boulevard for at bringe Ladegårdsåen op igen, men måtte erkende, at der ikke var 11 milliarder til at gennemføre det. Det ærgrer jeg mig stadig over«. Hvad ville du vise udenlandske gæster i København? »Jeg kan godt lide at tage udenlandske gæster med ned til Havnebadet. Folk ser altid dybt forundrede ud, når jeg fortæller dem, at vandet er så rent, at man både kan spise fiskene og bade i havnen«. I Ibyen kritiserer folk ofte Kalvebod Brygge og den første del af Strøget. Hvad er dit forhold til de steder? »Jeg er fuldstændig enig. Det er også nogle forfærdelige steder. Den første del af Strøget er frygtelig kommerciel. Er der overhovedet nogle københavnere, som kommer derinde? Jeg tror kun, det er provinsboere og turister. Og Kalvebod Brygge afspejler jo, at man stod i en forfærdelig økonomisk situation i 90' erne.Man byggede bydelen for at sparke gang i byen, men kønt er det ikke«. Hvilket sted i byen ville du gerne forandre? »Hvis det stod til mig, så skulle vi have nedrivningskuglen i gang ved Udenrigsministeriet og Nordeas hovedkvarter, Ørkenfortet, på Christianshavn.Jeg kan blive helt nostalgisk, når jeg ser gamle billeder af de bygninger, som lå der før. Jeg har ikke noget imod, at man bygger nyt, men de bygninger er bare så rædderligt lavet.Det er arkitektonisk brutalisme, som ville få enhver arkitekt fra DDR-tiden til at savle af begejstring. De virker menneskefjendske og kolde. Hvorfor ikke lade nogle af landets førende arkitekter tegne et nyt Udenrigsministerium, som ville sige ' kapow' til resten af verden?«. Hvad kritiserer folk oftest dig og dine politiske visioner for? »Folk mener, at jeg hader biler, og at jeg bare vil sætte byen i stå. Men det er noget vrøvl! Jeg synes bare, at biler er overflødige og ineffektive i en storby. Det handler ikke om ideologi, men om pladsmangel. Vi er så mange hundrede tusind mennesker, der skal rundt hver eneste dag, og der er ikke plads til alle de biler. Cykler og kollektiv trafik er en langt mere effektiv måde at komme rundt i en storby på. Derfor skal vi have letbaner og flere folk op på cyklerne«.Hvad gør dig rigtig vred i København? »Når jeg er ved at blive banket ned af en bilist, som synes, at vedkommende skal åbne bildøren ud foran mig eller køre mig ned i et højresving.Der kan decibelniveauet godt blive relativt højt«.Hvad synes du, København mangler? »Vi mangler flere og bredere cykelstier.Jeg bor på Torvegade på Christianshavn, og når jeg kigger ud ad vinduet om morgenen, er der altid 10 biler, som holder i kø. Men samtidig er der nok 300 cyklister, der holder for rødt lys. Derfor forstår jeg ikke, hvorfor bilisterne skal fylde så meget, når der nu er så få af dem.Derudover mangler der flere almene boliger, som almindelige mennesker med en almindelig løn kan betale sig fra. Der er rigeligt med boliger, som koster 12-15 millioner«.alexander.jonassen@pol.dk I virkeligheden er det nok alle de bløde værdier ved byen, som jeg synes gør den så fantastisk.
MORTEN KABELL INTERVIEW Københavns teknik-og miljøborgmester vinder af Ibyen-prisen som Årets københavner. Her fortæller Morten Kabell om sit forhold til byen.
L idt under en arbejdsmåned om året var lærerne på Kirsebærhavens Skole i København i snit sygemeldt sidste år. 19 dage mere præcist.På andre skoler i hovedstaden var fraværet kun en fjerdedel af det. På Skolen på Strandboulevarden var underviserne således syge mindre end fem dage om året.De ekstreme forskelle fremgår af en oversigt over sygefraværet i landets største arbejdsplads, Københavns Kommune.Samlet set var lærerne i hovedstaden i snit syge 11,5 dage om året.Det er én dag mindre end året før. Men træerne vokser ikke ind i himlen, for tallet er stadig dårligere end tilbage i 2012.Dog ligger Københavns Kommune nu igen ret lunt i forhold til andre kommuner.Landstallene for lærerfravær foreligger ikke endnu for 2016, men året før var København placeret midt i statistikken.Da var det Odsherred, Stevns, Halsnæs, Faxe og Rødovre, der sloges med de værste sygefraværstal blandt lærere.Meget generelt sagt er østdanskere mere syge end vestdanskere, og på Københavns Rådhus er det ambitionen at komme yderligere ned på ' jydeniveau', som det siges på gangene.Undervises af vikar et helt årDet er derfor en - nogenlunde - tilfreds københavnsk børne-og ungdomsborgmester, Pia Allerslev (V), der kan notere sig, at fraværet trods alt nu er kommet ned på niveauet, fra før den nye skolereform og de nye arbejdstider for skolelærere blev indført i 2014. De politiske indgreb fra Christiansborg fik dengang sygemeldingerne til stige efter nogle års bedring.Borgmesteren giver æren for genopretningen til et målrettet samarbejde mellem ledere, lærere, faglige organisationer og kommunen.Hun peger blandt andet på en særlig indsatsgruppe, en task force, som skoler med mange syge lærere kan tilkalde. Indtil nu har 15 procent af byens skoler og daginstitutioner haft besøg af den.»Meget sygdom skyldes stress og andre psykiske faktorer, og det kan vi gøre noget ved. Vi skal have lavere fravær, for ellers skal der tilkaldes vikarer, og det påvirker elevernes præstationer negativt«, siger Pia Allerslev.Tal har vist, at danske folkeskoleelever i hver 10. lektion bliver overladt til sig selv eller får en vikar. Det svarer til, at de har vikarer eller ingen undervisere i ét af de ti år, de skal gå i folkeskole.Pia Allerslev er derfor ikke tilfreds.Sygefraværet skal længere ned på skoler, der stadig ligger tungt, og hun understreger, at det i sidste ende er den enkelte skoleleders ansvar.Ikke et socialt problemLederen af Kirsebærhavens Skole, Anette Lauge, afviser, at det er skolens geografi-ske placering i et mere socialt udsat hjørne af kommunen mellem Valby og Sydhavnen, der er årsagen til det høje sygefravær på hendes skole på 19,2 dage per år per lærer.Kirsebærhavens Skole har gennem årene kæmpet med dårlige måltal, herunder har karakterniveauet ikke været for godt.»Men det får vi jo til gengæld flere ressourcer til at klare, fordi vi ligger i et mere udsat område«, påpeger Anette Lauge.Hun tror ikke, at lærerne er ekstra syge, fordi eleverne er særligt problematiske.»Jeg synes tværtimod, at de ansøgere, vi får, er lærere, der gerne vil netop den slags udfordringer. Og vi har en meget faglig ledelse, hvor vi blandt meget andet observerer undervisningen og giver feedback«. Hun forklarer, at skolens ledelse trækker en statistik ud hvert kvartal, som fortæller, om de enkelte ansatte ligger i den røde, den gule eller den grønne zone.»De, der ligger i rød og gul zone, tager vi en samtale med. Vi sætter også konsulenter på for at hjælpe med undervisningen og det faglige, hvis der er problemer«. Formanden for Københavns Lærerforening, Jan Trojaborg, tror heller ikke, at de mest sygdomsplagede skoler er særligt ramt på grund af de udsatte sociale miljøer omkring dem.»Der kan være lige så store problemer på Øster Farimagsgades Skole med børn fra Kartoffelrækkerne; de er heller ikke altid nemme og kan kræve sin mand eller kvinde«, siger Jan Trojaborg.Han peger i stedet på, at det er ledelsen af skolen, der kan være udslagsgivende.»Det handler om at inddrage tillidsfolk og arbejdsmiljørepræsentanter, og de steder, hvor de er gode til det, går det bedre« Op til det seneste kommunalvalg i 2013 truede Københavns overborgmester, Frank Jensen, byens skoleledere med fyringer, hvis de ikke fik elevernes karakterer op og lærernes sygefravær ned.Jan Trojaborg mener ikke, at den trussel er blevet fulgt tilstrækkeligt op: »I børne-og ungdomsforvaltningen går der alt for lang tid, før man tager ansvar, når det kører skævt på en skole. Der er en overdreven langmodighed med skolelederne«. Det afviser borgmester Pia Allerslev: »Lederne får den hjælp, de skal have, og kan de ikke rykke sig, er det måske ikke den skole, de skal være på«, siger hun.Pia Allerslev har været med til at sætte skoleledere fra bestillingen, fordi de ikke rykkede skolen godt nok.»Selv om man arbejder i en offentlig stilling, er man ikke fredet«, fastslår hun.Nu bliver det sværereDet er for nylig vedtaget i økonomiudvalget, at kommunens generelle sygefravær skal ligge i den bedste fjerdedel af alle landets kommuner. Og det har været et mål at få det samlede antal sygefraværsdage per medarbejder i alle forvaltninger ned på 11 om året - som altså ligger på 12 nu.Men det kan blive svært. Den nye rapport fastslår, at sygefraværet i hele kommunen i fjor kun dalede med 0,2 dage.»Sygefraværet er sværere og sværere at nedbringe yderligere efter de markante fald i årene 2008-2012«, står der.Og så er skolelærerne ikke de mest plagede i København. Pædagogernes fravær lå på over 14 dage i 2016, hjemmeplejen slås med 15,3 sygefraværsdage per ansat.Hårdest ramt er social-og sundhedsassistenter under socialforvaltningen - de arbejder blandt andet med psykisk syge på bosteder - med 17,2 sygedage i snit per år. Det tal steg endda med to dage i 2016.flemming.christiansen@pol.dk Vi skal have lavere fravær, for ellers skal der tilkaldes vikarer, og det påvirker elevernes præstationer negativt Pia Allerslev (V).Fakta: FAKTA SYGE LÆREREFraværsdage per lærer i Københavns Kommune i 2016: Bund 5: Kirsebærhavens Skole: 19,2 Sundbyøster Skole: 18,3 Tingbjerg Skole: 18,0 Lykkebo Skole: 17,1 Ørestad Skole: 16,1 Top 5: Skolen på Strandboulevarden: 4,8 Billedskolen i Tvillingehallen: 6,2 Christianshavns Skole: 6,4 Sølvgades Skole: 6,8 Hafniaskolen: 7,8 Gennemsnit: 11,5 Se tal for alle Københavns skoler på WWW pol.dk.
Sygefravær Lærere i hovedstaden er mindre syge end før. Men på nogle skoler er hver underviser stadig syg en måned om året.
Aldrig har et politisk parti leveret så meget hykleri i så lang tid som Enhedslisten.Det er ikke noget, jeg påstår. Det er noget, jeg kan dokumentere.Beviserne har delvis været fremme, men kun enkeltvis. Når man lægger dem sammen, står det klart, at partiet fortjener titlen DM i hykleri.EN HYKLER ER en person, der skinhelligt udstiller sin fromhed for at gøre et godt indtryk - men som i praksis lever helt anderledes.De røde apparatjikker i København bidrager stærkt til mesterskabet. Enhedslistens eneste og nu afgående borgmester - Morten Kabell - er et træffende eksempel.I 2013 blev han valgt på sloganet ' Bilerne bagerst'. Det var derfor nærliggende at spørge, om han ville beholde teknik-og miljømagistratens borgmesterbil. Tjo, gerne. Som han sagde: ' Altså, vi vil jo ikke jage bilerne ud af byen.' DA EN LANG RÆKKE partimedlemmer brokkede sig over, at han ikke levede op til valgløfterne, dukkede skvattet nakken og frasagde sig alligevel borgmesterbilen. Hvorefter borgmester Kabell gik over til at bruge forvaltningens biler - hvad forskellen så skulle være? Rent hykleri.Hans anstrengte forhold til biler fremgår også af det kostbare parkeringsdiktatur, der med hans velsignelse er indført i Ørestaden. Her skal beboerne i nybyggerkvarteret betale knap 12.000 kroner om året for at parkere ved deres egen bopæl. Bor man derimod i Enhedslistens højborg på Nørrebro, koster det kun 700 kroner årligt.2013 VAR ÅRET, hvor EL's præk om at være de svages værner viste sig at være tom propaganda.Partier havde fået på hjernen, at plejehjemsbeboere skulle i bad to gange om ugen - uanset om de havde lyst. Ordfører Johanne Schmidt-Nielsen sloges blindt med daværende statsminister Helle Thorning-Schmidt om de to bade.Dumstædigheden indebar, at EL sagde nej til at sløjfe offentlige besparelser på 900 millioner kroner; nej til fem milliarder kroner til en grøn investeringsfond; nej til endnu højere fradrag for faglige kontingenter. Der gik prestige i baderiet, som blev den vigtigste sag i riget.MORTEN KABELL HAR netop fået job som lobbyist i et privat firma fra 1. januar. Fra nu af bliver han betalt højt for at påvirke sine gamle kolleger i Københavns styre.Han tager imidlertid sit eftervederlag som borgmester med sig - 501.896 kroner. Dem agter han at rage til sig, selv om han på den måde får dobbelt løn i et halvt år.Enhedslistens politiske ordfører, Pernille Skipper, var voldsomt kritisk, da Venstres Carl Holst forlod posten som regionsformand med 1.764.893 kroner i eftervederlag, udbetalt over halvandet år. Hans folketingsvederlag skulle ganske vist modregnes, men Enhedslistens førstedame hvinede op om, hvor grådig han var.Kritikken medførte, at Holst frasagde sig halvdelen af sit eftervederlag, som han ikke havde nået at modtage.MEN UANSET HVOR RØD Kabell er i kammen, og uanset hvor varmt han taler for økonomisk lighed - og mådehold hos højt lønnede - vil han ikke give afkald på borgmestereftervederlaget.Han agter dog at betale 130.000 kroner af beløbet i partiskat. Det vil betyde, at Enhedslistens partikasse beriger sig med penge, der fremkommer ved rent pamperi.Pernille Skipper er dampet på barselsorlov og har helt mistet stemmens brug i denne sag.Hendes vikar som politisk ordfører, Nikolaj Villum, er tavs som et ufødt barn. Han frabeder sig at føre ordet i lige netop denne sag.Villum har tilegnet sig det gamle magthavertrick med ikke at ville tage stilling til ' en konkret sag' - selv om denne sag er partiets egen.JAMEN, I DET MINDSTE må vel den altid kritiske og fromme Pelle Dragsted, MF, skælde ud over dette kyniske misbrug af skatteydernes penge? Næ, nej. Han har absolut ingen kommentar, men henviser til Enhedslistens skatteordfører, Rune Lund. Denne vil imidlertid heller ikke interviewes om Kabells forestående tilegnelse af den halve million, tjent uden én eneste times socialistisk borgmesterarbejde.Dog mener skatteordføreren, at reglerne skal laves om, så det fremover forbydes at hæve eftervederlag, hvis man straks får et andet job.Men i denne omgang synes Kabells partikammerat altså ikke, at grådigheden er utidig. Måske kan man ligefrem tale om rettidig grådighed? ENHEDSLISTENS KØBENHAVNSKE partiforening ser heller intet galt i, at Kabell gramser den halve million til sig. Reglerne er overholdt, så hvad er problemet? Tja, problemet er hykleriet, som fortsat ligger i, at Enhedslisten overfalder Carl Holst for at bruge reglerne til egen fordel - mens partiet stiltiende finder sig i, at dets egen afgående borgmester gør det samme.ENHEDSLISTENS FØRSTEDAME, Pernille Skipper, leverer et andet eksempel på tommetykt hykleri. Med hjælp fra sin mor har hun beriget sig med 1.200.000 kroner via de fiduser, der knytter sig til forældrekøb.Det begyndte med, at moderen i 2004 købte en 67 kvm stor lejlighed på Vesterbro i København til sin dengang 20-årige datter for 1.550.000 kroner. I 2013 købte Pernille lejligheden af moderen for samme pris. Pernille var så vanvittig heldig, at moderens lejlighed som den eneste i København og omegn ikke var steget med én krone i værdi på de ni år.I februar 2016 afslørede Ekstra Bladet, at Pernille havde solgt den videre for 2.745.000 kroner. Dermed tjente den socialistiske politiker 1.200.000 arbejdsfrie kroner på bare tre år. Fortjenesten er skattefri og nu investeret i en lejlighed på Nørrebro til 3.745.000 kroner, som hun har købt sammen med sin ægtemand.ENHEDSLISTEN HAR tordnet imod den virksomhedsordning, som mor og datter udnyttede.Partiet mener, den presser priserne op, blandt andet ved at fritage forældrene for ejendomsværdiskat.I stedet betaler de (formelt) skat af børnenes i reglen meget lave husleje.Partiet kalder systemet en kapitalistisk ' ulighedsmaskine'.Men maskinen er altså ikke mere frastødende, end at EL's førstekvinde selv benytter den.Forgængeren som Enhedslistens galionsfigur, Johanne Schmidt-Nielsen, stræber højere, hvad angår i prisstignings-forventninger. Hun har sammen med sin kæreste købt en villa i Valby til 6.415.000 kroner og rider således med på værdistigningsbølgen i hovedstadsområdet på linje med andre småkapitalister.I Folketinget følger flere kolleger fra andre partier spændt med i de to hykleriske socialisters fornuftige ejendomsinvesteringer.TEGNING: ALLAN BUCHbf@eb.dk Enhedslisten har tordnet imod den forældrekøbsordning, som dens topfigur selv udnytter Måske kan man ligefrem tale om rettidig grådighed?.

De sidste par år er priserne på lejligheder steget mere i udkanten af København end i eftertragtede områder som Frederiksberg C og Indre By. 
Priserne på ejerlejligheder er steget mere i udkanten af København end i centrum de sidste par år. 
Når lottopuljen er større end 50 mio.kr., river det i de fleste danskere for at købe en kupon. Kåre Schultz har det formentlig ikke på samme måde.I 2015 fik medicinalbossen 70 mio. kr. i afskedsgave hos Novo Nordisk. I 2016 tjente han 35 mio. kr. hos Lundbeck.Og i denne uge fik han en sign on fee på 125 mio. kr.hos Teva foruden at blive stillet op til 280 mio. kr. i udsigt for fem års arbejde i spidsen for verdens største producent af kopimedicin.Selv for en talblind teenager med hang til alt muligt andet end lønningerne i toppen af erhvervslivet må Kåre Schultz' pengepulje derfor vække opsigt. Det gør den bestemt også i ekspertkredse, men her findes der en jordnær forklaring på de ekstravagante beløb.Professor Niels Westergaard-Nielsen fra CBS peger på to afgørende forhold bag medicinalbossens store lønpakke.For det første er det en branche, hvor Danmark på relativt kort tid - omtrent 30 år - har formået at blive en af verdens førende aktører anført af Novo Nordisk, der i det meste af tiden har haft den økonomiuddannede Kåre Schultz som et kommercielt omdrejningspunkt.International brancheFor det andet er Danmark præget af meget få og meget store spillere på feltet, hvilket selvsagt intensiverer konkurrencen om at få fat i de bedste ledere og derfor har drevet Schultz' løn opad fra år til år.»De danske medicinalselskaber er i høj grad blevet internationale foretagender det seneste par årtier og er derfor længere fremme lønningsmæssigt end så mange andre danske hovedbrancher,« siger Niels Westergaard-Nielsen, som forsker i løn og incitamenter.På den baggrund har han adgang til omfattende statistik over lønningerne i hjørnekontorerne herhjemme, men må dog ikke afsløre noget specifikt om medicinalbranchen, fordi der er så få tunge selskaber - primært Novo Nordisk, Lundbeck og Genmab.»Men der er ingen tvivl om, at topcheferne tjener meget - også betydeligt mere end i andre brancher,« forklarer Niels Westergaard-Nielsen og understreger, at Kåre Schultz' kommende arbejdsplads, israelske Teva, er langt større end Lundbeck, hvilket naturligvis også afspejler sig i lønhoppet til medicinalbossen.Profitabel brancheHeadhunteren Poul Pedersen med 56 kontorer i 52 lande er inde på det samme, men peger derudover på en stribe ekstrafaktorer: Medicinalindustrien er kendetegnet ved et højt uddannelsesniveau i alle dele af organisationen, så de øverste chefer aflønnes som hovedregel bedre, end det eksempelvis er tilfældet hos industrivirksomheder med ufaglærte på fabriksgulvet.Samtidig er det en meget profitabel branche med overskud til den slags belønninger i toppen.Og endelig skal Kåre Schultz fremover anføre et selskab, der ikke blot er verdens største på sit felt, men er plaget af bestikkelsessager og enorm gæld og efter alt at dømme er blevet mere og mere desperat for at finde en strategisk oprydder a la Schultz - særligt fordi Teva har fået to offentlige afslag undervejs fra andre kandidater til posten og vel at mærke kræver, at den kommende CEO bosætter sig i Israel.Det er især i det lys, at det sign on fee på 20 mio. dollars svarende til 125 mio. kr. skal ses, lyder det fra Poul Pedersen.Han understreger, at Kåre Schultz dermed går glip af en eller anden form for fastholdelsesbonus hos Lundbeck, der er på vej mod et rekordresultat for 2017.»Det lyder af meget, må jeg indrømme, men der er ingen tvivl om, at Teva har købt en mand fri, som havde al mulig grund til at fortsætte sit arbejde.Derfor er beløbet så stort, at Lundbeck på ingen måde kan matche det,« siger Poul Pedersen.Og så til afløserenSpørgsmålet er så, hvem der skal afløse koncernchefen i Valby - og hvor meget han eller hun tager sig betalt for det? Flere medicinalanalytikere har de seneste dage vurderet, at der vil blive tale om en ekstern kandidat, i og med at Lundbeck ikke for alvor har kørt en arvtager i stilling.Hverken Lundbeck eller Lundbeckfonden ønsker dog at sige noget om den forestående rekrutteringsproces, men opgaven kan meget vel ligge hos et af verdens største headhunterfirmaer, Egon Zehnder, hvilket i sig selv taler for særdeles løntunge profiler.Det var nemlig Egon Zehnder, der for et par år siden fik Kåre Schultz til at underskrive en kontrakt med Lundbeck, kort tid efter at han blev vraget som Lars Rebiens afløser hos Novo Nordisk.»Jeg er ked af at sige det, men vi kommenterer ikke personer eller organisationer, uanset om de er klienter hos os eller ej,« lyder det fra headhunterfirmaets tyske kommunikationschef, Martin Klusmann.rene.deichgraeber@finans.dk Fakta: BLÅ BOG Kåre SchultzFødt: 21. maj 1961 (56 år).Bopæl: Holte. Flytter til Tel Aviv i Israel, når han tiltræder som topchef i Teva Pharmaceuticals.Civilstatus: Gift og har tre børn.Uddannelse: Økonom fra Københavns Universitet i 1987.Karrierepluk: 1987: Konsulent hos Andersen Consulting, London, og hos McKinsey, København.1989: Økonom, Novo Nordisk.2000: Executive Vice President, Staff and Quality, Novo Nordisk.2002: COO/ Driftsdirektør, Novo Nordisk.2014: President og viceadm.direktør, Novo Nordisk.April 2015: Fratræder hos Novo Nordisk efter en organisationsændring, hvor han står til at miste en række ansvarsområder.Maj 2015: Tiltræder som adm. direktør i Lundbeck.Bestyrelsesformand for Royal Unibrew (siden 2010).Bestyrelsesmedlem i Lego (siden 2007).Kåret som Årets Bestyrelsesformand i 2014 af PwC.Medlem af VL-gruppe 1./Ritzau/
LEDELSE: Der er en hel stribe almindelige forklaringer på, at Lundbecks afgående topchef jonglerer med ualmindeligt høje tal i disse år.
I da Wohlert griner lidt, når man spørger hende, om hun er A-menneske.»Nej, egentlig ikke. Jeg elsker at sove længe,« siger hun.Spørgsmålet er relevant, fordi hun de seneste otte år har været vært på TV2s Go' Morgen Danmark, som har et seertal på op mod 500.000 hen over en morgen. Hun møder i studiet klokken fire om natten, og det betyder, at hun står op hjemme i Taarbæk klokken 03.15 for at nå ind til redaktionen i Valby.»Jeg har fundet kærligheden til at stå tidligt på. Der er noget magisk ved at se København vågne,« siger Ida Wohlert, som for at få familielivet - hun og hendes mand har to drenge på hhv.fire og otte år - må sove en time om middagen, så hun om eftermiddagen har energi til tage sig af børnene og lave aftensmad. Senest klokken 22.30 går hun i seng.Hun er super glad for jobbet, bl. a. fordi hun får lov til at interviewe et bredt spektrum af mennesker.»Det handler om mennesker, som har de største opture, f. eks. har gennemført et ekstremløb, og mennesker, som oplever deres livs værste mareridt som f. eks. har mistet et barn. Den bredde er jo en del af vores liv, og det er jeg optaget af,« siger Ida Wohlert.Hun synes, at det er et privilegium at kunne beskæftige sig med alle mulige emner lige fra politik og økonomi til almindelige menneskers liv, sport, mode og underholdning. Om hun som journalist har et emne, som ligger hende særligt på sinde? »Ja, jeg har altid en stor lyst til at interviewe piger, der har det svært i livet, fordi jeg kan huske mig selv i den alder, hvor man som teenager famler efter en identitet,« siger Ida Wohlert.Hun er uddannet journalist på RUC og har tidligere arbejdet i produktionsselskaberne Bastard Film, Freeport Film og Sand TV, ligesom hun også har arbejdet bag kameraet på Go' Morgen Danmark.Inden hun i 2009 blev TV-vært på programmet, var hun med til at starte TV2 News op som vært.Ida Wohlerts far er den anerkendte arkitekt Claus Wohlert, og hendes farfar er stjernearkitekten Vilhelm Wohlert (1920-2007), som bl. a. stod bag kunstmuseet Louisiana. Men Ida Wohlert har aldrig selv overvejet at gå den vej.»Jeg har holdninger til æstetikken, som har fyldt meget på min fars side af familien. Når jeg eller andre i familien har fået en ny lejlighed har første spørgsmål fra min far altid været, »Ida, hvordan er lyset.« Jeg har i høj grad glæden ved det smukke -dét at kunne fornemme om noget er lækkert og har kvalitet. Er det kræs eller ej? Jeg kan godt spise en frost-pizza en aften, men når jeg skal købe noget, f. eks. en jakke, så skal det være ordentligt.Sådan er det også med ting til mit hjem, og sådan har jeg nok bare altid været. Men jeg har aldrig overvejet at blive arkitekt. Jeg blev, efter råd fra en gammel kæreste, journalist, fordi jeg så kunne krybe uden om at vælge fag i traditionel forstand, fordi man som journalist kan man beskæftige sig med alle mulige emner, og det er jeg ellevild med,« siger Ida Wohlert.ma@berlingske.dk Fakta: Ida Wohlert blå bogHun er opvokset i Hellerup, har gået på Bernadotteskolen og blev i 1997 sproglig student fra Christianshavn Gymnasium. Uddannet cand. comm. i journalistik fra RUC, og hun har en bachelor i arbejdspsykologi. Hun er vært på Go' Morgen Danmark på TV2. Hun har tidligere været vært på TV2 News. Hun bor i Taarbæk sammen med sin mand, og parrets to sønner, Elliot og Edgar. I fritiden rider hun og bruger tid sammen med familien i sommerhuset i Sverige.Fødselsdage i dagSkuespiller Ena Spottag, 32.Filminstruktør, forfatter Anders Rønnow Klarlund, 46. -Formand, civilingeniør Frida Frost, 46. -Billedkunstner, professor Katya Sander, 47.Professor, dr. techn. Ole Sigmund, 51. -Vice President Carsten Ljungberg Andersen, 51. -Direktør Sten Mortensen, 52. -Strategi, kommunikation og fundraiser Winnie Berndtson, 53. -Direktør Britta Johanna Riis, 54. -Adm.direktør Claus Ewers, 55. -Overborgmester, fhv. minister og MF Frank Jensen, 56. -Professor, overlæge, dr. med. Jens Dilling Lundgren, 57.Direktør Gert Kjeldsen, 60. -Sanger, sangskriver Poul Krebs, 61.-Sanger, sangskriver og komponist Lis Sørensen, 62. -Adm. direktør Halldór Páll Ragnarsson, 62. -Mensendiecklærer Marguerite Leise-Hansen, 64. -Fhv. generalsekretær Jim Stjerne Hansen, 64. -Adm.direktør Ebbe Dal, 64. -Forskningssekretær Doris Vejby-Sørensen, 65. -Adm. direktør Morten Dambæk, 65. -Landsdommer Jan Uffe Rasmussen, 66. -Dommer Poul Erik Nielsen, 66. -Fhv. adm.chefredaktør Erik Møller, 68. -Vicepolitidirektør Ole Friis, 68. -Professor, dr. techn. Steen Leleur, 69.Adm. direktør Ernst Frederik Mittag, 70. -Professor, dr. med.Peter Bjerregaard, 70. -Bibliotekar Kirsten Eising, 70. -Direktør Henrik Thorup, 71. -Overlæge Jens Dons Pagel, 71. -Fhv. dommer Peter Bruun Sejersen, 72. -Professor emer. Morten Lind, 73. -Professor Sine Larsen, 74. -Professor emer. Laurids Hedaa, 76. -Gårdejer Bent Maribo, 78.Civilingeniør Torben Høst, 80. -Bibliotekar Lilian Freltoft, 81. -Direktør Jørgen Christiansen, 81. -Dr. polit. Inge Thygesen, 82. -Kommitteret Sven Asger Lund-Sørensen, 83. -Fhv. rektor Arne Wagenblast, 87. -Direktør, cand. jur. Carl Jørgensen, 89.Komponist, kantor Bernhard Lewkovitch, 90. -Overlæge, dr.med. Niels Tolstrup, 91. Navneredaktionen, navne@berlingske.dk. Berlingske Pilestræde 34, 1147 København K Telefon: 33 75 21 73. Redaktionen forbeholder sig ret til at forkorte i indsendt materiale. Fødselsdage skal være redaktionen i hænde senest fem dage før dagen. Fødselsdage omtales dagen før -eller på selve fødselsdagen. Dødsannoncer indtelefoneres til 33 75 35 00 eller sendes til telefax 33 75 20 26 eller med email til annoncer@berlingske.dk.
40 på mandag. Jobbet som TV-vært på Go' Morgen Danmark på TV2 betyder, at Ida Wohlert er tvunget til at stå op klokken 03.15. »Jeg har fundet kærligheden til at se København vågne,« siger TV-værten tappert.
BENEDIKTE ER ALLE PENGENE VÆRDNu døde prins Richard, og det er vel deres børn, som arver slotte og skove, men får Benedikte ikke et beløb fra de danske skatteydere også? Venlig hilsen Regnar Nielsen, København S KÆRE REGNAR Den såkaldte apanage til hele kongefamilien var i 2016 på over 100 millioner kroner.Dronningen modtog 79,5 millioner kroner, hvoraf prins Henrik fik knap otte millioner kroner, mens prinsesse Benedikte fik 1,2 millioner kroner om året af det samlede beløb - svarende til 1,5 procent.For egen regning vil jeg gerne sige, at prinsesse Benedikte er alle pengene værd og altid har været det. Hun er protektrice for et hav af aktiviteter i Danmark, som hun gennem en menneskealder har passet med flid og omhu. Prins Richard døde, mens Benedikte passede sit arbejde i Danmark ved et jysk hestearrangement.Hun har i alle årene, inden kronprins Frederik blev myndig, bl. a varetaget opgaven som rigsforstander og dronningens nærmeste hjælper bortset fra dronning Ingrid.Venlig hilsen Hans.NATO ACCEPTERER ERDOGANHvordan kan Tyrkiet være medlem af Nato, der i sin tid blev dannet for at forsvare de vestlige demokratier? I dag er Tyrkiet under Hitler-arvingen Erdogan ved at blive en ren islamistisk diktaturstat, så hvordan kan de være medlem af demokratiets forsvarsalliance? Hvorfor bliver Erdogan ikke smidt ud? Venlig hilsen Haldor Jensen, Frederiksberg C KÆRE HALDOR I princippet har du ret, men realiteten er, at Tyrkiet også var medlem af Nato, da landet blev regeret af et militærdiktatur - ligesom Grækenland var det under militærjuntaen i 60' erne.Nato er - som du skriver - en forsvarsalliance af demokratiske lande. Men alliancen har af overordnede hensyn - Tyrkiets størrelse, landet er nabo til Rusland, de har et betydeligt militær - accepteret deres medlemskab trods landets særdeles problematiske forhold til demokrati og frihedsrettigheder.De fleste i Vesten forventede/håbede, at Tyrkiet under Erdogan bevægede sig i retning af vestlige værdier og mere demokrati.Desværre har det vist sig at være en fejltagelse.Erdogan optræder som en hysterisk og uligevægtig fanatiker. I kredsen af Natolande vil der være koldt omkring Tyrkiet - der i øvrigt også på det militære område samarbejder med Rusland.Venlig hilsen Hans.FINGRENE VÆK, SOLDAT!Jeg hørte forleden i tv en bruge udtrykket: ' Det er et 65 dollars spørgsmål', som svar på et spørgsmål. Jeg har før hørt om et 1000 dollars-eller 10.000 kronersspørgsmål, men aldrig et 65 dollars-spørgsmål.Hvor kommer det udtryk fra? Venlig hilsen René Hartvig, Frederiksberg KÆRE RENÉ De 65 dollars var bødetaksten for amerikanske soldater, som i efterkrigsårenes besatte Tyskland ' fraterniserede' med fjenden.Men selvfølgelig kunne soldaterne efter fem års krig ikke holde fingrene fra de tyske piger, så der blev betalt mange bøder! Udtrykket ' 65-dollars spørgsmål' knytter sig altså til bødetaksten for spørgsmålet: ' Vil du med en tur i byen, eller har du måske lyst til noget andet, Fräulein '.Venlig hilsen Hans.VÅBENLOVEN RAMMER HELT SKÆVTJeg har bemærket, at anklagemyndigheden stadig oftere tiltaler folk for overtrædelse af våbenlovgivningen for besiddelse af genstande, der reelt set ikke er våben, f. eks. en skruetrækker.Naturligvis kan man stikke folk med en skruetrækker, ligesom man kan slå dem i hovedet med en hammer. Men i min optik skaber dette retsløse tilstande. Må man overhovedet efterhånden køre rundt med en værktøjskasse i sin bil? Jeg er naturligvis bekendt med, at dersom man tiltales for besiddelse af disse genstande, så kan man lade sagen gå i retten og antagelig (?) blive frikendt der. Så skulle man så tro, at tavlen var visket ren. Men nej. Resten af livet vil du stå registreret som tidligere tiltalt for overtrædelse af våbenlovgivningen, og det vil poppe op på lystavlen, næste gang du havner i en trafikkontrol.Det vil jeg kalde retsløse tilstande - for der var jo på intet tidspunkt tale om våbenbesiddelse.Med de venlig hilsen E. Lindblad, Valby KÆRE E. LINDBLAD Folketinget vedtog for et år siden en lov om knive og blankvåben.Sagen er vanskelig, fordi politikerne på den ene side har set, at selv meget små knive bliver brugt til voldshandlinger med stor skadevirkning i nattelivet, i bandemiljøer eller ved fodboldkampe.På den anden side vil de selvfølgelig nødig ramme almindelige borgere, der skal bruge en lille kniv på f. eks. en fisketur eller en spejderlejr.Derfor står der også klart i bemærkningerne til loven, at det ikke er hensigten generelt at forbyde, at almindelige små foldeknive - f. eks. lommeknive, multiværktøjer eller proptrækkere med indbygget kniv - medbringes til dagligdags og fredelige, praktiske gøremål.Det afgørende omdrejningspunkt rent juridisk er, om der er et anerkendelsesværdigt formål med, at man besidder en kniv på et offentligt tilgængeligt sted. Og man vil her se på knivens art, anvendelsesområde og den situation, hvor kniven besiddes.Venlig hilsen Hans.engell@eb.dk Tyrkiet var også medlem af NATO, da landet blev regeret af et militærdiktatur Erdogan optræder som en hysterisk og uligevægtig fanatiker.Fakta: SAGDE DE VIRKELIG DET?Det er dybt tragisk, at vi er nødt til at gennemføre stramninger, for det er vi, sådan som verden ser ud omkring os! Men det er der ingen grund til at fejre Uffe Ellemann-Jensen (V), tidligere udenrigsminister Kristeligt Dagblad, 16. marts 2017 Samfundet udvikler sig på trods af Christiansborg - ikke på grund af Christiansborg. På Christiansborg kører tingene i smudder-smadder, fordi alting i dag foregår i offentligheden Pernille Vigsø Bagge, præst og tidligere folketingsmedlem for SF Politiken, 18. marts 2017 Det er meget svært at se et flertal for en borgerlig økonomisk politik efter et valg. Ligesom man ikke kan se det nu Lars Barfoed, tidligere konservativ formand og minister Berlingske, 20. marts 2017.

Rygterne om Valdemar Psilanders død var stærkt overdrevne.Efter sigende skulle en russisk fan, der var drevet til randen af vanvid på grund af jalousi, have opsøgt den danske verdensstjerne i hans garderobe ude på Nordisk Film i Valby og skudt ham.I virkeligheden skyldtes den bratte bortgang noget helt andet: - Der har været vilde historier om, hvad han døde af.Han var 33 år og døde på et hotelværelse i Købehavn, men filmforskere har undersøgt det meget nøje, og der er intet, der tyder på selvmord eller en forbrydelse. Han døde åbenbart af et dårligt hjerte.Det kan også være slemt nok, siger filmforsker Peter Schepelern.I dag er navnet Valdemar Psilander næsten gået i glemmebogen, men i seks år - fra 1911 til 1917 - var han ikke bare Danmarks, men hele verdens elskede stjerneskuespiller.Forført til fordærvValdemar Psilander fik sit store gennembrud på film med det erotiske melodrama ' Ved Fængslets Port' i 1911.På det tidspunkt var filmmediet endnu nyt og ikke særligt anerkendt.- Det var rent kommercielt - der var ikke noget, der hed tilskud. Man syntes, at film var en vulgær og folkelig underholdning. Der var ingen, der talte om kunst i den sammenhæng, fortæller Peter Schepelern.Måske derfor var de film, der blev lavet i 1910' erne meget kulørte og havde dragende titler som ' Vampyrdanserinden', ' Dødens brud' og ' Dødsangstens maskespil'.Valdemar Psilanders gennembrudsfilm, ' Ved Fængslets Port', blev dog en uhørt stor salgssucces - både i Danmark og de andre lande, som dansk film blev eksporteret til i 1910' erne.Blev kaldt ' Harrison'Især i Rusland blev de meget begejstrede for den danske skuespiller, der fik navnet ' Harrison' på de kanter, fordi det originale var for svært at udtale for russiske tunger.Valdemar Psilander var tilknyttet Nordisk Film, der på det tidspunkt var det næststørste filmselskab i verden, kun overgået af et fransk.Selskabet havde opdaget, at de solgte endnu bedre, hvis de indspillede to slutninger på filmene. Dels en happy end til det vestlige publikum og en sørgelig til Rusland, hvor man foretrak de mere dystre ting.Filmene havde saftige historier, der ofte handlede om mænd fra det pæne borgerskab, som kom i kløerne på fristende kvinder, der drev mændene i fordærv.- Det var ofte Valdemar Psilander, der spillede de roller.Det var de roller, han blev berømt på. Han var smuk på den måde, som man kunne lide dengang; lidt gustenbleg med mørke øjenhuler.Vi ville sige, at han så dekadent ud - han var ikke en frisk elsker-type, fortæller filmforskeren om det danske idol.Det skulle vise sig, at det dramatiske liv, han spillede på det store lærred, også udfoldede sig i hans virkelige liv.Farligt udspringI løbet af Valdemar Psilanders kun seks år lange filmkarriere nåede han at indspille 83 spillefilm for Nordisk Film - mange af dem med et eksotisk islæt.En af dem, ' Sfinksens hemmelighed' blev optaget i Danmarks Sahara, Råbjerg Mile, hvor man lavede en kulisse forestillende en pyramide, nogle tilfældigt placerede palmer og med Valdemar Psilander klædt ud som flot ørkensheik.En anden klassiker foregik i manegen.- I ' Dødsspring til Hest fra Cirkuskuplen' er han god.Her er han en cirkushestebetvinger, der skal foretage et farligt udspring med den her stærke udstråling af melankoli og dekadence, siger Peter Schepelern.Den dekadente udstråling var ikke kun til for filmene.Valdemar Psilander havde en livsstil, som kun var et fatamorgana for almindelige danske arbejdsmænd.I sit bedste indkomst-år tjente skuespilleren 100.000 kroner.Til sammenligning tjente Danmarks næststørste mandlige stjerne, Olaf Fønss, på samme tidspunkt kun 14.000 kroner om året.Og Valdemar Psilander var ikke en, der rugede over pengene.Blod fra tindingenRygterne gik om champagnefester og måltider indtaget på duge syet af lutter pengesedler.Det hed sig, at han altid bestilte tre droscher, når han skulle hjem fra arbejde: en til sin stok, en til sin hat og en til sig selv.Selv om det lyder som løgnehistorier, er det et faktum, at bankbogen var næsten tom den dag i marts 1917, hvor en ansat på Hotel Bristol fandt liget af stjernen.Der løb blod fra tindingen.Hurtigt glemtTilsyneladende havde Valdemar Psilander slået hovedet på kanten af vasken, da han faldt om som følge af et hjertestop.Selv i døden slap rygtemageriet ikke sit yndlingsoffer - historien om den russiske fan med pistolen i garderoben levede lystigt.Måske var den sat i omløb af Nordisk Film, der stadig havde 20 Psilander-film på hylden, som endnu ikke var kommet op i biograferne.Nu blev de lanceret som mindefilm og gik over al forventning.Men i dag, 100 år efter sin død, er Valdemar Psilander glemt.- Det er fordi, hans karriere sluttede så hurtigt. Han fik kun en kort tid på jorden, og hans film er nogle, som kun folk med nørdede interesser ser, understreger Peter Schepelern.redaktionen@eb.dk .Der har været vilde historier om, hvad han døde af Man syntes, at film var en vulgær og folkelig underholdning Vi ville sige, at han så dekadent ud - han var ikke en frisk elsker-type Hans film er nogle, som kun folk med nørdede interesser ser.Fakta: DA HOLLYWOOD LÅ I KØBENHAVNLige siden lydfilmen kom til, har USA været verdens førende filmnation. Cirka 80 procent af de film, der bliver vist i danske biografer, er amerikanske. Men engang var det anderledes - i 1910' erne var Danmark verdens førende filmnation, der eksporterede til hele verden.Fordi det var stumfilm, var det let at producere tekst på forskellige sprog og klippe dem ind i filmene.Dengang havde man andre filmgenrer, end vi har i dag. Mest populær var det erotiske melodrama, som handlede om seksuel depravation, eksotiske film, der foregik i sydlige kulisselandskaber, intrigefilm, der handler om sladderproblemer og cirkusfilm.Nordisk Film havde på det tidspunkt en cirkusmanege stående fast i deres studier, fordi der blev lavet så mange film om netop det emne.Nordisk Film er i dag verdens ældste, stadigt eksisterende filmselskab.
STUMFILM: Valdemar Psilander var gustenbleg og havde mørke øjenhuler - og blev en af verdens mest kendte skuespillere. Han døde kun 33 år gammel.
Fejl og fakta 22.4.2017:' Jeg kunne genkende alle biler' havde vi kaldt en reportage på side 6 i 1. sektion i går, hvor vi var med, da mekanikerlærling Alexandra Songbang Larsen lokaliserede et defekt stelkabel på en Fiat. Vi besidder tydeligvis ikke hendes evner, for vi kaldte bilen en »Fiat Multijet«. Den model findes ikke: Multijet er navnet på Fiats dieselmotorer. Det må desværre stå hen i det uvisse, hvilken Fiat der var tale om. Alexandra Songbang Larsen står under den røde Fiat Multijet, der er hejst op i en lift. Bilen kan ikke starte, og hun skal nu finde ud af, hvad der er galt.»Det er ikke batteriet, den er gal med«, konstaterer hun og går i gang med at undersøge stelkablet til starteren.»Der har vi fejlen. Den er ikke meget værd længere. Her er det altså en fordel, at jeg har så små hænder«, siger hun og stikker hånden op i motorrummet for at løsne stelkablet.»Det er generelt smart at have en lille hånd, når man skal reparere biler. Der bliver mindre og mindre plads i motorrummet på de nye biler, så jeg får hele tiden at vide, at mine små hænder vil komme mig til gode«, siger hun.Alexandra er en af de få kvinder, der er i lære som personvognsmekaniker. 40 lærlinge er kvinder, mens 2.500 mænd lige nu lærer at reparere biler, viser tal fra Undervisningsministeriet.Mekanikerdrøm20-årige Alexandra har drømt om at blive mekaniker, siden hun gik i 7. klasse. På pigeværelset i Hvidovre så hun ' Top Gear' og læste Bilmagasinet. Og når familien var på tur, terpede Alexandra navnene på de biler, der passerede.»Det var fedt, når der kørte en pæn bil forbi. Jeg kunne genkende alle biler. Det var lidt en sport for mig«, siger hun.Alligevel søgte Alexandra ikke ind på mekanikeruddannelsen efter 10. klasse, men tog i stedet på gymnasiet.»Jeg tænkte, at der sikkert ikke var nogen, der ville have en kvinde, og at jeg er alt for lille og slap til at blive mekaniker«, siger hun.Men gymnasiet var ikke sagen. Heller ikke HF, som hun efterfølgende søgte ind på. Med to mislykkede uddannelser i bagagen tænkte Alexandra, at hun lige så godt kunne prøve mekanikeruddannelsen.Hun turde dog ikke fortælle sine forældre, at hun skulle begynde. »Jeg var nervøs for, om mine forældre kunne forstå mit valg, og bange for, at de ikke mente, at mekanikeruddannelsen var en uddannelse for en pige«, siger Alexandra.Hun havde dog intet at frygte. Forældrene bakkede hende op i valget, og Alexandra viste sig at være så dygtig, at hun efter grundforløbet blev optaget på en særlig talentlinje. Nu uddanner hun sig til at blive en af landets dygtigste mekanikere.Det var heller ikke svært at finde en læreplads.Siden oktober har hun hver dag kørt 50 kilometer frem og tilbage fra Valby til Helsinge, hvor hun er elev hos værkstedskæden QuickPot.Søgningen var dog ikke uden problemer.Da Alexandra var til samtale hos et andet værksted, var chefen nervøs for, om han ville få problemer med Alexandras kæreste, når hun kun skulle arbejde sammen med mænd.»Han spurgte, om min kæreste ville blive jaloux. Det var helt vildt underligt at spørge om. Og hvis han gjorde, skulle jeg da nok lade være med at tage det med på arbejde. Så der havde jeg ikke lyst til at være«, siger hun.Fordel med kvinder på værkstedet På QuickPot er den røde Fiat Multijet igen køreklar. Nik og Jay spiller højt over højttalerne, og Alexandra kommer med sine 162 cm og 50 kg ubesværet gående med otte dæk, der er stablet på en sækkevogn.Det er første gang, at de har en kvinde ansat på værkstedet. Kollegerne Jesper Andersen og Martinus Petersen synes, at det er en fordel.»Kvinder har en anden tilgang til for eksempel fejlfinding og problemløsning.Jeg har tidligere været et andet sted, hvor der var kvindelige lærlinge, og de var også super dygtige«, siger Jesper Andersen og fortæller, at de ikke har skruet ned for mandehørmen på værkstedet, bare fordi der er kommet en kvinde på værkstedet.»Neej, hun er selv lige så slem«, siger Martinus Petersen. Værkstedschef Mathias Hornbæk Hansen havde på forhånd forberedt både Alexandra og kollegerne, inden hun begyndte.»Der er ikke ret mange af drengene, der har prøvet at arbejde sammen med en kvinde før, og her er stemningen meget løssluppen. Så man skal kunne sige fra, og det gør hun også. Da hun begyndte, sagde de, »nå, så skal vi til at hjælpe hende«. Men sådan er jargonen, og man kan jo få en dreng i samme størrelse som lærling«, siger han.Der var dog nogle praktiske udfordringer, der skulle løses, inden Alexandra kunne gribe værktøjet.Arbejdstøj og handsker skulle bestilles hjem i mindre størrelser. Og da der kun er et omklædningsrum på værkstedet, må Alexandra møde et kvarter senere end kollegerne.Hun er sikker på, at hun nu er på rette vej.»Jeg synes, at det er fedt, når jeg har lavet noget, der virker, og det ser godt ud.Det kan jeg godt lide. Og jeg er så glad for at være her. Drengene er sgu gode ved mig«, siger Alexandra.mette.dalgaard@pol.dk Jeg tænkte, at der sikkert ikke var nogen, der ville have en kvinde, og at jeg er alt for lille og slap til at blive mekaniker Alexandra Songbang Larsen.
UNGDOMSUDDANNELSE Alexandra Songbang Larsen drømte om at reparere biler. Alligevel begyndte hun på gymnasiet. For piger kan ikke blive automekanikere, troede hun.
Der har været bemærkelsesværdigt stille de seneste tre uger.Siden den såkaldte våbenhvile i bandekrigen er der slet ikke blevet skudt på åben gade, og det kan føles særdeles utrygt, når der pludselig vendes op og ned på hverdagens faste begivenheder.Stilheden har dog givet landets justitsminister tid til at tænke sig om. Til at se bandekonflikten fra helikopterperspektiv og udtænke fremadrettede løsninger, der kan facilitere politiets koordinerede indsats. Derfor har han foreslået at gøre det muligt at vidne anonymt imod banderne.»Forudsætningen for at få folk bag tremmer er, at folk tør vidne. Det må aldrig være sådan i Danmark, at du ikke vidner, fordi du er bange for repressalier, og vi kan se, at vi har en udfordring dér,« sagde justitsminister Søren Pape Poulsen til Berlingske i den forgangne uge.De Konservative kritiseres tit for at mangle en selvstændig profil, så ret skal være ret. Forslaget om vidnebeskyttelse vidner netop om den sunde fornuft, man kan forvente fra et klassisk borgerligt parti. Det giver god mening, at myndighederne beskytter lovlydige borgere, når de hjælper retssystemet med at sætte bandemedlemmer bag lås og slå. Faktisk så god mening, at Lene Espersen foreslog det samme i 2001.»Det er nødvendigt, hvis vi skal efterforske sager, hvor organiserede bander står bag,« sagde hun dengang til Politiken.Brian Mikkelsen var tilsyneladende enig, for han foreslog det en gang til i 2009.»Inden for 14 dage kommer en arbejdsgruppe med et udspil, som vil gøre det nemmere at vidne anonymt i Danmark,« sagde han dengang i Politiken.Otte år senere er turen så kommet til Søren Pape, og hvis man skal se positivt på sagen, er flere konservative justitsministre i det mindste bekendt med problemerne. Om de så får dem løst, må tiden vise.I Slagelse forsøger man sig også med tilsyneladende pragmatiske løsninger. Efter mere end ti dages mislykkede forhandlinger efter kommunalvalget fik byen endelig en ny borgmester torsdag aften. Eller det vil sige, byen fik to borgmestre. I hvert fald på papiret. Da ingen kunne samle flertal for andet, er byrådet blev enige om at pege på socialdemokraten John Dyrby Paulsen de første to år, hvorefter LAeren Villum Christensen skal overtage borgmesterposten de sidste to år. Aftalen kaldes »historisk spektakulær«, hvilket ifølge eksperterne betyder, at aftalen ikke er det papir værd, den er skrevet på.»Den aftale bygger på tillid, og at alle parter holder ord,« sagde kommunalforsker Roger Buch diplomatisk til Politiken.Den rød-blå deleordning er da heller ikke noget, der vækker jubel i Slagelse. Omkring 1.000 havde fredag meldt sig til Facebookgruppen »Slagelse borgere der forlanger omvalg«. De vil demonstrere imod aftalen og minder os alle om, at danskerne faktisk engagerer sig, når noget ser fuldstændigt forkert ud. Nu venter vi spændt på, at nogen opretter Facebook-gruppen »Slagelse-borgere, der forlanger korrekt orddeling og kommasætning«. U retfærdigheder er som bekendt størst, når de går ud over en selv, og det er netop tilfældet for Nordsjællands politi. Her har en patruljevogn fået en bøde på 750 kroner for en ureglementeret parkering ved pizzeriaet Big Ben i Espergærde. Ifølge politiet får man jævnligt parkeringsbøder, og det hører selvfølgelig ingen steder hjemme.»Man får det indtryk, at det bare er en pengemaskine. Og siden har politiet en masse bøvl med at få annulleret afgifterne,« fortalte Bjarne Vestergaard Olsen, politikommissær på Station Nord i Helsingør til Ekstra Bladet.Sjovt nok har borgerne haft det samme indtryk i mange år, men de bøder har vist sig lidt sværere at få annulleret.Ekstra Bladet tilføjede for en god ordens skyld, at betjentene ikke var inde på Big Ben pizzeria for at hente mad. De var ude at lede efter føreren af en bil, der stod uhensigtsmæssigt parkeret.Sund fornuft var også med til at løse et ganske praktisk problem for Zoologisk Have. Næste år flytter to kinesiske pandaer ind i et nybygget anlæg, og det giver foder-problemer. Pandaer tåler tilsyneladende intet andet end bambus og kun de helt friske skud. Når hunnen er drægtig eller har diende unger, spiser hun endda kun topskuddene, og da Valby og omegn ikke er overstrøet med bambusmarker, vækker det nu vild jubel, at man har fundet en løsning.»Det er et gennembrud for den foderansvarlige og for hele Zoo,« erklærede Zoo højtideligt denne uge.Den foderansvarlige, der også går under navnet Anita Haput Holm, har været i Kina for at se, om pandaerne var villige til at indtage frosne bambusskud, hvis de »tøes op på forskellige stadier, til de har den helt rigtige konsistens«, beretter TV2. Det var de, og det betyder, at det, der svarer til 30 kilo bambus om dagen, skal fryses ned, pakkes i en container og fragtes med tog fra Kina, når pandaerne engang er ankommet til Danmark.Det siger noget om, at når menneskeheden sætter sig for at løse et problem, lykkes det som regel. Det siger også noget om, at mennesket tilsyneladende gør mere for at holde denne verdens pandaer i live end dem selv.Uretfærdigheder er som bekendt størst, når de går ud over en selv.

Efter et mareridtsagtigt 2016 med massive aflysninger og forsinkelser går det bedre for DSB, når det handler om fjern-og lokaltog. Nu er man "kun" godt tre procentpoint fra at kunne levere det antal tog til tiden, som man i 2014 aftalte med staten.Til gengæld er der opstået problemer for de ellers så stabile S-tog, hvor DSB - bl. a.på grund af sporarbejder og arbejdet med at få de nye togsignaler til at fungere - på otte måneder har mistet næsten 3 millioner passagerer, hvilket svarer til 4 pct.Ifølge afdelingschef Laura Kirkegaard fra Passagerpulsen hos Forbrugerrådet Tænk kan en årsag til, at DSB mister kunder, være, at man ikke kan levere nok tog til tiden og ikke lever op til løftet om, at 82,4 pct. af alle fjernog lokaltog skal være fremme senest to minutter og 59 sekunder efter planlagt ankomst, og at mindst 92,3 pct.af alle S-tog skal være fremme inden for samme tidsramme.Steen Uffe Tommerup er én af dem, der har opgivet toget til og fra arbejde. Selv om han bor blot 500-600 meter fra Trekroner Station lidt uden for Roskilde og arbejder i Tivoli, få meter fra Københavns Hovedbanegård.Konstant forsinket»Jeg ville rigtig gerne tage toget, men jeg får simpelthen stress af det. Det er så ustabilt, selv på afgange der passer perfekt med mit arbejde, at jeg ikke kan regne med toget.Det er konstant forsinket, eller de aflyser det uden noget forvarsel. Derfor tager jeg i stedet bilen eller min motorcykel,« siger Steen Uffe Tommerup, der har prøvet at være togpendler.»Men jeg kan ikke komme for sent på arbejde. Det dur ikke over for kollegerne. Derfor er toget min tredje prioritet efter bil og motorcykel.« Laura Kirkegaard er ikke i tvivl: »Det er simpelthen ikke i orden, at togene ikke kører rettidigt. Det har konsekvenser for rigtig mange passagerers hverdag, og vi ved fra Passagerpulsens undersøgelser, at tog til tiden og rejsetid er det, der har størst betydning for tilfredsheden med rejsen. Det ligner desværre en tendens, at rettidigheden ikke lever op til kontrakten med staten,« siger hun.Et af de steder, der er problemer, er S-togene.»På det seneste er passagertallet faldet i S-togene. Det er meget alvorligt og kan være udtryk for, at folk ikke føler, at de tør stole på den kollektive transport. Og det er ikke sikkert, at kunderne vender tilbage, selv om S-togene begynder at køre mere rettidigt, når de f. eks. har købt en bil.« Laura Kirkegaard er godt klar over, at det ikke altid er DSB, der er skyld i problemerne.En ny rapport fra Rigsrevisionen kritiserer således både DSB og Banedanmark for de mange ustabile tog.Driftsdirektør Anders Egehus fra DSB erkender, at der fortsat er problemer med at få fjern-og lokaltog til tiden, selv om det går væsentligt bedre end i 2016. Han peger på, at det ikke altid er DSB, der er ansvarlig for forsinkelserne, men også Banedanmark, der har ansvaret for skinner og signaler. Det gælder også problemerne med forsinkelser på S-banen, hvor passagerer for første gang i flere år er begyndt at forlade S-toget.De plejer at vende tilbage»S-banen er i øjeblikket - og vil de kommende mange år - være ramt af sporarbejder.Banen skal vedligeholdes, og det nye signalsystem skal installeres. Denne sommer har store sporarbejder ramt strækningen fra Valby til Svanemøllen, hvor der rejser allerflest. Det har desværre ført til et fald i antallet af passagerer, ligesom det er gået ud over kunderettidigheden,« siger han med henvisning til de forsinkelser, der siden maj har ramt S-togene.Han tør ikke garantere, at kunderne kommer igen: »Men tidligere har vi set, at mange, der har fravalgt toget i en periode på grund af sporarbejde, er vendt tilbage.« S-togene har hidtil haft en meget høj rettidighed, og ifølge DSB er de så præcise, at DSB har meget svært ved at gøre mere. For i den del, som DSB har ansvaret for, den såkaldte operatørrettidighed, er tæt på 99 pct. af S-togene fremme til tiden.Selv om DSB i dag aflyser færre fjern-og lokaltog og har færre forsinkelser end i 2016, viser tal fra DSB's månedlige rapporter til Transportministeriet, at der er flere aflysninger af tog, end før den nye kontrakt med staten trådte i kraft.DSB's 10-årige kontrakt skal i 2020 evalueres for at se, om DSB har levet op til det aftalte - bl. a. aftalen om rettidighed.DSB skal have 5 af 10 mulige point for at undgå, at kontrakten skal genforhandles.Hvert år kan DSB opnå 2 point. Et for rettidighed, et for at have styr på økonomien. Sidste år dumpede DSB på rettidigheden, men bestod på økonomien.Efter to år med kontrakten har DSB 3 point, og alt tyder på, at selskabet i år får yderligere 2 point og kan beholde togkørslen til og med 2024.lars.from@jp.dk Fakta: Det kører ikke for DSBSiden DSB i 2014 indgik en kontrakt med staten om at køre med hovedparten af de danske tog de næste 10 år, er servicen blevet dårligere på mange parametre.
Det går bedre med at sikre fjerntog til tiden for DSB, men nu er Stogene ramt af forsinkelser og passagerflugt. Forbrugerrådet frygter, at mange helt vil opgive den kollektive trafik.
O. k., den her nat-oplevelse er tæt på en fræk drenge-fantasi.Jeg er godt nok beskyttet af en gulnet dåbsattest, gråt garn og vigende hårgrænse.Så lad mig berolige dig, inden din egen forargelse eller fantasi løber af med dig: Det ender med gode råd fra taxa-oraklet og høflighed som på morfars tid.Begynder med en liflig duft af kvinde - eller rettere: Den liflige duft af firefeststemte unge kvinder.Her gemmer sig en af de afgørende forskelle på en typisk dametur og en ditto for mænd. De unge testosteron-bomber dufter som hovedregel ikke - de lugter. Som oftest af bajer - af og til af et ordentlig blow tjald. Mænd lugter af deres egne gerninger. Unge kvinder dufter - af forventninger.De er på vej i byen, og i nat skal den ikke få for lidt.OG HER GEMMER sig så endnu en forskel, hvis Taxamanden må øse af sine erfaringer. Når handyrene er samlet i en flok på mere en to, er der allerede åbnet for adgangen til reptil-hjernen.I de fleste og bedste tilfælde i form af en eller anden læggen arm om hvilken vej, der er den korteste. Kvindelige kunder i samme unge alder ankommer som regel på en lidt lysere sky af empati: - Aiii, hvor er det dejligt, du kom så hurtigt! Eller når jeg springer hurtigt ud af vogn 24, den grå taxa med det grønne logo, for at åbne dørene: - Hvor er du dog sød! DE FIRE KVINDER i taxaen denne sene nat i Valby, København, lever til fulde op til drømmescenariet.De er voksne, men meget unge, så jeg forlader den beskidte fantasi og indtager positionen som gammel, livsklog morfar. I bedste fald onkel eller reservefar. Hvis ellers jeg gør mit arbejde ordentligt.De unge kvinde er ude - det gør de klart fra starten - på en ganske særlig mission, en slags hævntogt. Deres kærester, som er fodboldspillere, har sæsonafslutning, og her har kvinderne overhovedet ingen adgang.Den smukkeste kunde, den afro-mørke skønhed på forsædet, kigger mig direkte og indigneret med sine kulsorte øjne - ind i mine gråbrune.- Det er sgu lidt plat, syn's jeg. De får ligefrem bøder, hvis de mødes med deres kærester eller koner i løbet af natten. Og så er deres afslutning noget med strip - du tror, det er løgn. Der kommer FEM strippere til festen, som de kan kigge på og måske røre lidt ved.- Er du gal, mand, hvis vi piger holdt en fest med afklædte mænd, så ville der sgu blive ballade, siger en af kvinderne fra bagsædet.Og hun er glimrende skåret for tungebåndet.Da jeg spørger, om de er kærester eller koner til spillerne, kommer svaret myndigt fra en af de lyshårede skønheder på bagsædet: - Du tror da vel ikke, vi er groupier? SÅ GRINER DE højlydt, og jeg får hurtigt forståelse for, at jeg ikke er oppe at køre med en tilfældig gruppe fodbold-enker. Deres ' påhæng' er professionelle fodboldspillere på et af de stærkere hold i Superligaen. Og lige netop i nat er de krøbet i det lækre festtøj for at smyge sig ud af deres rolle som påhæng! For nu ikke at overdrive hævnens størrelse må jeg erkende, at der er anstændig kærlighed i omtalen af deres mænd: Den mørke enke på forsædet fører ordet.- Vi er selvfølgelig ikke i byen for at score fyre. Vi har jo vores mænd og kærester. Men for nu at være helt ærlig kan vi godt føle en lille smule jalousi en gang imellem, når deres fodbold er vigtigere end os.Lige nu er hun helt ædru: - Vi - kærester og koner - betragtes selvfølgelig af klubben som en gruppe, der skal tages vare på. Men det er faktisk første gang, at vi fire er alene i byen. Og du skal tænke på, at vores fodbold-roller kan ændre sig lige om lidt. For nogle af os skal måske flytte med kærester til andre byer - måske i udlandet, når vore mænd skifter klub. Men i nat gør vi noget for sammenholdet og skal lige ud at mærke, at det ikke bare er drengene på fodboldholdet, der synes, at vi er lækre.ØJNENE LYSER ligesom lamperne og lygterne i byens natteliv - Hævnen er sød, siger jeg spørgende til min forsæde-passager, da tre enker fra bagsædet allerede stepper på de høje hæle foran den kendte klub tæt på hjertet af København.Jeg få 30 sekunder alene med den mørke fodbold-enke, mens terminalen er vidunderligt længe om at tjekke kreditkortet oppe i cyberspace.En mikro-flirt og et ærligt svar.- Yes, mega-sød! God morgen, Danmark - især til de glade enker.Kvindelige kunder i samme, unge alder ankommer som regel på en lidt lysere sky af empatiDeres kærester, som er fodboldspillere, har sæsonafslutning, og her har kvinderne overhovedet ingen adgangFor nu at være helt ærlig, kan vi godt føle en lille smule jalousi en gang imellem, når deres fodbold er vigtigere end os.
Taxa-chauffør JESPER GRUNWALDfortæller hver søndag i EKSTRA om livet, tanker og mennesker i vogn nummer 2282.
Nå, du er alene?« Dommer Peter Hammershaimb skeler til forsvarsadvokat Christian Bjerrehuus. »Ja, men det er vist ikke min klients skyld, at han kommer for sent,« svarer han. I samme øjeblik går en bagdør op, og J føres ind af en kvindelig betjent, som er højere end ham. Han har været varetægtsfængslet siden september.J slæber fødderne hen ad rettens flisegulv. Hætten fra hans sorte trøje hænger ned ad ryggen, så man kan se det tital, han har tatoveret på sin vinterblege hals og hans karseklipfrisure, som vokser uden om et ar i baghovedet.Den sorte taske J er sigtet for en række forhold, der udspringer af indholdet af en sort computertaske fundet på bostedet Casablanca på Valby Langgade, hvor han har boet de sidste tre år.Det var den 67-årige håndværker Palle, der fandt tasken, da han i september sidste år skulle male et fælleskøkken.»Vi startede med at vaske køkkenet ned med grundrens. Det var fedtet,« fortæller Palle. Han sidder skævt på stolen, som om han er på vej ud af døren igen, mens han læner sig frem mod mikrofonen. »Der er en lem i loftet, som leder ind til et skunkrum « »Et skumrum?« spørger anklageren.»Nej, en skunk,« svarer Palle og forklarer, at det er et isoleret rum, man kan bruge til opbevaring.»Jeg åbnede lemmen, og inde i skunken lå en sort taske.I tasken lå en lille pistol, noget hash og noget hvidt pulver. Ja, jeg ved ikke noget om den slags, men jeg kan da godt se, at det ikke er noget, der hører til i et køkken.« Pistolen, Palle fandt, er en signalpistol. Den giver et smæld og et skarpt lysglimt fra mundingen, når man skyder. Normalt kommer der intet projektil ud. Men i den signalpistol, der lå i tasken, var løbet boret ud, så den i princippet fungerer som en almindelig pistol.»Hvad var din første tanke, da du så pistolen?« »Jeg kunne jo godt se, at det ikke var en 9 millimeter Neuhausen, som dem vi brugte i Forsvaret, da jeg var soldat. Det lignede mere sådan en knaldpistol, man kunne købe i kiosken, da jeg var barn.« Palle trækker sine jeans op, da han rejser sig, og på vej mod døren vender han sig mod J. »Jeg er sgu ked af at se dig sidde her. Du må sadle om!« J smiler skævt.»Ja, pas på dig selv,« siger han til Palle, som allerede er ude af døren.Fik et chokInden Palles vidneudsagn har J forklaret, hvordan pistolen er endt i hans sorte taske. Han fortæller, at signalpistoler er almindelige i hans omgangskreds, hvor de bliver brugt som beskyttelse. Hans ven skulle på familiebesøg og bad J om at passe på pistolen imens, men ifølge J fortalte han ikke, at den var lavet om til et reelt skydevåben.»Du stiller ingen spørgsmål om gaspistolen?« spørger forsvarer Christian Bjerrehuus.»Nej, jeg pakkede den bare ind i et viskestykke og gemte den på loftet. Enhver kan jo se, at det bare er en gaspistol.« J's stemme er lav, mild og raspet, og han hæver den ikke på noget tidspunkt.»Jah, du kan i hvert fald.« »Ja, okay. Jeg kan. I mit univers er de ikke så alvorlige.« J fortæller, at det først er til afhøringen, han får at vide, at gaspistolen er udboret.»Der fik jeg et chok. Sådan wow! Blev lidt bange. Jeg går aldrig med rigtig pistol, det er jeg simpelthen for klog til.«.HammerslagSagens sidste vidne er ikke dukket op. Mens anklageren ringer til ham, er der en kort pause. »Må jeg sige hej til min far,« spørger J den kvindelige betjent. J's far er dagens eneste tilhører.»Ja, det må du godt, men ikke sådan her med kram, vel?« siger hun og krammer luften foran sig.J giver sin far hånden.»Nå, jeg hører, du har sat dig på dine briller?« spørger J's far med et drillende grin.»Ja, jeg havde redt min seng oven på dem« »Jeg køber et par nye, det er -2, ikke?« »Tak. Kan du se, jeg er blevet klippet?« J stryger hånden over hovedet. De to mænd står en meter fra hinanden.»Du ser godt ud! Får du set noget fodbold?« »Ja, jeg faldt i søvn til kampen i går.« »Hvad ser du ellers?« »Hammerslag, ha.« I sin procedure argumenterer anklageren for, at J må have vidst, at gaspistolen var fikset og, at der i det kriminelle miljø ikke er langt fra tanke til handling, når det kommer til brug af skydevåben.Forsvarer Christian Bjerrehuus er uenig. J er en lille fisk, mener han, og han har gjort meget for at komme på rette spor. Han har taget sin 9. klasse, mens han har siddet varetægtsfængslet, og skal til eksamen tirsdagen efter. Desuden, siger forsvarer, kan man ikke se på gaspistolen, at der er blevet pillet ved den, man skal have fingeren ind i løbet, for at mærke det, og J's fingeraftryk blev ikke fundet på pistolen. Han argumenterer også for, at pistolen ikke lå umiddelbart tilgængeligt.Mens de to advokater fremfører deres procedurer, lytter J koncentreret. Han bliver ført ned i cellerne, mens dommer Peter Hammershaimb og de to domsmænd voterer. Det tager næsten en time.»Vi dømmer J til to års fængsel,« erklærer dommer Peter Hammershaimb. Dommer og domsmænd var enige om dommen og er enig med anklager i, at J må have vidst, at gaspistolen var udboret, og køber ikke forsvarerens argument om, at pistolen ikke lå tilgængeligt. Den lå nemlig gemt sammen med den hash, J har fortalt, han ryger hver dag inden sengetid.J fortrækker ikke en mine, men sænker langsomt hagen ned mod brystet.Forsvarer Christian Bjerrehuus annoncerer, at de anker dommen.Inden den kvindelige betjent fører J ned til cellerne igen, siger han farvel til sin far. Igen med håndtryk.J's far smiler til ham.»Nå. Jeg kommer og kigger til dig i morgen. Jeg tager brillerne med.«.safry@information.dk Fakta: TiltalteEn ung mand er sigtet for at være i besiddelse af en modificeret signalpistol.AnklagerPåstår, at tiltalte vidste, gaspistolen var udboret.ForsvarerMener ikke, at tiltalte vidste, at pistolen var modificeret.VidnePalle er et af fem vidner. Han er håndværker på tiltaltes bosted.I rettenHvert år afgør de danske domstole titusindvis af sager, hver med sin egen bagvedliggende historie.
I sidste uge i retssal 002 i Retten på Frederiksberg var en ung mand tiltalt for besiddelse af våben og stoffer.
Det har været en noget chokerende oplevelse for den ellers omgængelige komiker Amin Jensen at gå ind i politik.»Føj for satan, dit lede, fede møgsvin til mega landsforræder..... Jeg håber du dør !!!« hedder det i en direkte besked til Amin Jensen på Facebook messenger en ellers fredelig dag i valgkampen.Han er opstillet til byrådet i Hvidovre ved kommunalvalget 21. november for Nationalpartiet.Nationalpartiets formand hedder Kashif Ahmad. Mange betragter partiet som et indvandrerparti, og det trækker lange spor i Amin Jensens indbakke og på hans profiler på sociale medier.»Jeg opfatter det sådan, at jeg bliver truet på livet. Der er nogen, der ønsker mig død,« siger Amin Jensen.»Jeg ved ikke, om jeg er bange.Men det er da ubehageligt. Det skaber utryghed,« siger han.Amin Jensen er et ' stort brød' og en sjov mand, men han har også kone og tre døtre, og han synes ikke, at der er noget som helst sjovt ved trusler.»Jeg har jo også børn, og det er ikke rart at blive truet af en eller anden mulig psykopat. Og når jeg bliver truet, må jeg ingenting gøre. Jeg må ikke engang eje en peberspray.Jeg synes egentlig, jeg har ret til beskyttelse,« siger han.»Jeg har også fået fem-seks andre henvendelser, hvor jeg ' bare' bliver kaldt landsforræder. Det er onde kræfter, der kan få gode folk til at afholde sig fra at stille op i politik. Der er også nogle, der skriver, at jeg skal holde mig fra politik -skomager, bliv ved din læst og den slags. Mange bliver åbenbart provokeret af, at jeg er kendt og stiller op.«.Ingen resurser hos politietAmin Jensen har meldt sagen til politiet, men har foreløbig kun fået en kvittering for anmeldelsen.»Politiet siger, de ikke har ressourcerne til at tage sig af det,« siger han.Socialdemokraten Lars Aslan Rasmussen, der har siddet mange år i Københavns Borgerrepræsentation og nu er vikar i Folketinget, blev for nylig kaldt ' bøsse, klovn og hykler' på Facebook, og det har fået anklagemyndigheden hos Københavns Politi til at tiltale en 28-årig mand fra København for ' med hån, skældsord eller anden fornærmelig tale' at have overfaldet et medlem af Folketinget.»Men der er også mange gange, politiet ikke har gjort noget. Og jeg er f. eks. blevet truet med at få brækket mine ben, og jeg er også blevet truet direkte på gaden. Antallet af trusler er helt klart steget, siden jeg begyndte i politik i 2005. Og det er et problem, fordi det kan holde gode folk fra at gå ind i politik,« siger Lars Aslan Rasmussen.Vagtchef ved Københavns Vestegns Politi Lars Jørgensen siger: »Vi er meget på stikkerne, når det gælder folkevalgte og kommunalvalget.Men når nogen skriver til folk, at man ' håber, de dør', er det altså ikke det samme som, at man truer med at dræbe dem.«.Hård toneAmin Jensen mener ikke desto mindre, at den hårde tone på sociale medier kan skræmme nogle fra at gå ind i politik.»Vi skal jo have nogle nye ind i stedet for de gamle. Politiet prioriterer helt forkert,« siger Amin Jensen, der oprindeligt gik ind i politik, fordi han havde et skænderi med kommunen om et skilt, han havde sat op i sin have.Han kiggede på de forskellige partier, og blev mest tiltrukket af Nationalpartiet, som han ikke betragter som et indvandrerparti, men som et parti som alle andre.»I Hvidovre snakker vi ikke race.Det er meget sjældent, der er noget der. Men lige så snart, vi kommer ind i noget lansdækkende, så tror folk, det er et indvandrerparti, og så kommer de op i det røde felt, desværre.Så hvis der er noget, jeg har fundet ud af ved at gå ind i politik, så er det, at hvis folk tror, der ikke er racisme i Danmark, så tager de fejl.Racismen lever i bedste velgående og bliver værre og værre -desværre,« siger Amin Jensen.Han er langtfra den eneste kandidat eller kommunalpolitiker, der oplever vold, trusler og hærværk.Fire ud af ti lokalpolitikere beretter, at de har været udsat for chikane.Og det er ikke blot drengestreger, der er tale om, viser en rundspørge blandt over 1.100 lokalpolitikere i Danmark, som Altinget har foretaget.Ifølge rundspørgen foregår 65 procent af chikanen og truslerne over mail eller telefon, men mange taler også om Facebook som et sted med en særlig hård tone.Hærværk og chikane15 procent af lokalpolitikerne, der svarer ja i Altingets rundspørge til at have oplevet chikane, er blevet opsøgt i eget hjem. 10 procent har oplevet hærværk på deres private adresse.»Det er min opfattelse, at chikanen er stigende. Vi er i gang med en stor undersøgele for at få sat tal på, og næste år kommer vi så med en vejledning til kommunalpolitikere om, hvordan de skal forholde sig, og hvornår de skal politianmelde,« siger Solvej Schultz Jacobsen, sekretariatschef hos Kommunernes Landsforening.karker@bt.dk '' Jeg har jo også børn, og det er ikke rart at blive truet af en eller anden mulig psykopat. Og når jeg bliver truet, må jeg ingenting gøre Amin Jensen.Fakta: AMIN JENSENFødt 22. januar 1970 på Glostrup Amtssygehus og opvokset i Albertslund.1985: Slutter 9. klasse på Hyldagerskolen og kommer ind på EFG Grafiske fag, fordi han vil være fotograf. Han gennemfører ikke, da hans mor dør.1986: Arbejder på plastikfabrik i Solrød.1989: Træner styrkeløftog vinder flere stævner. Job som gaffeltruckfører, dørmand og kontrollør på Bakken.1991: Flytter til Valby og begynder at køre taxi.1993: Står for første gang på en scene som komiker på Dins' i Københav.1998: Premiere på Onemanshowet ' 150 kg over bæltestedet'.1997: Bliver far til datteren Mira.2000: Vært på DR1 ' Hit med sangen', producerer selv one-man showet ' Stort'.2003: Debut som revy-skuespiller i Nykøbing Falster. Underholder de danske styrker i Irak.2008: Bliver far til datteren Lærke.2010: Fylder 40 år og laver showet ' Fyrre, fit og fattig'. Han får sin tredje datter, Lykke.2017: Stiller op til kommunalvalget for Nationalpartiet.
VALG Komikeren Amin Jensen bliver kaldt landsforræder, fordi han stiller op til kommunalvalget for Nationalpartiet.
Boligbyggeri er hot, og det er mange investorers tilflugtsmulighed, når de konstaterer, at allerede eksisterende ejendomme er handlet så højt op i pris, at det er svært at få et afkast, der matcher risikoen.Men måske vil vinduet for store dele af nybyggeriet af boliger også snart blive lukket: De gode tider i byggeriet får priserne til at ryge i vejret, og så er det ikke længere givet, at regnestykket hænger sammen.Det almene boligselskab KAB oplyste i sidste uge, at man for første gang har opgivet et byggeri, som man ellers havde fået tilladelse til at opføre. Det drejede sig om 15 seniorboliger i Ballerup.»Byggeriet blev sendt i udbud til fem entreprenører, men tre valgte at opgive på forhånd, og de to, som gav bud, lå prismæssigt cirka 30 pct. over maksimumbeløbet for alment byggeri,« oplyser byggechef Michael Nielsen-Elgaard i KABs nyhedsbrev.Pres fra flere fronterByggepriserne har de seneste godt fem år kun kendt en vej: opad.Og der er ingen udsigt til, at denne udvikling ophører foreløbigt. Byggepriserne kan stige, fordi udbuddet ikke matcher efterspørgslen, og det kan blive en udfordring alene at holde udbuddet på det nuværende niveau.Dels er det, som Berlingske Business Ejendomme tidligere har kunnet fortælle, blevet sværere at tiltrække den nødvendige arbejdskraft fra Østeuropa, og dels er nogle udenlandske markeder, især det svenske, meget ivrige efter at tage en del af de danske byggevirksomheders kapacitet.Byggepriserne for etageboliger er ifølge Danmarks Statistik steget med tre pct. siden 2015.Det lyder ikke af meget, men det er dobbelt så meget som den generelle inflation, og det dækker over en virkelighed, hvor nogle skulle betale endnu mere, hvis de ikke enten udsatte opgaverne eller annullerede projekterne, sådan som KAB i Ballerup har gjort det.Private bygherrer har ikke samme formelle restriktioner på byggepriserne, som de almene boligselskaber har, og i hvert fald indtil nu har de haft held til at hæve huslejerne, så det ikke kun bliver dem selv, der må æde regningen fra de højere byggepriser.Men også et andet forhold gør sig gældende, påpeger adm. direktør Hans Bo Hyldig fra FB Gruppen, der er i gang med at bebygge Grønttorvet i Valby: Mens de almene boligselskaber foretager betingede køb af byggegrunde, således at de blot kan gå bort fra dem, hvis der alligevel ikke kommer noget byggeri, har de private bygherrer typisk købt og betalt grunden i forvejen.»Derfor er vi tvunget til at finde løsninger.Men vores dækningsbidrag bliver mindre,« siger Hans Bo Hyldig.Strategi må gentænkesHenrik L. Bang, direktør i Bygherreforeningen, kender heller ikke til eksempler på større private byggerier, der er blevet aflyst eller udskudt, på samme måde som KABs projekt i Ballerup er blevet det.»Men ofte oplever bygherrerne, at der kommer så få bud, eller til så høje priser, at de er nødt til at gentænke udbudsstrategien. Altså at gå mere i dialog med markedet om, hvad der er galt, og så må man gøre det om igen for at lande på noget, der er acceptabelt prismæssigt.På den måde vil det for det meste kunne lade sig gøre. Men det er blevet sværere at være bygherre,« siger han.Henrik L. Bang håber, at de nye restriktioner på private boliglån, der trådte i kraft mandag, vil hjælpe på sagen. Blandt andet vil det blive sværere at få lån med afdragsfrihed og variabel rente, hvis lånet skal være over fire gange boligejerens indkomst.Målet er netop at lægge en dæmper på boligmarkedet, og dermed også på, hvor mange der har råd til at købe nybyggede projektlejligheder.Altså kan der blive frigjort noget byggekapacitet.»Måske vil det kunne tøjle udviklingen, så væksten flader ud i en periode og markedet forhåbentlig kan stabilisere sig lidt,« siger Henrik L. Bang.Ingen trillen tommelfingreDansk Byggeri brugte i de dårlige år meget energi på at lobbye for, at staten skulle hjælpe sektoren gennem byggeri af blandt andet almene boliger og infrastruktur og ved at fremme energirenoveringer.Det forbandede i den nuværende situation er, at man på organisationsplan ikke rigtigt kan gøre noget ved det. Der lyder nogle dybe suk over, at supersygehusene partout skulle bygges på samme tid. Men det skib er sejlet nu.I stedet giver branchedirektør Thomas Uhd grundlæggende bygherrerne den samme opfordring, som de også får fra Bygherreforeningen: Undersøg først markedet, og gå derefter i dialog med byggevirksomhederne om, hvordan en opgave kan blive mere overkommelig.»Man skal ikke sætte sig ned og trille tommelfingre og vente på, at markedet bliver bedre.Først og fremmest skal man kigge på tidsplan og budgetter og vurdere, om de stadig er realistiske,« siger Thomas Uhd.Håb om bedringHan hentyder til, at en byggeproces kan være meget langvarig - det gælder også den del af den, der går med tegning og projektering, lang tid inden der har været en spade i jorden. Derfor kan vilkårene nemt have ændret sig, fra de første streger er sat på blokken, til de udøvende giver deres tilbud.»Skulle man være lidt fræk, så kunne KAB have læst vores konjunkturanalyse. Det har været kendt stof i lang tid, at markedet har været opadgående, og det må man som bygherre tage bestik af. Ret beset handler det om rettidig omhu. Vi kan ikke styre markedet, men vi prøver at give nogle redskaber til at begå sig i det, blandt andet med konjunkturanalysen,« siger Thomas Uhd, der på et punkt melder om lys forude: Materialeproducenterne arbejder på højtryk, og blandt andet når det gælder betonelementer - som for øjeblikket er en af flaskehalsene - er en opskalering af produktionskapaciteten i gang i adskillige virksomheder.Hans Bo Hyldig peger på, at også grundpriserne udgør en regulerende faktor. De er kommet meget højt op, og hvis det afskrækker developere fra at gå i gang, vil der også ad den vej komme mindre pres på byggesektoren.Fakta: INGEN UNDSKYLDNING FOR DÅRLIG KVALITETHenrik L. Bang fra Bygherreforeningen frygter, at en konsekvens af presset på kapaciteten bliver, at man får kvalitetsproblemer på grund af travlheden. Det så man en del eksempler på i 00erne. Men Thomas Uhd fra Dansk Byggeri mener ikke, man bør frygte en gentagelse af denne misere.»Der vil altid være nogle cowboys i byggebranchen.Men det, vi siger til vores medlemmer, er, at de ikke skal tage mere ind, end de kan gabe over. Travlhed skal ikke blive en undskyldning for dårlig kvalitet, og det er medlemmerne også helt enige i,« siger han.
Lønningerne i byggebranchen og priserne på visse materialer er fløjet i vejret, og det gør det svært for bygherrerne at få regnestykket til at hænge sammen. I første omgang er de almene boligselskaber ramt, men på længere sigt kan der også blive sat en alvorlig dæmper på investorers boligbyggeri.
Butikker, cafeer, restauranter og en S-togstation med eget navn. 
Carlsberg Byen skyder op med  boliger og butikker og en markant bygherre for bordenden . 
Forhistorien. Problemet med vandscootere har eksisteret i en årrække. I Københavns Havn har sejlerfolket længe forsøgt at få gjort noget ved den hensynsløse sejlads, der har gjort det utrygt for kajakroere, bådfolk og badende langs Islands Brygge. Det fik for tre års tid siden Bådklubben Valby til at afholde et møde med politiet, havnemyndighederne og politikerne om risikoen for, at det ville ende helt galt.Selv om politiet har mulighed for at patruljere i havnen i fartøjer fra havnevæsenet eller marinehjemmeværnet, så har indsatsen efter bådfolkets mening været utilfredsstillende. Betjentenes fartøjer kan ikke følge med vandscooterne.Meldingen har for ofte været, at der ikke var mandskab til at gøre noget nu og her, når der atter var hurtigtsejlende maskiner i havnen. Det er heller ikke et problem, der begrænser sig til Københavns Havn og kysten nord for byen. Vandscooterbrugere har også sejlet yderst hasarderet omkring i bl. a.Aarhus og i flere fjorde og i øhavene, viser sager om ulykker, truende sejlads og hensynsløs brug af maskinerne over for andre på og i vandet.Ulykken. Lørdag 7. maj sejler otte vandscootere - ført af syv mænd og en kvinde - ud fra Brøndby Havn. De tager turen rundt om Avedøre Holme, under Sjællandsbroen og styrer op gennem havneindløbet mod Inderhavnen.Vidner ser bådene sejle med høj fart både ved afgangen og i Københavns Havn, hvor de tilsyneladende skulle vise sig og sejlede rundt med hidsige manøvrer blandt havnens øvrige brugere, blandt dem kajakroere, både og turistjoller.I et par af jollerne sad en gruppe unge kvinder, som fangede vandscooterførernes interesser. De gik i gang med at foretage nærgående manøvrer tæt på de små GoBoat-joller. Det gik fuldstændig galt for den ene af mændene, der sejlede med sin veninde på bagsædet.Hans vandscooter røg op af vandet, fløj ind i den lille turistbåd og ramte to ofre, begge amerikanske udvekslingsstuderende.Den ene kvinde blev dræbt på stedet, den anden blev erklæret død kort efter. Derefter satte hele gruppen i høj fart kursen væk fra stedet med kurs sydpå. Videooptagelser viser, at flugten er foregået i meget høj fart.Vidner. Flere vidner fulgte gruppen af vandscootere og havde alarmeret politiet om dens farefulde optræden inden ulykken. De har vurderet farten op mod Inderhavnen til at ligge på omkring 50 km/t og fortalt, at førerne af maskinerne cirklede rundt i området omkring Langebro. Ulykken skete for øjnene af politiet, der var på vej hen mod gruppen i en båd for at standse dem.»De sejler meget stærkt. Jeg ser en af dem hamre ind over en turistbåd. Det gik enormt stærkt«, sagde et vidne.»Det ser ikke ud, som om den rammer båden, men den må have ramt en af pigerne i hovedet - for da den lander på den anden side igen med et højt drøn, hænger hun ud over rælingen med overkroppen og den ene arm, der lige rører vandet«. Andre vidner kritiserede politiet, der var på vej i et fartøj fra hjemmeværnet.»Da vi ser ulykken, kan vi se, at den er helt gal. Vi sejler direkte derover, samtidig med at vi prøver at alarmere politifolkene. Det lader ikke til, at de rigtig opdager, hvad der er sket, eller hvor alvorligt det er«, forklarede et vidne til Ekstra Bladet.Ret og regler. Københavns Havn har forbudt vandscootere adgang. Tidligere i år er der sat forbudsskilte op ved indsejlingerne til havneområdet og på de broer, sejlerne passerer.De otte bliver kort efter ulykken pågrebet i havnen i Brøndby. De sigtes alle for at have udsat andres liv og førlighed for fare ved deres vanvidssejlads.Den 24-årige mand, der sejlede direkte ind i den ene turistbåd, sigtes samtidig for uagtsomt manddrab.Da han søndag sammen med de øvrige blev fremstillet i et grundlovsforhør ville han ikke udtale sig om det, der var sket - ud over at nægte sig skyldig.Han havde ikke haft til hensigt at skade nogen, forklarede mandens forsvarer i retten. De medsigtede afviste også, at de var skyldige.Grunden til, at de fik så travlt med at komme væk, skyldtes ifølge en af de sigtede, at han havde fået et maveonde.En anden af dem fortalte, at den 24-årige havde sagt noget om en ulykke og noget med blod, og at han forekom hende at være i panik.Den hovedsigtede fængsles frem til 1. juni, mens de syv andre sættes på fri fod efter retsmødet.Reaktioner. Sagen udløser krav om en indsats mod aggressive sejlere i Københavns Havn og andre steder.Politiinspektør Jens Jespersen siger bagefter, at det er svært at gøre noget i den slags situationer.»Vi var til stede, da ulykken skete, og alligevel skete det. Hvis folk insisterer på at være så dumme, er der hverken på land, til vands eller i luften nogen, der kan forhindre det«. Flere politikere kommer med forslag til at stramme reglerne. Blandt forslagene er at kunne beslaglægge maskinerne, der typisk koster over 100.000 kr., eller at udstyre dem med nummerplader. Der er også fremlagt tanker om at hæve straffen for overtrædelserne af reglerne for søtrafik og peget på, at der må stilles skrappere krav til et ' kørekort'.Også kameraovervågning af havneløbet nævnes som et redskab, der kan afsløre gerningsmændene, når der sejles hasarderet i havnen.Justitsminister Søren Pape (K) har indkaldt partierne til drøftelser af, hvad der kan gøres for at få standset vanvidssejlads på vandscootere.soren.astrup@pol.dk 
POLITI En stille sejltur i en turistbåd kostede to amerikanske kvinder livet, da de lørdag aften i sidste uge blev ramt af en vildfaren vandscooter. Tragedien kom efter flere års advarsler mod de hurtige maskiners opførsel i Københavns Havn.
Man føler sig som en kongelig!« Udbruddet kommer i det sekund, vi kører ud af parkeringshuset. Min kæreste sidder bag rattet og stråler, for bommen er lige gået op foran os, og vi har ikke betalt en krone i parkering. Med et let tryk på speederen glider vi lydløst fremad og ud i den københavnske trafik.Vi sidder i en bybil. For en måned siden solgte vi vores egen bil, og jeg blev ramt af en eksistentiel krise. Efter 21 år som bilejer følte jeg mig berettiget til at bevæge mig, hvorhen jeg ville, når jeg ville. Min identitet var fast forankret i det at have bil.Jeg var ligeglad med generne. Forsikringer, vægtafgift og Falck-abonnement var beløb, der piblede væk fra min bankkonto, uden at jeg bed mærke i det. Det årlige syn var som en slags tandlægebesøg. Tandrens, huller eller rodbehandling? Ny forrude, bremser eller kobling? Den dårlige samvittighed var en fast følgesvend.Min bil stod ofte flere dage på gaden uden at blive brugt. Jeg læste en rapport fra DTU - Danmarks Tekniske Universitet, hvor der stod, at danskerne i gennemsnit kun brugte deres bil 40 minutter om dagen.Jeg tænkte, at det lød af meget, når jeg fragtede det støvede karosseri hen til bilvasken.Jeg sad fast i trafikken og følte mig lettet over, at jeg ikke skulle trækkes med det offentlige. Risikoen for, at en bedugget og snakkesalig fremmed satte sig ved siden af mig i linje 5A, gad jeg slet ikke løbe. Og havde jeg ikke lagt mig med influenza, dagen efter jeg sidst tog metroen? »Jeg tror, at rigtig mange, der bor i byen, dropper det at have bil. Hvis du kigger på Manhattan - ikke fordi vi skal sammenligne os - så er der faktisk kun syv procent, der er bilejere.Resten benytter sig af bybiler, Uber og delebilsordninger,« siger Henrik Isaksen, stifteren af Green Mobility.I efteråret 2016 sendte han 450 Renault Zoe på gaden i Københavns Kommune og Frederiksberg Kommune. Som en ambition om at forsyne danskerne med dynamiske delebiler.»Vi ved, at der kommer 120.000 biler dagligt i København, og det tal holder vi øje med for at se, om vi kan få det reduceret ved hjælp af bybilerne.« Så jeg valgte at afprøve dem. Se om jeg kunne opfylde mit transportbehov i København ved at køre rundt i en bybil eller på en bycykel.Uber var jo væk, og taxaerne var, uanset hvor bekvemme, ret dyre i længden. Plus at der var den herlige bonus, at jeg kunne pudse glorien, da alle bybiler er eldrevne.I dag er der to udbydere i Københavns Kommune og Frederiksberg Kommune, der tilbyder bybiler uden nogen form for abonnementsordninger: Green Mobility og DriveNow. De fungerer i hovedtræk ens: Lej en bil, betal for det antal minutter, du har den, og parker den der, hvor du vil - lovligt, vel at mærke.Begge firmaer benytter sig også af en såkaldt forbrugszone - Københavns Kommune og Frederiksberg Kommune - hvor bilerne frit kan parkeres.Det er lovligt at køre uden for zonen og eksempelvis hente en moster i Roskilde eller brormand i Hillerød. Uden for zonen kan en bybil dog ikke afleveres, så man betaler stadig minuttakst, indtil man parkerer et sted inden for zonens grænser.Der kan let begås et par fodfejl, før man vænner sig til denne zone. Selv om både DriveNow og Green Mobility gør deres for at oplyse, når man forlader zonen, formåede jeg både at køre på shoppetur i IKEA i Taastrup såvel som bruge en eftermiddag på at spille discgolf i Valby-parken, mens min lejede bybil lystigt talte minutter. Den slags kan godt løbe op, når man betaler tre-fire kroner i minuttet.Bybiler løser ikke alle éns kvaler. Myldretiden er stadig en plage, og hvis man har hang til road rage, hjælper det ikke, når alle andre er søndagsbilister, og trafikken snegler sig frem.Muligheden for at finde en bil i et parkeringshus og gratis forlade det er også herlig.Men oversigtskortet fortæller ikke, hvilken etage, bybilen holder placeret på, og så kan man godt regne med at få lidt motion, mens man vandrer fra etage til etage.At finde en almindelig parkeringsplads er stadig lige så svært, uanset om det er en bybil eller ens egen bil, man kører i. Parkerer du ulovligt, er det stadig dig, der hæfter for bøden.Det kunne gøres lettere for bybilerne. Pladserne til delebilsparkering kan eksempelvis ikke bruges, til stor irritation for Henrik Isaksen.»Vi forstår ikke Københavns Kommune. De har en delebilsordning, men de ser ikke os som delebiler. I flertallet af europæiske byer er parkering helt gratis for bybiler, og det er det ikke i København.« Ifølge ham er det en stor ekstra omkostning, fordi det kræver et fast mandskab af studerende, der kører rundt og flytter bilerne væk fra dyre parkeringspladser samt sørger for, at bilerne er ladet op.»Hver gang en kunde parkerer i indre by, skal der ikke gå mange minutter, før vi har en af vores ansatte inde og flytte den - for det er ganske enkelt for dyrt for os at holde der.«DriveNow, der er grundlagt af BMW og biludlejningsfirmaet Sixt, har været længere på det danske marked og har 400 BMW i3 i deres flåde. Trods en flyvende start og 40.000 brugere har starten for dem været præget af en del begyndervanskeligheder, afslører kommunikationsog marketingchef Pia Hammershøy Splittorff: »Det at køre i bybiler er nyt for danskerne.Andre steder i Europa, hvor bybiler har kørt i fire-fem år, er det et naturligt transportmiddel for borgerne, og der er vi ikke endnu.« Hun byder konkurrencen fra Green Mobility og andre udbydere velkommen: »Det giver god mening, at vi er flere aktører.Jo flere biler og tilgængelighed, der er, desto mere vil folk også bruge det. Og så kan vi blive den ad hoc-løsning, vi ønsker at være. Jeg kan tage toget, jeg kan tage cyklen, jeg kan tage bussen - og så kan jeg tage en bybil,« siger hun.Efter en måned med test er jeg ikke i tvivl.Bybiler er både lækre og lydløse ledsagere i min færden rundt i København. Når jeg ikke tager en bycykel, fordi jeg tænker, at lidt frisk luft ville gøre mig godt, er det en sand fornøjelse at finde en bil på få minutter og nyde den korte tur, der oftest kan klares for det halve af, hvad en tur i taxa ville koste.Derudover har jeg indset, at jeg ikke er amerikansk statsborger. Min identitet ligger ikke i den frihed, det er at eje en bil.»Vi oplever mange kunder, der overvejer at skille sig af med bil nr. 2, efter de har kørt med en bybil. Og de af vores kunder, der bor i Indre By, overvejer helt at skille sig af med deres bil,« runder Henrik Isaksen af.Det er let at tro på ham, mens jeg holder kæresten i hånden og nyder, at det trinløse gear fører mig lydløst gennem København.BycyklenLige så robust cyklerne er, lige så vakkelvorn kan man beskylde projektet bag bycyklen for at være. Først var der store problemer med at få leveret cyklerne.Derefter gik selskabet bag, Go-Bike, konkurs. Investeringen fra Frederiksberg og Københavns kommuner samt DSB på mere end 40 mio. kr. så ud til at gå tabt.I 11. time gik By-og Pendlercykel Fonden dog ind og reddede Bycyklen. For reelt set er projektet en succes. Efter en træg start, hvor de hvide jerngangere kom ud og køre 35.602 gange, kom der gang i trafikken og det dovne pedaltramperi med 933.642 kørte ture i 2016.Brugervenlighed: I stedet for en specialdesignet app, skal man bruge bycyklen.dk i ens telefons browser for at se, hvor de forskellige ladestationer i København er. Oftest får man dog let øje på dem, for de fylder en del i bybilledet.Når man har fundet en cykel, bruger man cyklens trykfølsomme skærm til at logge ind på ens konto, tilpasser sadlen, og så er man klar til at køre. Cyklerne er store og tunge, så børn og dem under 160 cm vil dog have svært ved at manøvrere cyklerne rundt, uanset hvor meget elmotoren hjælper.Selve skærmen tilbyder både navigationssystem og flere forskellige hestekræfter, så det er lettere at komme op ad for eksempel Valby Bakke. Cyklerne er som standard dog sat på laveste indstilling, så enhver vil få langt større køreglæde, hvis de går ind og ændrer det til »Kuperet kørsel«. Største gene er absolut, når man skal af med cyklerne igen. Hvis man er ferm til gadenavnene i København, kan man få en oversigt over, hvor nærmeste ladestation er. Der er nemlig kun her, cyklerne kan afleveres uden ekstra omkostninger. Her ville en kort-oversigt være smartere, så man lettere kunne planlægge sin rute.Bedømmelse: Bycyklen er muligvis tiltænkt turister, men både pendlere og dem, der har familie eller venner på besøg og gerne vil opleve København på to hjul, bør i det mindste stifte bekendtskab med de eldrevne havelåger. Lad dog være med at reservere en cykel, for det koster en flad femmer. Samt 15 kr. i straf, hvis du slet ikke benytter dig af den.Green MobilityHvis man ser bort fra, at den er stille som en ninja, kører og føles Renault Zoe som enhver anden benzinbil i mellemklassen. Styretøjet er direkte, men den har ikke BMWens antrit.Interiøret er også sparsomt og har en overdreven brug af hård plastic, men når en af vores testpersoner lettet udbryder: »Gearstangen og håndbremsen sidder, hvor de skal«, er det også ensbetydende med, at den er nem at vænne sig til. Ganske afgørende, når bilen er beregnet til mange korte ture og nye brugere. Her skal der eksempelvis ikke tastes nogen pinkode ind, når bilen er låst op, som der skal i DriveNow.Derudover er Zoe mere rummelig og har plads til fem personer med lidt god vilje, hvor der kun er plads til fire i en BMW i3. Bagagerummet er også en smule større, uden dog at værre specielt prangende. Tjek det lige ud, inden du pakker fire kufferter og finder en bil for at køre ud til lufthavnen.Brugervenlighed: Green Mobility tilbyder både reservation af deres biler via computeren og deres app, hvilket er ganske smart, hvis man ikke altid har strøm på mobilen. Derudover er reservationstiden hele 30 minutter og uden et strafsystem, så reelt set kan man reservere den samme bil igen og igen. Irriterende for andre brugere, men ganske smart, hvis indkøbsturen i Magasin eller frokostmødet trækker ud.Prisen er 3,50 kr. i minuttet, og her har Green Mobility ikke det samme udvalg af prismodeller og rabatordninger som DriveNow. Bilerne kan heller ikke åbnes op ved hjælp af et Rejsekort, men skal låses op via app'en. Det kan dog, af årsager vi aldrig helt fandt ud af, godt gøres, uden at telefonens lokalitetstjenester er slået til, hvilket ikke var muligt med DriveNows app.Endelig fungerede Green Mobilitys app hver gang i den måned, vi testede deres bybiler.Bedømmelse: Stabilitet og ikke så mange dikkedarer.Det kan godt være, at man ikke får decideret køreglæde af at leje en Green Mobilitybil, men man kommer fra A til B ganske sikkert og uden store armbevægelser. Og så føles det ganske betryggende, at en venlig kvindestemme byder velkommen, når man sætter sig ind.DriveNowDet er lige som at køre en tur i rutsjebane!« Dette udbrud hørte vi gentagne gange, når vi satte os ved siden af nye testkørere i den måned, vi prøvede DriveNows flåde af BMW i3. Den baghjulstrukne elbil gav med det samme en wow-effekt og et sug i maven, når speederen blev trykket i bund - for den elektroniske styring af kraftoverførslen gav umiddelbar køreglæde.Glæden var gennemgående, for BMW i3 er ganske enkelt en usigeligt lækker bil. Kabinen er futuristisk, hvor læderet og fiberbeklædning giver et eksklusivt look. Den store tabletstyring kræver lidt tilvænning, men når kæresten stolt og på klingende jysk praler til vennerne, at den »fandme er lækker at køre i«, så ved man, at BMW har ramt rigtigt.Ulemperne er der dog. Bagagerummet er i ordets bedste forstand sølle, og opladerkablet ligger og flyder, da det ikke kan opbevares noget smart sted. Og bevares, det ser da smart ud, at man åbner de to døre i hver side op som fløjdøre. Men det er ikke praktisk, at man skal åbne fordøren først, hvis man skal ind på bagsædet.Brugervenlighed: DriveNows biler kan ikke reserveres via hjemmesiden, men kun via deres app, der fik en større opdatering i marts. Her er det muligt at reservere en bil i 15 minutter ganske gratis samt mulighed for at forlænge reservationen for 1,25 kr. pr. minut i dagtimerne, mens det ikke koster noget mandag-fredag fra kl. 21.00-07.00. Smart for pendlerne. Hvad der ikke er så smart, er en indført straftid, hvis man ikke når hen til bilen inden for reservationstiden.Så er den ikke tilgængelig i fem minutter og kan reserveres af andre.Når bilen skal åbnes, kan det gøres både via enten DriveNows eget kort, et Rejsekort eller via app'en. Der var dog visse problemer i løbet af testperioden. I løbet af lidt over 20 testture formåede app'en at drille fire gange, hvor det slet ikke var muligt at åbne for en reserveret bil. Der kan altid ringes til kundeservice, men det nemme og lettilgængelige går væk, når man står på en blæsende forårssøndag og venter på at komme igennem en telefonkø.Bedømmelsen: DriveNow har uden tvivl de lækreste biler og et kæmpe udvalg af tilbud for både dem, der kun skal bruge en bybil i ny og næ, samt dem, der ofte bevæger sig rundt i og til og fra København. Går man op i køreglæde og blæreeffekten, er det penge sat ind på livsglæde-kontoen at benytte dem, men deres service skæmmes af den korte reservationstid på 15 minutter og en app, der drillede lidt for ofte.b@berlingske.dk Fakta: Test af bybiler og bycykelRute A Løb en tur med kæresten fra Frederiksvej på Frederiksberg til Valby Vandkulturhus. Nød en omgang saunagus og tog en Green Mobility-bil hjem.Pris for leje af bybil: 35 kr.Rute B Tog en DriveNow-bybil og kørte fra et møde på Pile Allé ud til lufthavnen og hentede min bror og svigerinde.Pris for leje af bybil: 88 kr.Rute C Lejede en bycykel på Nordhavn Station og cyklede til Fisketorvet. Stoppede op undervejs og fik en is.Pris for leje af bycykel i to timer: 60 kr.Rute D Var til fællesspisning i Absalon og opdagede cyklen var punkteret. Tog en Green Mobility-bybil videre til en ølbar tæt på Ryesgade.Pris for leje af bybil: 70 kr Rute E Fik abstinenser og var ude og se på en bil, jeg havde set i Den Blå Avis. Fandt en DriveNow-bil, der var rabat på til 2,50 kr. i minuttet og kørte fra Kongens Nytorv til Tuborg Havnepark.Pris for leje af bybil: 37,50 kr.
Hvordan bevæger du dig rundt i København? Er du træt af den offentlige trafik, alt for mange taxaboner eller endnu en parkeringsbøde? Berlingske tester de alternative måder, du kan bevæge dig fra A til B i hovedstaden.
Den smalle, regnvåde gade på Nørrebro i det indre København er øde og mørk.En uniformeret nattevagt kommer cyklende på Murergades glatte brosten, stiller sin cykel op ad tobaksforretningens facade, tjekker, om alt er vel, og cykler videre.Da der er fri bane, dukker tre personer iført grå, strikkede elefanthuer op fra porten ved siden af ismejeriet på den anden side af gaden. De når kun ganske få skridt, da en kvinde i lys cottoncoat får øje på dem, og skriger så højt, at de tre forskrækkede piler tilbage til portens mørke, mens hun skræmt klaprer ned ad gaden på sine høje sko.Lidt senere vender de tre tilbage til den øde gade - og denne gang uden elefanthuer.Målbevidste går de over til tobaksforretningen, hvor den ene med en glasskærer omhyggeligt laver et cirkelrundt hul i butiksruden.Men da han med en lille hammer - som han graver frem fra sin slidte, brune jordmodertaske - vil slå det runde område ud, går det helt galt: Den store rude splintres, og det larmer så meget, at beboerne i gaden vækkes, og der tændes lys i mange lejligheder.To af gerningsmændene tager benene på nakken og forsvinder.Den tredje, der er bandens leder, slentrer lidt ned ad gaden, mens han bapper på sin cigar og spiller totalt uskyldig. Men lidt efter bliver han pågrebet af politiet, der ankommer til stedet i en hvid Volvo Amazon med demonstrativt hylende amerikaner-sirener og blå blink på taget.Bandelederens navn er Olsen.Egon Olsen.Således mødte biografpublikum første gang Olsen Banden - Egon, Benny (Frandsen) og Kjeld (Jensen): Ove Sprogøe, Morten Grunwald og Poul Bundgaard.Det skete fredag den 11. oktober 1968 i filmen "Olsen Banden", hvormed det i 2018 er 50 år siden, at rækken af Olsen-banden-film på denne måde blev kickstartet af Nordisk Films legendariske duo, instruktøren Erik Balling og manuskriptforfatter/ scenograf Henning Bahs, der begge også var involverede i "Matador", "Huset på Christianshavn" samt en lang række danske spillefilm.I 2018 er det desuden 40 år siden, at der var premiere på "Olsen Banden går i krig" (den med rådhusuret), og det er i år 20 år siden, at den sidste spillefilm med Olsen Banden blev vist i biograferne.Så der er rigeligt at fejre, og den får da også på alle tænkelige tangenter i løbet af 2018.Store fortællereIsær fejres, at det er et halvt århundrede siden, at Olsen Banden, Yvonne, Børge og resten af det farverige cast gik durk i hjerterne på familien Danmark, hvor filmene har sat sig fast som en vægtig og uafrystelig del af den danske kulturskat.På spørgsmålet om, hvad der gjorde Olsen Banden-filmene så unikke, siger det eneste medlem af banden, der stadig er iblandt os, den nu 84-årige Morten "Benny" Grunwald, til Jyllands-Posten: »Balling og Bahs var store fortællere og fantasifulde filmskabere - den perfekte duo.Bahs med sine ustyrligt morsomme og fi-nurlige idéer og Balling som den suveræne strateg og kompositør. Og så var Balling en mester i at besætte roller. Kig på alle hans film - rollebesætningen sidder altid lige i skabet. Det gælder også Olsen Banden, og derfor holder de i dag!« Idéen til Olsen Banden opstod så småt, da Balling og Bahs lavede James Bond-parodierne "Slå først, Frede" (1965) og "Slap af, Frede" (1966), og de løse idéer konkretiserede de to i den græske havneby Piræus, da dele af filmen "Martha" (1967) blev indspillet on location der.Den første af de i alt 14 Olsen-banden-film, "Olsen Banden", der med Bo Christensen som produktionsleder blev lavet af Nordisk Film, havde premiere den 11. oktober 1968. Fra den dag tog også Bent Fabricius-Bjerres klassiske Olsen Banden-tema permanent ophold i danskerne.Ud over de tre bandemedlemmer præsenterede filmen også Kjelds kone Yvonne (Kirsten Walther) og deres søn Børge (Jes Holtsø).Begge medvirker i stort set alle filmene.Adskillige af de øvrige medvirkende i filmene udfyldte ikke altid de samme roller, og et rigtig godt eksempel på dette er Preben Kaas: I både "Olsen Banden på spanden" (1969) og i "Olsen Banden går Amok" (1973) medvirkede han som Bennys alkoholiserede bror Dynamit-Harry. En birolle, som han - som den eneste skuespiller på holdet - modtog en Bodil for. I "Olsen Banden i Jylland" medvirkede han i rollen som Mads Femøres (Karl Stegger) assistent Betterøv.Olsen-banden vender tilbageMange af optagelserne til filmene blev lavet i Nordisk Films studier i Valby. Mange udendørsscener blev optaget on location i København og andre steder i Danmark, men der blev også optaget scener i både Paris, Bruxelles og flere steder i Spanien.Om det af få tilbudt og udfylde rollen som Benny siger Morten Grunwald: »Det er en af de mange gaver, jeg har fået gennem et langt arbejdsliv. De fjorten somre, der blev brugt til Olsen-banden, var en fryd. Ukomplicerede solfyldte dage i maj og juni præget af humor, varme og venskab.Det var en fest. At spille den rolle sammen med landets bedste skuespillere var som at komme på landsholdet, indimellem få lov til at score - aldrig en dårlig kamp, selv om vi jo næsten altid tabte.« Flere gange undervejs besluttede Balling og Bahs, at nu skulle det være definitivt slut med Olsen Banden.Men det var først efter de to sidste film i 1981, at deres udmelding blev taget seriøst.Men helt slut var det så alligevel ikke.Da Olsen Banden i 1996 i Erik Ballings instruktion medvirkede i en reklamefilm for Elsparerådet, fik holdet igen blod på tanden, og især motiveret af Poul Bundgaard blev det efter 17 års pause i 1997 besluttet at lave en definitivt sidste Olsen Banden-film - et projekt, der udviklede sig til et næsten surrealistisk mareridt for hele holdet.Poul Bundgaard dørTorsdag den 19. februar 1987 døde Kirsten Walther som blot 53-årig af et pludseligt hjertestop i familiens hjem i Holte. I "Olsen-bandens sidste stik" medvirkede i stedet Grethe Sønck som Kjelds veninde Ruth Hansen. Henning Bahs skrev som vanligt manuskriptet, men Erik Balling var af helbredsmæssige årsager blot med på sidelinjen og havde overladt instruktørstolen til Tom Hedegaard. I filmens rulletekster akkrediteres Balling derfor som konsulent.Allerede inden optagelserne i sommeren 1998 gik i gang hos Nordisk Film i Valby, var Poul Bundgaard alvorligt syg, og i filmen er Kjeld lænket til en kørestol og bor på et plejehjem. Egon Olsen har de seneste 17 år tilbragt sit liv på et psykiatrisk hospital.Benny arbejder som telefonpasser hos Valby Vognen.I modsætning til de første 13 film blev nummer 14 lavet i silende regn, men optagelserne skred planmæssigt frem. Lige indtil en morgenstund i begyndelsen af juni: Forfatteren John Lindskog skriver i sin første bog bog om Olsen Banden - "Skide godt Egon! : 30 år med Olsen Banden" (1998) - at Bundgaard om morgenen undtagelsesvist iførte sig sit Kjeld-kostume allerede hjemmefra, men oplysningen har ikke kunnet verificeres.På vej i bilen blev han så sløj, at hustruen Kirsten Bundgaard valgte at køre ham til Gentofte Sygehus, hvor han blev indlagt.Blot tre dage senere - onsdag den 3. juni - døde Poul Bundgaard i en alder af 75 år.Da det første chok havde lagt sig blandt vennerne på Nordisk Film, blev det efter en måneds pause i optagelserne besluttet at søge de kommende udendørsoptagelser gennemført for blandt andet at ære Poul Bundgaards minde.Skuespilleren Tommy Kenter blev sminket, så han til forveksling lignede Kjeld, og Kurt Ravn blev hyret til at lægge stemme til figuren. Handlingen blev rettet til, og Grethe Søncks rolle blev væsentlig større, end det oprindeligt var planlagt.Få dage inden alle optagelser var hjemme, døde den 56-årige instruktør Tom Hedegaard torsdag den 6. august pludselig af en hjerneblødning, og Morten Arnfred overtog instruktionen.Inden filmens premiere døde i øvrigt også skuespilleren Benny Hansen, der havde en mindre rolle som plejer. Det skete den 27.august, og Benny Hansen, der også huskes som Fede i "Matador", blev kun 54 år.Filmen havde premiere den 18. december 1998.»Vi griner af os selv«Jyllands-Posten har spurgt filmjournalisten og forfatteren Christian Monggaard, der blandt mange andre filmbøger har udgivet Erik Balling-biografien "Balling" (2015) og "Historien om Erik Ballings Olsen Banden" (2015) om, hvad der gjorde, at filmene blev så stor og blivende en succes: »For Balling var folkekomedie ikke det skældsord, som det senere er blevet - ja, som det allerede var dengang - og som dækkede over fjollede komedier, der nærmest ikke hang sammen og gik efter laveste fællesnævner.For Balling handlede det om at lave kvalitetsfilm, der ikke talte ned til sit publikum. Bare fordi det var bredt, behøvede det ikke at være dumt eller dårligt lavet.Tværtimod.« Monggaard understreger, at Balling ønskede at portrættere Danmark og danskerne på godt og ondt. Storhedsvanviddet, generøsiteten, småborgerligheden, nysgerrigheden, men også nidkærheden og vores afhængighed af janteloven.»Det kan godt være, at vi sidder nede i salen og griner ad Egon, Benny, Kjeld og Yvonne, men det er i virkeligheden os selv, vi griner ad. Geniale men humørforladte Egon, ubekymrede, fjollede Benny og bange, neurotiske Kjeld er tre sider af en hel mand. Og Yvonne er alle kvinder. Groft sagt, naturligvis,« siger Christian Monggaard og tilføjer: »Som i al anden god satire er overdrivelsen et vigtigt værktøj i Olsen Banden. Men vi kan se os selv spejlet i banden og i deres små og store kampe. Vi har de samme håb og drømme, som de har - og det er både sjovt - og gør ondt, når de fejler, fordi det er os selv, der fejler.« Tema fortsættes.uffe.christensen@jp.dk Olsen Banden er fulde af kanter, man kan slå sig på - man lægger bare ikke mærke til det, fordi man er i godt selskab.Christian Monggaard, journalist og forfatter.Fakta: OLSEN BANDEN Om filmeneSamlet set er de 14 film om Olsen Banden den suverænt mest sete danske filmserie i biograferne, og flere af filmene rangerer i toppen af de mest sete film i danske biografer." Olsen Banden ser rødt" (1976) rangerer med 1.201.225 solgte billetter som den mest populære film af dem alle. Den er desuden den tredjemest sete film i Danmark nogensinde.Kun overgået af "Titanic" (1998), der blev set af 1.428.491, og "Ringenes Herre - Eventyret om ringen" (2001), der blev set af 1.331.669 danskere.På Dansk Filmskats liste over streamede danske film siden 2015 indtager Olsen Banden-filmene adskillige toppladser.Olsen Banden-filmene har været vist adskillige gange på TV. Da "Olsen-bandens sidste bedrifter" den 1. januar 1995 blev udsendt på TV 2, blev den set af ikke færre end 2.658.000 seere, og det er dermed den mest sete film på dansk tv nogensinde.12 af filmene vises den første søndag i måneden i Nordisk Films biografer over hele landet. Og mange af filmene kan streames via Dansk Filmskat.Kilder: Danske Biografer, Danmarks Statistik, TNS-Gallup, Nordisk Film og filmsitet Scope.Ting du - måske - ikke vidste om filmeneBørnene, der forsvandt I den første film om Olsen Banden har Kjeld og Yvonne ud over Børge (Jes Holtsø) også sønnen Birger og en lille pige. I slutscenen står Kjeld med endnu en baby på armen. Også Benny blev far til en datter født af kæresten den prostituerede pornomodel Ulla (Lotte Tarp). Men alle disse børn - med undtagelse af Børge - blev ligeså stille skrevet ud af handlingen og medvirker kun i den første film. (I film nummer to ses en barnevogn, men ud over Børge ingen børn). Til John Lindskogs bog om Olsen Banden -" Olsen Banden for evigt" -udtalte Poul Bundgaard om børnene: »Er der noget, Balling hader at instruere, så er det børn og dyr, for de opfører sig ikke så forudsigeligt, som en instruktør gerne vil have det.« I det hele taget var den første film med Olsen Banden anderledes end resten.Kjeld og Yvonne bor på Nørrebro, og filmen blev lavet i 1968, hvor det store samtaleemne var pornograffens frigivelse, hvilket i den grad også prægede filmen. Banden bevægede sig rundt i pornomiljøet, og Egon Olsen fejrer sågar sin løsladelse i selskab med bordelmutter spillet af Grethe Sønck.Kendte i meget små birollerHvis man kigger rigtig godt efter, vil man i meget korte glimt i adskillige af filmene få øje på kendte i meget små biroller.Det gælder for eksempel jazz-trompetisten Perry Knudsen, der ses i to film som hhv. fodgænger og ølkusk.Nordisk Film producerede i 1969 "Tænk på et tal". Den er baseret på en roman af Anders Bodelsen, instrueret af Palle Kjærulff -Schmidt, og Poul Hüttel spiller bankrøver. I det mislykkede bankkup, der åbner "Olsen Banden på Spanden", er Hüttel maskeret bankrøver, og både Kjærulff -Schmidt og Bodelsen spiller bankansatte.De kendte tv-kokke Conrad Bjerre og Aksel Larsen ses i et kort klip som sig selv i "Olsen Banden ser rødt".Balling og Bahs medvirker i glimt i flere film og ses således i et par sekunder på deres kontor på Nordisk Film i "Olsen Bandens sidste stik", ligesom de også ses som stenrelie fier på Københavns Rådhus i "Olsen Banden går i krig".On the road i JyllandI "Olsen Banden i Jylland" kører banden igennem byerne Balling, Sevel og Hauerslev. Filmenes instruktør var som bekendt Balling, Nordisk Films daværende direktør hed (Ove) Sevel og filmfondens formand (Erik) Hauerslev.Farlig optagelseI "Olsen Bandens sidste bedrifter" indgår en scene, i hvilken Egon Olsen af Bø ? en støbes fast i en balje og sænkes ned i havnen. Ove Sprogøe ønskede selv at udføre det berømte stunt, men Balling insisterede på, at det skulle være en dukke, og således blev det. Hvilket - viste det sig - var en glimrende beslutning: Da baljen med dukken var sænket ned under vandet, gik kranen i stå. Det varede mere end to minutter, inden dukken kom til over fladen.Havde det været Ove Sprogøe selv, der var blevet sænket ned, havde det fået katastrofale konsekvenser.
I år er det 50 år siden, at Olsen Banden dukkede op for første gang og gik lige i hjertet på danskerne. Der har de tre uheldige bandemedlemmer været lige siden. Det markeres i hele 2018 - også med den hidtil største udstilling om filmene.
Jussi Adler-Olsen vil have tid.Til at være sig selv.Og til at være endnu bedre til stede, når han træder ind i Carl Mørcks krop.Derfor har han sat sig en deadline om nøjagtigt ét år.»Fra d. 30 juni 2018 vil jeg ikke mere. Så vil jeg have lov til at være tilpas gammel. Og vende tilbage til udgangspunktet for, hvorfor jeg blev forfatter,« siger Jussi Adler-Olsen, og svarer selv på det oplagte spørgsmål: »Jeg blev forfatter for at få tid til mit liv. For at kunne vente med pandekager derhjemme, når min søn Kes kom hjem fra skole.« I dag er sønnen voksen og flyttet hjemmefra. Men Jussi Adler-Olsen har stadig brug for tid. Mere end nogensinde før.Han er snart 67 år og multimillionær.På bare 10 år er han blevet en af landets rigeste kunstnere. Og der kommer mere i sparebøssen de næste år.Men det er ikke pengene, der betyder noget - medmindre de kan omsættes til tid.»Jeg har samme frygt som alle andre mennesker. Tidligere, hvor jeg måtte se på mine budgetter på en anden måde, var jeg bange for rudekuverter.Men Hanne og jeg har været gode til at leve vores liv på alle niveauer. Da de hævede prisen på petroleum i 1973, sad vi i vores lille lejlighed på en ovn for at holde varmen.I dag, hvor jeg ikke behøver at frygte rudekuverterne, hvad tror du så, man frygter?« Han lader spørgsmålet dingle lidt i rummet. Inden han selv svarer: »Alt det andet... alderdom, sygdom, hvordan jeg skal dø. Hvornår det skal være, og hvad der skal ske med dem, jeg elsker.«.ForretningsmandenDet er 10 år siden, han opfandt kriminalkommissær Carl Mørck og Afdeling Q.Siden er Jussi Adler-Olsen ikke bare blevet landets mest populære forfatter, men også en af Europas bedst sælgende krimiforfattere.Men selvom det er gået meget stærkt de seneste år, var der et langt tilløb. Den første bog han skrev, var ' Groucho og Co's groveste' i 1984.Som han selv udgav og selv kørte rundt i sin bil for at sælge til butikkerne.Han er forretningsmand og har været rundt i alle afkroge af forlagsbranchen.Han er også en ferm håndværker og driftig. En del af de millioner, Carl Mørck har skaffet ham, har Jussi Adler-Olsen investeret i alt fra solceller og nulenergi-huse til opkøb og renovering af huse og lejligheder, samt investering i den sports-app som hans nu 27-årige søn Kes og dennes kæreste Sandra er i fuld sving med at udvikle.»Kes udvikler en app, som samler alle sportsønsker fra folk, så man kan finde en makker at dyrke sport med. En social platform, der handler om andet end at parre to køn. Dén vil jeg gerne investere i,« siger Jussi Adler, der selv i dag først og fremmest er forfatter.ForfatterenSiden gennembruddet med ' Kvinden i buret' for 10 år siden er det gået hurtigere, end selv han havde drømt om.Hans bøger er solgt på 42 sprog i 120 lande, og han har modtaget et hav af internationale krimi-priser.Det er stort set kun H. C. Andersen, der kan være med på det kommercielle niveau.Men alt det andet, der følger med succes og berømmelse, er blevet så massivt, at Jussi Adler-Olsen nu har sat sig selv den der deadline. For ikke at ' gå død' - i bogstaveligste forstand.»Jeg har 139 rejsedage om året i jeg ved ikke hvor mange lande. Det kører hele tiden på pumperne,« siger han. Men det er et tveægget sværd.»De lande, hvor der er succes, skal du betale tilbage. Og de lande, hvor der ikke er succes, forventes det, at du arbejder ekstra hårdt.« Han har nærmest rockstjerne-status i nogle lande.På sin seneste tur til Tyskland var der solgt 12.000 billetter på forhånd.For eksempel optrådte han i Europas største manege i München under overskriften ' Live im Cirkus - mit Jussi Adler-Olsen': »De havde droppet en cirkusforestilling, fordi de kunne sælge flere billetter til min optræden,« siger han tørt, efterfulgt af et lille smil, der både kan tolkes som stolt og en anelse genert med et drenget tvist.Ingen tvivl om, at Jussi Adler-Olsen nyder anerkendelsen. Men den fart og det tempo, der følger med, passer ikke fysisk til en mand på snart 67 år.»Det ville passe bedre til en på 35 år. Men hvis det var sket, da jeg havde dén alder, havde jeg ikke haftden erfaring og menneskekundskab, jeg har nu. Og så var jeg nok blevet tosset i hovedet. Det gode er, at det hele er sket så sent, at jeg ikke har ændret mig en pind.« Hustruen Hanne har været med hele vejen. De to har kendt hinanden i mere end 45 år og flyttede fra Allerød til Valby i november sidste år.Til en imponerende kolos af en Fra indspilningerne til ' Kvinden i buret' i 2012. Carl Mørck spilles af Nikolaj Lie Kaas, Assad af Fares Fares, Sonja Richter spillede den kidnappede kvindelige politiker i filmen. Foto Jens Nørgaard Larsen Med hustruen Hanne til premiere på ' Kongens valg'.Jussi Adler har aldrig været til gallapremiere på de filmsucceser, der er bygget på hans egne bøger, for han er ikke glad for Zentropas fortolkning.Foto Martin Sylvest villa på mere end 500 kvadratmeter fra kælder til kvisten på anden sal.Villaen ligger et roligt sted på Valby Bakke, tæt ved Søndermarken, med høje træer og fuglefløjt.Komfort og hygge er i højsædet, for Jussi Adler er en mand, der ikke kaster grams på fortiden.»Her er nogle af de ting, jeg legede med som dreng,« siger han, og trækker et hjemmelavet pilekogger op af en kasse i kælderen, hvor hans gamle spejderuniform også ligger sammen med skolestile og karakterbøger.På reoler står flere hyldemeter velduftende årgange af de mange tegneseriehæfter, han har samlet gennem tiden. I andre rum står bøgerne tæt, både hans egne på samtlige 42 sprog, og dem han engang drømte om at skrive. Af John Steinbeck, Victor Hugo og Paul Auster.På første sal udfolder hustruen Hanne sit talent. Hun har malet flere af de acryl-malerier, der pryder væggene.Udover dét hun kan med farve og skygger, er hun en skarpsindig læser, og det andet ben i Jussi Adler-Olsens succes.»Hun er min bedste læser,« siger han og tænker tilbage på den anden bog med Carl Mørck, der blev et vigtigt vendepunkt.»Det var først under tilblivelsen af ' Fasandræberne', at min hustru, Hanne sagde: ' Nu er den der'. Hun var 100 pct. sikker på, at det var den rigtige vej, og at det ville blive stort.Så midt i den bog var jeg sikker på, at det her nok skulle gå.« Fra dét øjeblik så han sig ikke tilbage.To år tidligere havde han ellers afslået at skrive politi-krimier: »Instruktøren Rumle Hammerich havde foreslået mig, at jeg skulle lave en dansk politiserie, og mit nye forlag var enig i, at det ville være det bedste. Men faktisk havde jeg slet ikke lyst til at skrive om en politimand. Jeg var skuffet, fordi jeg havde regnet med, at Hammerich ville filme mine tre første romaner,« siger Jussi Adler. Men de romaner, ramte hverken rigtigt hos publikum eller anmeldere.Han søgte råd hos folk, der havde kunstnerisk og kommerciel succes, men tanken om en politimand var han ikke begejstret for.»Jeg var bange for at blive låst, fordi politiet arbejder inden for specifikke afdelinger som f. eks. mord, brandstiftelse, prostitution og så videre.Men aldrig det hele på én gang. Jeg ville ikke begrænses, men have muligheden for at smadre en supertanker på åbent hav og drukne 10.000 mennesker, hvis det var det, jeg havde lyst til.«.PlanenAlligevel gik han hjem og tænkte over det - længe.»Så opfandt jeg en politimand, der kunne være fri. Min hovedperson, Carl Mørck, der i princippet kan tage sig af alle slags sager.« Han tilrettelagde Carl Mørcks, Assads og Roses karakterer. Satte dem over for hinanden og besluttede, hvilke hemmeligheder de skulle gemme på, og hvornår de skulle have betydning i det lange forløb, som han planlagde til at folde sig ud over 10 romaner.»Jeg lavede den dramatiske kurve fra den første bog til nummer 10 - og besluttede, at der skulle skrives i alt 4.500 sider.« Han smiler lidt ad sig selv: »Jeg havde også planlagt, at det skulle tage 10 år - det var nok lidt naivt.« På tiende år med Afdeling Q mangler han stadig tre romaner.»Det her er min research til den næste roman,« siger han og slår ud med hånden mod en reol, der er fem meter lang og halvanden meter høj, og fyldt med tidsskrifter, bøger og film. Den kommende bestseller er planlagt til at udkomme engang i 2018: »Når jeg trapper ned, skulle der være en chance for, at jeg kan lave én bog om året. Den næste kommer i efteråret 2018. Så er der 2019 og 2020 til de to sidste, og så er jeg 70 år. Synes du ikke det er gammelt nok?«.Hader at skriveIronisk nok har han aldrig kunnet lide at skrive.»Det er alt det andet, der er sjovt.Når jeg får idéen, når jeg har plottet, al researchen. Når jeg ved, at alt kan lade sig gøre og kender afslutningen, og måske endda har den sidste sætning i bogen. Når det hele er lagt til rette. Det kan jeg godt lide. Men så kommer det tunge arbejde med at skrive selve bogen. Hver eneste gang må jeg tage en dyb indånding, og virkelig tage mig sammen. På et tidspunkt kører det, men det hele gentager sig næste dag, når jeg igen sætter mig for at skrive.« Han kan lægge en plan, der spænder over ti år, men har ikke noget, der minder om daglig rutine, når han skriver: »Nogle gange skriver jeg 10 timer - andre dage kun to. Når deadline nærmer sig, er det fra sengen til skrivebordet hver dag. Det kan jeg godt lide, for så er jeg i mit univers hele tiden og kommer ikke ud af det, før sidste punktum er sat.«.Uenig med Peter AalbækDe første to bøger er filmatiseret af Zentropa. Til efteråret kommer den tredje ' Journal 64', men så er det slut.Jussi Adler-Olsen har ikke forlænget Zentropa-kontrakten, og Nordisk Film overtager filmatiseringerne af de sidste seks bøger.Forfatteren vil ikke tale om det anstrengte forhold, han har til Zentropa og sin tidligere ven Peter Aalbæks filmatiseringer.Men tvisten handler bl. a. om, hvordan Carl Mørck og Assad ser ud.Både udenpå, men særligt indeni.Filmene er for overfladiske i forhold til både handling og karakterer, synes Jussi Adler-Olsen. Og så er det for ham sådan set underordnet at de er enorme succeser i Danmark og er blevet solgt til mange lande.Nu ser han frem til et nyt kapitel på det store lærred.»Der skulle være en chance for, at Nordisk rammer noget, som minder mere om dét, som kernelæserne oplever i bøgerne. Det kunne være sjovt, hvis jeg kunne komme med til premieren på den røde løber,« siger Adler-Olsen, der endnu ikke er mødt op til en gallapremiere på en af sine film: »Jeg kan ikke stå blandt folk, der er lykkelige, og så ikke være lige så glad som dem. Det er deres fest, og den skal de have lov at have. Jeg mindes stadig Dan Turéll, der sad i biografen ved filmpremieren på sine krimiromaner. Jeg prøver at opføre mig ordentligt, men det bliver nok opfattet af nogle som om, jeg gør det modsatte,« siger han og trækker på skulderen.I USA er der også gang i en filmatisering af historierne om kriminalkommissæren.Der er allerede skrevet afsnit til en storstilet tv-serie, der skal strække sig over hele ti sæsoner.Én for hver bog.I Tyskland arbejdes der på en spillefilm over novellen ' Små pikante drab', og Jussi Adler-Olsen selv arbejder på, at hans anden roman ' Og hun takkede guderne' kan blive til film.Det fornuftige livDer har aldrig været så meget gang i Jussi Adler-Olsens butik, alligevel tror han på, at han kan skrue blusset ned i 2018.»Det er slut med dét, der trækker hele arbejdsdage ud. Jeg vil gerne tilbage til at kunne vegetere over tingene og bare leve fornuftigt. Det kan godt blive for hektisk.« Under sine turnéer er han flere gange blevet ramt af akut sygdom og stress.»Helbredet har det fint, men der er selvfølgelig ingen grund til at udfordre sin krop på dén måde, så vil jeg hellere løbe en tur i Søndermarken,« siger han, der to gange i løbet af de seneste år har overvundet cancer.»Jeg er erklæret helt fri for det og skal bare gå til de obligatoriske tjek,« siger han nøgternt.Deadlinen næste år har intet med kræften at gøre, forsikrer han. Beslutningen om at drosle ned tog han under en sjælden pause i løbet af den tyske turné i april: »Jeg sad uden for hotellet en forårsdag, hvor solen skinnede for første gang, og blev fuldstændig varm indeni. Lige dér besluttede jeg mig for, at der ikke måtte gå én dag mere i mit liv, hvor solen skinner, og jeg ikke er ude i den. Der har været for mange dage, hvor jeg ikke er nået derud.«.Tabuerne»Min tante blev 101 år gammel og levede med kræfti 23 år. Hun gad ikke dø og levede så længe, fordi hun var nysgerrig. Det har jeg i dén grad taget til mig.« Hvor gammel regner du med at blive? »Det er det sidste, du skal spørge mig om,« siger han og løfter det ene øjenbryn.»Der er tre tabuer: IQ, penge, og det med alderen som jeg altså ikke kan svare på. Men jeg håber at blive en sund ældre. Jeg er utrolig lykkelig for det liv, jeg har, så jeg skal ikke klage.« Spørgsmålet om alderen gik igennem, så hvorfor ikke også spørge om pengene: »Hvor mange penge er du sådan cirka god for?« »Det er noget med syv nuller,« siger han med et drilsk smil: »Firmaet i sig selv repræsenterer vel omkring 90 mio. Dertil kommer mine private ting. Det kommer op over de 100 mio. Selvom der nok er noget spejderdreng i mig, der synes, at det er lidt sjovt at runde hundrede millioner, så er det ikke målet i sig selv. Det virkelige mål har jeg opnået for mange år siden. Det var at blive læst. Simpelthen.« Han slår ud med hånden.Det med at blive en succes og bestsellerforfatter og alt det... det er ikke det vigtige.»Næ, men den der fornemmelse af, at lige meget hvornår vi er på døgnet, så er der 100 mennesker et eller andet sted, der sidder og læser de løgnehistorier og eventyr, jeg har fundet på. Dét er en rigtig god følelse.Det havde jeg alligevel ikke troet, jeg ville nå.«.kse@bt.dk Jeg blev forfatter for at få tid til mit liv. For at kunne vente med pandekager derhjemme, når min søn Kes kom hjem fra skole Jeg prøver at opføre mig ordentligt, men det bliver nok opfattet af nogle som om, jeg gør det modsatte.Fakta: Om Jussi Adler-OlsenFødt 2. august 1950.Har sønnen Kes, 27, med hustruen Hanne, som han har været sammen med i 47 år.Bor i Valby.Har læst medicin, samfundsfag og filmvidenskab på Københavns Universitet.Var som ung guitarist, og spiller stadig for i kælderen derhjemme.Har arbejdet i forlags-og bogbranchen som trykkeriarbejder, korrekturlæser, boghandler, redaktør, importør af film og tegneserier og forlagsdirektør.Skrev sin første roman ' Russisk kabale' i 1982-83. Den blev aldrig udgivet.Har siden udgivet romanerne: ' Alfabethuset', 1997, ' Og hun takkede guderne', 2003 og ' Washington dekretet', 2006.Har skrevet syv romaner om Carl Mørck og Afdeling Q.De tre første er filmatiseret med Nikolaj Lie Kaas i hovedrollen, ' Journal 64' får premiere i 2018.De sidste seks bøger skal filmatiseres af Nordisk Film.I USA er et manuskripthold ved at skrive afsnit til en tv-serie, baseret på Afdeling Q-bøgerne.Biografien ' Jussi' af Jonas Langvad Nilsson er lige udkommet på Politikens Forlag
Jussi Adler har tjent 100 mio. på bare 10 år. Men når man snart er 67 år, handler det ikke længere så meget om penge. Det eneste, han har lyst til at købe, er tid og ikke miste én dag mere i solen. For der har været for mange dage, hvor han ikke er nået derud. Her fortæller forfatteren om, hvordan han opfandt Carl Mørck, hvorfor hustruen Hanne er så uundværlig og om sin ' pensionsplan'.
BangeHvornår var du mest bange. Og hvad er du bange for i livet »Der er mange måder at være bange på... Var det dengang i mine unge dage, hvor jeg følte mig fysisk truet, hvor de var lidt for mange, og vi var lidt for få. Og hvor man, hvis man rørte sig ud af flækken, ville få tæsk Eller var det dengang, min far døde, da jeg var en stor knægt Det (bange, red.) var i hvert fald en af følelserne, jeg havde. Så er der jo det helt banale. Angsten for at ende som en grøntsag.Jeg var også bange, da jeg blev skilt for mange år siden, og det gik op for mig, at jeg ikke længere skulle se mine børn hver dag. Børnene var 10 og 12 år, de forstod godt, hvad der skete, og det hele var pænt og ordentligt. Men da virkeligheden ramte, brød jeg mig sgu ikke om det.Nej, dybest set tror jeg, at jeg er mest bange for ensomheden. Tænk hvis mine unger og dem, jeg elsker, ikke længere har brug for, at jeg er der.Tænk hvis jeg en dag ikke længere har nogen værdi for andre. Samtidig har jeg et stort behov i mig for at være alene. At trække mig og bare være mig selv. Jeg kan godt være bange for at miste lysten til at være sammen med andre. Alle har vel et behov for at være alene. Men folk, der kender mig, siger, at de virkelig kan mærke, når jeg er der. Du ved, når man er i det der humør, hvor andre siger: ' Er der noget galt'. Eller når hende, man elsker, siger: ' Nå, men så kører jeg' og man bare siger: ' Ja, det er fint'. I virkeligheden kunne man lige så godt have sagt: ' Tak fordi du kører'.Jeg kan godt have hele dage, hvor jeg bare lægger mig hårdt på siden og læser en bog. Falder i søvn, læser mere, spiser frokost og falder i søvn igen.« Ordene falder langsomt, indimellem forbundet af suk og lange pauser. Pludselig udbryder han: »Ved du hvad det mellemste rum er Der findes rum, hvor du er til stede - måske endda lige i overkanten af til stede. Der er de modsatte rum, hvor man slet ikke gider være. Og så er der det mellemste rum, hvor man taler om ting, der ikke rigtig betyder noget. Jeg er nogle få gange i livet blevet inviteret til det der rædselsfulde koncept, der hedder parmiddag. Så sidder man dér og snakker om puderne og spørger til, hvor voksdugen på bordet er købt. Men man spørger jo ikke parret på den anden side af bordet: ' Nå, knalder I meget, eller er det helt dødt'. Man kaster ikke noget vigtigt på bordet, men snakker kun om ligegyldige ting som ladcykler og størrelsen på bilen.« Og boliglån »Ja, præcis. Findes der noget kedeligere end prioriteter.« spørger han og kigger ud ad vinduet.Hvad er det med dig og det mellemste rum »Jeg er blevet bedre til det mellemste rum. Jeg var faktisk for nylig til en parmiddag, hvor jeg var den, der sendte folk pattestive hjem i en taxa og gik rundt og ryddede op. Der holdt jeg virkelig den gyldne middelvej, men parmiddag er et uhyggeligt begreb. Det har en syg klang.«.RollenHvordan har du det med at spille Jonas i ' Broen 4' Han er jo lidt af et dumt svin.»Det synes jeg slet ikke. Det er jo meningen, at folk skal tænke: ' Sådan en idiot', når han kalder folk for bøsser og perkere. Det har jeg intet imod.Jeg må indrømme, at jeg, da jeg læste manuskriptet første gang, tænkte: ' Arj, hvor sjovt'. Jeg synes faktisk, det er befriende, at Jonas er så ligeglad med, hvad folk tænker om ham. Han er en lidt indskrænket og primitiv fyr, men han er også en dygtig politimand - skarp og interesseret i sit arbejde. Jeg tror i øvrigt ikke, han har noget som helst problem med at være alene i meget lang tid ad gangen... Han er jo ikke typen, der tænker over tilværelsen. Det må være befriende bare at kunne tulle rundt med nogle damer en gang imellem uden at knytte sig. Men han ser vist sjældent sine børn. Jeg tror ikke, han er typen, der sender en sms med: ' Godmorgen, min skat, hvad fik du i pakkekalenderen i dag« Er du selv sådan »Ja, jeg lavede faktisk pakkekalender til mine børn sidste jul. De er godt nok 25 og 28 år, men de syntes, det var jublende skønt. Det var jo ikke IPhones og rejser til Egypten, jeg gav dem. Snarere lakridskarameller, kosttilskud og rengøringsartikler.« Er der lighedstræk mellem dig og Jonas Mandrup »Staturen er vist det mest fremherskende. Nej, jeg kan også godt lide at tage pis på folk. Jeg driller mine børn meget. Og kalder folk for fede. Altså ikke hvis de er det. Jeg kan både være ironisk og sarkastisk. Jeg siger nok bare tingene lidt anderledes end Jonas Mandrup. Til gengæld er han ambitiøs. Det er jeg ikke. Jeg pisker ikke mig selv, og jeg gider ikke at skrive breve til alle mulige for at få job.« Kan du uddybe det »Jeg drømmer ikke om store roller. Jeg nyder mit arbejde, også de roller som er små. Jeg er ikke interesseret i at spille en nordisk skurk i en amerikansk film.« Hvordan fik du rollen i ' Broen 4' »Jeg hare ikke været blandet ind i ' Broen' før, så jeg tænkte da ' Nå da', da der kom en henvendelse.Alligevel er det sådan, at man skal til casting.Man kommer ind en formiddag, og så står Thure der (Thure Lindhardt, som spiller den anden politimand i ' Broen 4', red.) og en filmmand eller -dame. De skulle vist bare tjekke, at det hele fungerede.Jeg var der kun en times tid, og så ringede de efter 14 dage og sagde, at de gerne ville have mig til at spille den rolle. Det er lidt skørt, når alle kender alle.«.OpvækstHar du altid vidst, at du skulle være skuespiller »Jeg har hørt, at min far kunne fortælle historier, så folk lå hen over bordene af grin. Jeg kan også huske, at han kunne noget med at fange folks opmærksomhed. Jeg havde ikke selv overvejet at blive skuespiller. Jeg er født og opvokset i Valby. Men Kim nede fra gården og jeg blev sendt på højskole, fordi vi var nogle lømler. Vi blev simpelthen smidt ind i Kims fars varevogn og sendt et halvt år på statsstøtte. Dér mødte jeg mennesker fra hele Danmark. Jeg var 17 år og fik drama, som jeg ikke anede, hvad var. Men jeg oplevede det som en leg, og jeg var god til det. Man bruger både skroget og øverste afdeling,« siger han og peger mod tindingen.»Et par år senere søgte jeg ind på teaterskolen og kom ind i Odense i andet forsøg.« Hvordan var din familie »Alt var skønt, indtil jeg var 10 år, og min mor flyttede fra min far og os. Et par år senere døde han af kræft. Jeg var i en tilstand, hvor jeg ikke forstod det. Jeg skreg højt, da jeg fik det at vide.Rigtig skreg. Sådan ud i luften. Det var måske vrede. Men når man bliver bange, overlever man ofte ved at blive vred i stedet. Min mor flyttede hjem igen, men grunden var lagt til en forladthedsfølelse, jeg stadig har i mig. Når kærligheden stopper, er jeg ikke typen, der siger: ' Nå, det var så det' og lægger armene over kors. Faktisk er nogle af mine bedste venner kvinder, som jeg har haftlange forhold til. Nogle gange går det hurtigt med at blive gode venner, efter det er slut, andre gange tager det længere tid.Jeg er ikke ret god til at forlade eller blive forladt.Jeg skumbader i minderne og tænker på, hvor godt alting var - engang. For nylig var der én, der sagde til mig, at man ikke skal græde over, at noget er slut. Man skal glæde sig over, at det har været der. Det hjalp lidt. Men jeg bliver aldrig ham, der slår bag på hesten og rider ud i horisonten uden at kigge mig tilbage.« Har tabet af din far noget at gøre med, at du senere blev skuespiller »Man lærer meget af at miste en forælder. Man kommer i berøring med sine egne følelser: angst, sorg, vrede og ensomhed. Det er jo dét, der er benzinen i dramatik. Man skal have tilgang til sine følelser som skuespiller.«.EnsomhedHvornår har du følt dig mest ensom »Jeg boede på et tidspunkt alene et års tid. Det var i det samme hus, hvorfra mine børn var flyttet hjemmefra, liv var levet, og et forhold var opløst.Døren lukkede sig - efter aftale - og så sad jeg tilbage i et alt for stort hus og blev grebet af en masse følelser. Der var lettelse, sorg, ensomhed, glæde, overskud og latterligt mange middagslure.Mest af alt blev jeg dog grebet af lysten til at renovere huset. Hele mit bagland er fra Valby, og de kom og hjalp med at istandsætte hele hytten.Du ved, Bertel kom med slibemaskinen, og Michael og Finn rykkede hurtigt ud, så jeg fik det, som jeg gerne ville. I det sekund, det var færdigt, gik det op for mig, at jeg ikke kunne blive boende i det hus. Det emmede af gamle dage. Det var jo også sørgelige ting, der havde gemt sig i sprækkerne.Jeg ringede til mine børn og spurgte, hvad de syntes om, at jeg solgte det. Det forstod de udmærket.Men alligevel. Jeg er typen, der knytter mig til steder, hjørner og konstruktioner. Jeg savner stadig detaljerne i det hus.« Er det ligesom en kæreste, som man ikke vil have, men som heller ikke må blive lykkelig med en anden »Det tager i hvert fald mere end et par dage at acceptere, at hun finder en anden, eller at huset overtages af andre. Men man finder jo ud af, at en gammel kæreste også fortjener at blive elsket igen.« Købte du et nyt hus Mikael Birkkjær trækker på det, smiler og minder om, at han ikke bryder sig om at tale om sine private relationer. Så svarer han: »Nej, jeg købte et sommerhus. Hvad vil du ellers vide« Jeg vil gerne vide, hvordan du mødte din nuværende kæreste »Det var mærkeligt nok i det samme område, hvor jeg stjal pærer fra de rige villaejere som barn. Min mor sagde altid, at vi skulle spørge om lov først. Det gjorde vi ikke, så vi blev som regel uvenner med alle de rige villaejere. Men det var netop i dét kvarter, jeg selv var blevet villaejer og sad på et grønt fællesareal en aften til en af de store mellemrumsfester. Du ved, man tager sin egen vin med, der er nogle unge på en scene, der spiller musik og så sidder man og snakker med naboerne.På det tidspunkt var jeg stadig i mørket og boede alene i huset. Jeg sad med en pose pilsnere, og så kom der et menneske og spurgte, om hun måtte få én af dem.«.Nordic NoirDu har været med i ' Forbrydelsen', ' Borgen' og nu også ' Broen', hvad synes du om de serier, man kalder Nordic Noir »Jeg har faktisk aldrig selv fulgt med i de serier, jeg har lavet. Jeg får altid udleveret en boks, jeg kan se ved lejlighed, men jeg når aldrig til det.I stedet oplever jeg det gennem andre, som ser serierne. Tilsyneladende bliver vi ved med at ville have Nordic Noir. Folk er umættelige, og jeg ser da også selv en del af den slags serier.« Hvorfor tror du, de er så populære - også i udlandet »I Norden er vi ikke så bornerte, hellige og pleasende. Man må gerne være meget uforskammet i den slags serier og sige: ' Jeg hader dit fjæs',« siger han med teatralsk mine, så man genkender skurken i ham.»Derudover tror jeg, udlandet ser vores omgivelser og vores land. Når jeg selv ser svenske eller norske serier, får jeg øje på rigtig mange locations, som er skidegodt fundet. Det er jo sådan, her ser ud, og dét sidder folk og ser i deres fjernsyn i hele verden. De (det udenlanske publikum, red.) var bjergtaget af råheden i f. eks. ' Forbrydelsen'.De elsker det, at vi er usentimentale og ikke bare står og mimrer et eller andet på amerikansk, men siger det, som det er. Alligevel kan jeg godt blive overrasket over, hvor populært det (Nordic Noir, red.) er. Der blev lavet en hel bog om ' Forbrydelsen' - ' The Killing Handbook'. Der var også én, der sendte mig en lille hæklet dukke, som forestillede min figur i serien, og når jeg var i engelske lufthavne, blev jeg stoppet af folk, der bare sagde: ' Oh, my God'.« Du var teaterskuespiller i mange år. Nu er det mest tv. Hvorfor »Det er længe siden, jeg har lavet teater. Jeg var fastansat i 800 år på Det Kongelige Teater, men vil ikke være fastansat noget sted længere. Jeg kørte sur i teatret. I virkeligheden er det spændende for mig prøverne på et stykke, hvor man finder ud af, hvordan din figur reagerer på min figur. Så spiller man det fire-fem gange for publikum, og så synes jeg ikke, at det er så sjovt mere.Det Kongelige Teater begyndte at føles som en fabrik. Til sidst sagde jeg, at jeg ikke ville tildeles flere roller. Man skal ikke stå som 50-årig og spille Robin Hood, når der står fire unge mænd i kulissen og venter på den rolle. Altså bare fordi Jørgen Reenberg engang syntes, jeg skulle spille hans søn, behøver jeg ikke at spille yngling, til jeg er 50. Nu laver jeg mere tv, og det huer mig. Man siger, man bliver lykkelig af teater, kendt af tv og rig af film. Nu har jeg brugt to tredjedele af mit arbejdsliv på teatret, og det var hårdt arbejde. Nu vil jeg bruge den resterende tredjedel - eller hvor meget det nu er - på noget andet. Det fungerer, jeg kan i hvert fald leve af det.«.btweekend@bt.dk Fakta: Mikael Birkkjær59 år.Har været gift med skuespillerkollegaen Tammi Øst, som han har to voksne børn med.Fik sit gennembrud i DR-serien ' Sommer'.Har siden spillet med i ' Borgen', ' Forbrydelsen' og nu er han aktuel i ' Broen 4'.Har været fastansat på Det Kongelige Teater.Bor i Valby med sin kæreste.
Mikael Birkkjær er aktuel som politibetjenten Jonas i fjerde udgave af ' Broen'. Om søndagen møder vi ham som en brovtende macho-fyr, men inde i den hårde strisser gemmer sig en blød skuespiller, der er i kontakt med sine følelser, hader at blive forladt, og som er ved at lære at gå til parmiddage.
Frank Jensen er overborgmester i København, Christian Grønnemark er formand for HK Hovedstaden, Jan Trojaborg er formand for Københavns Lærerforening, og Vibeke Westh er kredsformand for Dansk Sygeplejeråd Hovedstaden KØBENHAVN STÅR i en paradoksal situation: Vores by er på mange måder en bragende succes, og hver eneste måned kommer der flere borgere til.Hvert år siger vi goddag til rundt regnet 10.000 nye københavnere. Det sætter boligmarkedet under pres og sender boligpriserne på himmelflugt.Dermed har den positive udvikling en mørk bagside, der over tid kan gøre København utilgængelig for skolelæreren, sygeplejersken og butiksassistenten - helt almindelige mennesker med helt almindelige indkomster.Og den udvikling truer en af de stærkeste piller under Københavns identitet: at vi er en blandet by, hvor mennesker med forskellige baggrunde og i forskellige livssituationer bor sammen dør om dør.København er ikke alene om det paradoks.New York, London og Paris nævnes ofte som byer, hvor en gennemsnitlig familieindkomst rækker til huslejen for et kosteskab, og hvor centrum og trendsætterkvarterer er lukket land for almindelige lønmodtagere.Vi skal ikke længere end til vores nabohovedstæder Oslo og Stockholm, som er hårdt ramt af samme tendens. De seneste års store prisstigninger på det københavnske boligmarked trækker i samme retning.Der er brug for, at vi sætter ind på alle fronter for at sikre, at København også i fremtiden er en blandet by. Vi ønsker et København, som ikke kun er arbejdsplads og søndagsudflugt for det brede flertal. København skal også have boliger til byens lønmodtagere.HVORFOR ER DET overhovedet vigtigt? Kunne man ikke bare lade boligmarkedet klare ærterne og lade boligerne gå til højestbydende? Nej, ikke uden at trække tæppet væk under nogle af de bedste sider ved vores by.Vi tror på, at en blandet by er bedst at bo i. Danskerne bliver kaldt for et af verdens mest tillidsfulde og trygge folkefærd.Det skyldes ikke mindst, at vi kender hinanden på tværs af sociale skel og forskellige livsvilkår.Når det lykkes at skabe lokalsamfund, hvor ældre og yngre, studerende og seniorjobbere, nydanskere og gammeldanskere bor side om side, øger det forståelsen for hinanden. Og det gør København til en dejligere by og danskerne til et lykkeligere folkefærd, at vi møder hinanden med tillid.Men blandede byer handler om mere end godt byliv. Det handler også om retfærdighed.København er Danmarks hovedstad.Skal kun en lille del af danskerne have adgang til landets største by? Nej, København skal selvfølgelig have boliger til de lærere, der underviser vores børn, til det plejepersonale, som drager omsorg for byens ældre og syge, og til de salgsassistenter, der holder byens butikker i gang.København skal ikke være en by, hvor velfærdsstatens kernemedarbejdere skal pendle ind i timevis for at komme på arbejde.FOR NOGLE LYDER boligpolitik som et levn fra de fjerne 70' ere, da Arne Würgler til 1. maj sang om ' Røde Wilfred': »Inde under trangen venter bolighajen, tænderne er skarpe, og du bliver forlegen, vi gi'r hajen en på kajen«.Men boligpolitik fortjener også aktuel opmærksomhed, ikke mindst 1. maj, for her har vi en politisk kampzone af samme vigtighed som kampen for løn og ordentlige arbejdsforhold.Boligpolitik er en kæmpe lighedsdagsorden for lønmodtagere. Adgang til gode boliger, også i landets store byer, er et helt naturligt krav på arbejdernes internationale kampdag.Selvfølgelig er vi kommet et stykke vej, siden boligpolitik handlede om spekulationsbyggeri og lejekaserner med uhumske latriner i baggårdene og med små opvarmning med kul og koks.Men kampen for lige adgang til byens boliger er faktisk lige så højaktuel igen som ved det forrige århundredskifte.Det er den samme kamp, som i 1930' erne og 1940' erne førte til et gigantisk byggeboom uden for brokvartererne, da kooperationen og kommunen i fællesskab opførte tusindvis af almene boliger, blandt andet på Bispebjerg og i Emdrup.Formålet dengang var at give brokvarterernes indbyggere adgang til lys og luft i lejligheder i solidt murstensbyggeri med bad og toilet i hjemmet - og samtidig bekæmpe den massive arbejdsløshed.Byggeriet toppede i 1936, da der på ét år blev opført over 9.000 nye boliger i København.Det samme var målet i 1970' erne, da der også var tryk på boligbyggeriet. Igen var det især de almene selskaber, der byggede.I dag er hver femte bolig i København almen og har dermed en husleje, der kun stiger i takt med renoveringerne - og desuden mulighed for anvisningsret til udsatte borgere.Som alle ved, førte særligt 1970' ernes byggeboom i almene boliger til områder, hvor man ikke fik blandet boligtyperne, men i stedet fik meget høje koncentrationer af almene boliger.Det har nogle steder givet boligområder med mange voksne uden for arbejdsmarkedet, børn uden rollemodeller og store integrationsproblemer. Andre steder i byen har det givet skønne boligkvarterer med byggeri af høj kvalitet, godt fællesskab og boliger med endog meget rimelig husleje.Vi er gennem årene, blandt andet belært på den hårde måde af fortidens fejl, blevet stadig mere bevidste om, hvor vigtigt der er at blande byen - at andelsboliger, ejerboliger, privat udlejningsbyggeri og almene boliger bør ligge sammen, og at boligerne skal variere i størrelse.For når kvadratmeter og priser varierer, bliver de mennesker, der bor i boligerne, tilsvarende forskellige.Og det giver liv, forståelse og sammenhold.Derfor skal vi også insistere på, at Københavns nye almene boliger skal bygges i Københavns nye kvarterer - ikke i områder, hvor der i forvejen er en meget høj andel af almene boliger.KØBENHAVN oplever lige nu et byggeboom uden sidestykke siden Anden Verdenskrig. 4.300 nye boliger blev færdige sidste år, og vi forventer at nå op på 5.500 nye boliger i år.Men vi har brug for en aktiv boligpolitik for at sikre, at de nye boliger bliver bygget til både top, bund og de mange lønmodtagere derimellem. Særligt for sidstnævnte er det en udfordring, ikke bare i København, men i hovedstæder verden over.Ejendomsudviklere skal nok sørge for at forsyne det købestærke publikum med boliger. I den anden ende af indkomstskalaen, blandt dem på kanten af samfundet, har storbyer til enhver tid haft en tiltrækningskraft på dem, der søger lykken, rusen og anonymiteten i storbyens vrimmel - og som ikke går højt op i, om der venter en varm seng og en fast adresse ved ankomsten til hovedstaden. Det er også årsagen til Københavns overrepræsentation af hjemløse og stofmisbrugere.Vanskeligere er det at sikre ordentlige boliger, der er til at betale for det brede flertal. Det gælder ikke mindst de lønmodtagere, der ikke kan være med på det boomende ejerboligmarked, og de mange studerende, som kommer til København.SPØRGSMÅLET om boliger til alle i København er højaktuelt lige nu. Overalt i byen skyder nye kvarterer op: Ørestad, Sluseholmen, Carlsberg Byen, Nordhavn og Grønttorvet i Valby for bare at nævne nogle. Det er fremtidens København, der bygges i disse år, og de nye kvarterer skal være lige så blandede, som Nørrebro, Valby og Vesterbro er i dag. Her skal også være plads til sygeplejersken, læreren og kontorassistenten.Det er vigtigt, fordi vi ikke ønsker et København, som er opdelt i attraktive velhaverenklaver og mistrøstige boligområder, hvor de færreste kan fremvise en ansættelseskontrakt, mens de fleste har en plettet straffeattest.Den københavnske folkeskole er lakmusprøven på den udfordring: Vi ved, at børn klarer sig bedst, hvis de går i skoler med blandet elevsammensætning.Når børn fra hjem med fyldte bogreoler er med til at sætte standarden for lektielæsningen, løfter det hele klassen. Omvendt er det vigtigt, at børn fra skolestærke hjem oplever virkeligheden i andre dele af samfundet. Lærer at forstå andre kulturer og at samarbejde med mennesker, der ikke er et spejl af dem selv.Lige præcis det møde er helt fundamentalt for vores velfærdssamfund. Hvis ikke vi forstår hinanden, mister vi også den sammenhængskraft, som er nøglen til vores vilje til at hjælpe hinanden på tværs af kulturer og sociale skel.NÅR DER OPFØRES nye kvarterer i København, skal der ikke kun bygges ejerlejligheder i luksusklassen, men også almene boliger til en husleje, der er til at betale for byens studerende og almindelige familier.Den opgave kan markedskræfterne ikke løse alene. De simple mekanismer udbud og efterspørgsel kan godt forsyne København med boliger, men ikke sikre en blandet by.Her må vi lede andetsteds.Det kræver politisk vilje til at styre udviklingen på boligmarkedet.Det oplagte redskab findes i den almene boligsektor. Almene boliger bygges til en pris, der afspejler omkostningsniveauet i byggeriet, ikke af højestbydende.Det er boliger med loft over huslejen, og mens boligmarkedet kan fortsætte sin himmelflugt, stiger huslejen i de almene boliger kun med renoveringsomkostninger - hvilket i praksis betyder, at ældre almenboliger kan være endog meget billige i husleje.DERFOR ER DET afgørende, at København i de kommende år stiller krav om, at der bygges almene boliger i de nye byområder.Desværre havde København i mange år ikke mulighed for at stille krav om almene boliger og havde ingen mulighed for at reservere grunde til det formål, hvis de kunne sælges dyrere til markedspris.Derfor er mange af de nye kvarterer også langtfra den sociale smeltedigel, som vi ønsker.Det er heldigvis ændret, og København har fra 2015 fået mulighed for at kræve, at op til 25 procent af boligerne i de nye kvarterer skal være almene.Den mulighed skal udnyttes fuldt ud.Hver femte bolig i København er i dag almen. Hvis det også skal være sådan i fremtiden, skal vi bygge omkring 8.200 almene boliger frem mod 2025. Der er afsat finansiering til 6.500 af dem, og 1.405 er taget i brug.Det er det afgørende politiske værktøj, der sikrer, at København ikke bliver et vip-projekt.F. eks. bliver Danmarks dyrest udbudte ejerlejlighed, penthouselejligheden i The Silo til 32 millioner kroner i Danmarks dyreste postnummer, 2150 Nordhavn, nabo til flere tusind almene lejligheder i løbet af de kommende år, når Nordhavn udbygges til en helt ny bydel.ALMENE BOLIGER er ikke hele svaret. På fremtidens boligmarked skal der måske være flere om kvadratmeterne, og vi skal fremme muligheden for andre måder at bo sammen på end kernefamilien og singleboligen - f. eks. i bofællesskaber, i byggerier med flere fælles faciliteter eller små boliger til folk, der ikke prioriterer eller har råd til mange kvadratmeter.Mennesker er ikke ens og har forskellige drømme om, hvordan det er godt at bo.Det gode ved København er, at modsat mange andre europæiske storbyer har vi plads til at vokse. København har udviklingsområder, der gør byen i stand til at udvide sig i mange, mange år fremover.Vi kan for eksempel åbne op for midlertidige boliger til studerende på nogle af de områder, der ikke længere benyttes til industri, f. eks. Refshaleøen.Vi bør også vende blikket mod det private udlejningsmarked, som udgør en stor del af den københavnske boligmasse.Med det pres, der lige nu ligger på boligmarkedet, er det helt rimeligt at mene, at byens boliger i udgangspunktet skal benyttes til det formål - altså til at bo i.Derfor er det oplagt at indføre automatisk bopælspligt i nybyggeri og at forhindre, at Airbnb-bølgen ikke bliver en bagvej til tomme hotellejligheder byen over.Der bør være klare grænser for, hvor mange dage en privat bolig kan udlejes om året. Ikke for at stoppe en god idé, der giver mulighed for at dele sin bolig og tjene en skilling - men for at forhindre, at der trækkes lejligheder ud af boligmarkedet for at fungere som pirathoteller under bytteøkonomiens bekvemmelighedsflag.Vi vil på enhver tænkelig måde modarbejde, at adgangen til boligmarkedet kun bliver for de velbjærgede.København er populær. Så populær, at byen vokser med næsten 1.000 borgere om måneden.Det er dejligt, at så mange vil bo, arbejde og studere i byen, men det stiller os også over for et vigtigt valg: Vil vi stadig være en by for alle? Vi siger ja! Ved at bruge alle de redskaber, vi har, og ved at føre en aktiv boligpolitik med et klart mål kan vi bevare en åben by med både dyre, billige og moderate boliger.Og målet er klart: Vi skal sikre, at Danmarks hovedstad også i fremtiden er en by for alle.FRANK JENSEN, CHRISTIAN GRØNNEMARK, JAN TROJABORG OG VIBEKE WESTH.Der er brug for, at vi sætter ind på alle fronter for at sikre, at København også i fremtiden er en blandet by De nye kvarterer skal være lige så blandede, som Nørrebro, Valby og Vesterbro er i dag Spørgsmålet om boliger til alle i København er højaktuelt lige nu.Fejl og Fakta: 05.05.2017Billedet ved Kroniken mandag 1.5. visteikke nybyggeri på Islands Brygge i København,som vi skrev, men i Sydhavnen.
København boomer og tiltrækker tusinder af danskere hver eneste år. Men det er vigtigt at sikre, at byen er for alle - ikke bare de rige og privilegerede.  København skal være en social smeltedigel.
Dronninglund: Jesus bragte den åndelige vej ind i menneskelivet Jesus ønsker at bringe os et liv, der både er før og efter den fysiske død. Foredraget handler om meditativ fordybelse i Johannesevangeliet med særligt fokus på Jesu ord " Jeg er livet" og bliver holdt af forfatter Lene Højholt.Dronninglund Sognegård Slotsgade 8B 22. november kl. 19.30 Fredericia: Sådan er den musikalske opbygning i Händels " Messias" En af musikhistoriens elskede og mest opførte værker er G. F. Händels " Messias". Denne aften fortæller organist Jens Ole Jespersen om, hvordan værket musikalsk er bygget op.Michaelisgaarden Vendersgade 30B 22. november kl. 19.00 Holstebro: Hør værker af Dvorák og Bach Ensemble MidtVest er en blæserkvintet, der ved denne koncert leder tilhørerne op gennem tiden og forener det nye og det gamle.Holstebro Valgmenighedskirke Skolegade 32 21. november kl. 19.30 Randers C: Brobygning mellem kristne og muslimer er nødvendig Hvis vi skal have en fredeligere verden, må de to største verdensreligioner, kristendom og islam, tale sammen og bygge bro. Det mener professor mso Peter Lodberg, der vil fortælle om ligheder og forskelle mellem islam og kristendom.Sct. Mortens Hus Staldgårdsgade 2 21. november kl. 10.00 Aalborg: Jazz og oplæsning om tilværelsens underfundigheder Alle er velkomne til forestillingen " Piller lidt rust af min kind", hvor Margrethe Højlund læser højt, mens den svenske jazzpianist Anders Persson sidder ved klaveret, og Terje Sundby spiller trommer.Hasseris Kirke Thorsens Allé 2 22. november kl. 19.30 Aarhus C: Sådan har litteraturens præstefigurer udviklet sig Hans Scherfigs forfatterskab er et eksempel på, hvordan litteraturen har skildret præster på en entydig og kristendomskritisk måde, mener sognepræst Anders Thyrring Andersen. Heroverfor står Tage Skou-Hansen og Martin A. Hansens forfatterskaber og tilbyder mere flertydige og interessante præsteskildringer. Denne aften holder han foredrag om emnet.Grundtvigsk Forum Aarhus Skt. Markus Kirkeplads 1 21. november kl. 19.30 Aarhus C: Hvem fandt på, at rationalitet og spiritualitet udelukker hinanden? I 2016 udkom bogen " Historien om alting", der er skrevet af musiker og digter Kristian Leth og evolutionsbiolog Eske Willerslev.Denne aften holder Kristian Leth foredrag om videnskab og religion og om de sandheder, der ikke udelukker hinanden.Sct. Pauls Kirke Sct. Pauls Kirkeplads 1 21. november kl. 19.30 Aarhus C: Seminar om teologien mellem Luther og Løgstrup I anledning af at professor Svend Andersen udgiver bogen " Løgstrup og Luther", afholder Aarhus Universitet et tværfagligt seminar om forholdet mellem Løgstrup og det lutherske. Hør blandt andre professorerne Svend Andersen, Hans-Jørgen Schanz og Søren Fauth.Aarhus Universitet, Tåsingegade 3, bygning 1441, auditorium 1 24. november kl. 11.00-16.00 Aarhus C: Litteraturen er fuld af frelsende kvinder Frelserkvinden kan frelse sig selv, sin far, en mand eller verden.Litteraturanmelder Rasmus Vangshardt holder foredrag om sine tre favoritkvinder i litteraturhistorien, nemlig Shakespeares Cordelia, Dostojevskijs Sonja og Henrik Pontoppidans Jakobe.Studenterkredsen, Richard Mortensen-stuen i Studenternes Hus Nordre Ringgade 1 23. november kl. 19.30.FYNBroby: Hvorfor lever amish-folk, som de gør? Hvad er amish og mennonitter, og hvorfor lever de uden brug af moderne hjælpemidler? Tidligere præstepar i udlandet Jørgen og Kirsten Flensted-Jensen fortæller om den historiske baggrund for amish-folkets enkle og arbejdsomme liv tæt på familien.Præstegården Birkevej 16 21. november kl. 19.00 Ryslinge: Martin A. Hansens kristentmodernistiske forfatterskab bliver belyst Martin A. Hansen var en af dansk litteraturs mest centrale kristne modernister. Denne aften holder magister Kaj Axel Jensen foredrag om Martin A. Hansens liv og forfatterskab med udgangspunkt i uddrag fra forfatterskabet.Ryslinge Valgmenighed Aaskovvej 2 23. november kl. 19.00.SJÆLLAND OG ØERNEHaslev: Hvad tror vi på? Journalist Anders Laugesen fortæller om sine rejser rundt i troens mangfoldige univers med stilhed, pilgrimsture og samtaler med en række af tidens store religiøse personligheder.Sognegården Teestrup Teestrup Bygade 33 22. november kl. 19.30 Hillerød: Kristendommen er stadig fuld af profeter Både Bibelen og historien er fuld af kristne profeter, og denne aften holder teolog Niels Christian Hvidt foredrag om, at ånden i kirkerne igen og igen understreger Guds eksistens og kærlighed til os. Han vil blandt andet komme ind på Vassula Rydén og Charlotte Rørths visionserfaringer.Nr. Herlev Kirkes Sognegård Kirkepladsen 1 22. november kl. 19.30 Lejre: Derfor synger vi Komponist og forstander Per Krøis Kjærsgaard er især kendt for sine melodier til " Kære Linedanser" og " Gi' os lyset tilbage".Denne aften holder han foredrag og sangaften med fællessang.Sognehuset Rorupvej 15 22. november kl. 19.30 Store Merløse: Bibelen er fyldt med engle Englene kommer med besked fra Gud, de følger folk på vej, og vi møder dem i sproget, i salmerne og i Bibelen. Pastor emeritus Christian Dickmeiss fortæller om englenes betydning - før og nu.Menighedshuset, St. Tåstrup Tåstrupvej 54 21. november kl. 19.00 Tølløse: Er du glad i dag, er det dit eget problem Sådan lader forfatteren Mark Twain en karakter sige det. Men glæden hører med til livet, mener forhenværende højskoleforstander Aage Augustinus. Han holder foredrag om glæden, selvom det nogle gange kan virke lettere at tale om elendigheden.Konfirmandstuen i Soderup Soderup Kirkevej 16 22. november kl. 14.30 Tølløse: Livet som munk Enhver må træffe sine egne livsvalg, mener den katolske munk broder Theodor. Han har været tilknyttet franciskanerordenen i Assisi gennem 25 år og fortæller i sit foredrag om sit arbejde både i Centralamerika og Roskilde.Soderup Kirke Soderup Kirkevej 16 22. november kl. 19.00.KØBENHAVNHerlev: Da landbolivet blev en by i provinsen I 1950' erne boede halvdelen af den danske befolkning på landet, men den tid er for længst forbi. Johs. Nørregaard Frandsen holder foredrag om udviklingen siden Anden Verdenskrig.Præstebo Kirke Tornerosevej 115 22. november kl. 19.30 Kokkedal: Da Danmark blev reformeret Reformationen i Danmark var præget af mange politiske og kirkelige forviklinger. Denne aften deler professor emeritus Martin Schwarz Lausten ud af sin store viden om emnet.Egedal Kirke Egedalsvej 3 20. november kl. 19.30 København NV: Gudstjenesten er et lille himmerige Gudstjenesten er et ritual, hvor der foregår et møde mellem himmel og jord, mellem Gud og mennesker.Grundtvig kaldte derfor gudstjenesten " det lille himmerige".Professor Bent Flemming Nielsen holder fyraftensmøde om gudstjenesten i lyset af Reformationen og Grundtvig.Grundtvigs Kirke På Bjerget 14B 22. september kl. 17.00 København S: Mennesket er trængt På den ene side truer den videnskabelige naturalisme, og på den anden side truer konkurrencesamfundet, mener valgmenighedspræst Niels Grønkjær. Han taler denne aften om sin nyeste bog, " Det nye menneske".Teologisk Forening Markedspladsen, Karen Blixens Plads 16, lok. 6B. 0 21. november kl. 19.30 København S: Har der været en revolution i Rusland? 7. november markerede 100-årsdagen for Oktoberrevolutionen i Rusland. Denne dag blev definerende for såvel den russiske kirke som for det sekulære Rusland.Det var især et opgør med kristendommen og førte til dannelsen af Sovjetunionen, et militant antireligiøst samfund. Afdeling for Kirkehistorie markerer dagen med Christian Gottliebs nye danske oversættelse af " Ulighedens filosofi", der er skrevet af Nikolaj Berdjajev og udkom i 1918.Det Teologiske Fakultet, Karen Blixens Plads 16, lok. 8B. 1.33.24. november kl. 15.00 Valby: Matthæusevangeliets kap. 28 bliver gennemgået I Aalholm Kirke er der studiekreds om Matthæusevangeliets kapitel 28, der blandt andet rummer missionsbefalingen og fortællingen om Jesu opstandelse.Forud for mødet er der lagt et oplæg til drøftelse frem i våbenhuset.Aalholm Kirke Bramslykkevej 18B 21. november kl. 14.00.Fakta: Kristeligt Dagblads kirkekalenderKristeligt Dagblads kirkekalender bringer hver mandag et udpluk af de mest spændende kirkelige foredrag og arrangementer, som den kommende uge byder på. Arrangementerne har vi fundet dels på Kristeligt Dagblads kirke-og kulturkalender, www.kirku.dk, dels på andre kirkelige hjemmesider og medier. Alle kirker, kirkelige organisationer og kulturaktører kan gratis indtaste arrangementer på www.kirku.dk.
JYLLAND.
Jeg bor i en lille by i Vendsyssel, der hedder Vrå. Her er jeg forstander på en af landets ældste højskoler, Vrå Højskole.Vrå betyder udkant eller afkrog, og vi er en del af det, mange opfatter som Udkantsdanmark.Jeg er opvokset i København, hvor der engang var eventyrlig langt til Jylland, hvor mine bedsteforældre boede. Jylland var noget, der var udefinerbart. Alt det vest for Lillebælt var et for mig totalt ukendt område kaldet Jylland. I dag tænker jeg omvendt. Stort set alt nord for København er i min bevidsthed ' København', selv om jeg godt ved, der er byer og landsbyer også i Nordsjælland. Et bevis på, at opfattelser ændrer sig afhængig af konteksten.I Vendsyssel hedder hovedstaden Hjørring. Det er en købstad med et nyt teater, et gammelt teater, adskillige kulturhuse, en blomstrende gågade og Metropol, der to gange er kåret som Danmarks bedste mindre shoppingcenter.Byen har et bibliotek, der er berømmet både i ind-og udland for sin innovative tilgang til læring og biblioteksbetjening, desuden har vi store idrætsanlæg, Danmarks første kvindelige fodboldakademi og et herrefodboldhold, der næsten ramte Superligaen.Dertil kommer et rigt musikliv, grønne parker og et levende opland, hvor der er endnu flere kulturhuse og et blomstrende foreningsliv, flere idrætsanlæg og masser af aktive mennesker, der vil deres samfund og deres hverdag i det nordjyske.Jeg undrer mig over, hvorfor netop denne del skal kaldes udkanten, og hvorfor vi gang på gang oplever en politisk prioritering fra Christiansborg, der fremmer centraliseringen i landet.Navne er ikke nokLandspolitikere står nærmest i kø for at skælde ud på kommunalpolitik.Det til trods for, at kommunalpolitisk arbejde er det, der er det afgørende omdrejningspunkt for Velfærds-og Kulturdanmark uden for Christiansborg. Det er herude i kommunerne, beslutningerne fra Folketinget føres ud i livet.Der er forsøgt mange ting for at tale Udkantsdanmark op. Heroppe ved Vesterhavet fik vi på et tidspunkt det flatterende kælenavn Vandkantsdanmark. Men navne er ikke nok, når viljen til at gå efter målene ikke er til stede.For så sker der ikke noget.Regeringen lover udlicitering af statslige arbejdspladser, men processen møder voldsom modstand undervejs, fordi en udflytning til Jylland »vil udsætte os for et enormt videnstab« - eller dette argument: »Vi er nødt til at have afdelinger i København, ellers går det hele i stå«. Helt ærligt  Der er faktisk mennesker, der både kan læse, skrive, facilitere, udvikle og arbejde også nord for Limfjorden.Forleden hørte jeg en vendelbo sige, ' jeg er ikke stolt af at bo i Vendsyssel, jeg er taknemmelig.' Det er jeg også.Rent kulturelt er jeg nemlig sikker på, at mennesker formes af deres omgivelser og af de muligheder, omgivelserne stiller til rådighed.Det gælder også de muligheder, der gives for at få del i uddannelsesfeltet. Udvikling sker, hvor mulighederne er til stede.Begrænsningen ligger i, at mulighederne ikke får lov at udvikle sig, måske pga. strukturelle forhold.LivssynNår man stiller spørgsmålet, om der er der forskel på mennesker fra Hovedstaden og mennesker fra Udkantsdanmark, så er det entydige svar vel nej. Vi har alle et hoved og to ben.Men spørger vi til forskellen i livssyn, forskellen på kulturelle værdier, forskellen på drømmen om det gode liv og forestillingen om, hvad fælleskaber kan indeholde, bliver svarene væsentligt mere differentierede.Man skaber viden og forestillinger ved at synliggøre forholdene.I denne proces har både politikere og medier et stort ansvar.I min del af Danmark har vi både et Kulturmøde på Mors og et Naturmøde i Hirtshals. Begge folkemøder som Bornholms og efter forbilledet derfra. Bornholm er nemlig også udkant, men måske en smule mere eksotisk end Nordjylland.Kulturmødet på Mors og Naturmødet i Hirtshals forsøger at bruge samme skabelon, men da det er helt ovre i Jylland, har det en begrænset effekt på de landsdækkende medier og dermed på den omtale, der kunne skabe forestillinger om et godt liv i Udkantsdanmark.Og der er flere eksempler: Aalborg Karneval, som er Europas største folkelige karneval, kan få de landsdækkende mediers interesse i cirka to minutters sendetid, mens en mindre gadefest i København kan dækkes live. Roskildefestivalen har hele den danske presses bevågenhed, mens Nibefestivalen for mange landsdækkende medier er en overset begivenhed.Sat på spidsen kan det indimellem virke sådan, at hvis tingene ikke sker eller kommer fra Københavnsområdet, så sker det eller eksisterer det ikke.ModbevægelserI disse år er der heldigvis modbevægelser i gang. Thy er eksempelvis vokset. Der er kommet nye indbyggere med akademiske uddannelser, der ønsker at leve ' det gode liv'. Cold Hawaii i Klitmøller trækker mennesker til, der ønsker at skabe nye fælleskaber. Det er den kreative klasse med mulighed for selvstændige job, hjemmearbejdspladser og orden i økonomien.Det er godt. Men de nye borgere stiller krav, og det gør de, uanset om de skal flytte til Thy, Hjørring eller Vrå. De vil have velfungerende internet og god borgerservice.Problematikken er bare, at disse nye borgeres gamle hverdag ikke følger med. Forhold, der er en selvfølge i Hovedstaden, i Odense eller Aarhus: Åbne butikker, infrastruktur, kollektiv trafik, sygehuse, tandlæger, speciallæger, biografer, kulturtilbud, skoler i nærområdet m. v. er ikke en del af hele Danmarks hverdag.Jeg oplever, at den egentlige udkant er Christiansborg. Her, hvor rammerne fastsættes gennem landspolitisk arbejde, hvor centralisering foregår ved skrivebordene og nedprioritering af kommunale og regionale budgetter bliver styrende for udviklingen i det, der kaldes Udkantsdanmark.Det er vel her, det hele starter og slutter, hvis vi skal lave om på udkanten? Jeg ved godt, at Folketinget er sammensat af individer fra hele Danmark, valgt i lokale kredse rundt omkring i det ganske land.Men Christiansborg ligger nu engang i København, og baglandet og valgkredsen huskes bedst, når man er tæt på et valg.På udkantsdansk hedder det fænomen ' københavneri', og desværre oplever jeg det både via mit arbejde med højskolen i Vrå, men også på det personlige plan.Heldigvis er der mange steder i Udkantsdanmark, hvor vi kan selv, og set fra min stol i det nordjyske centrum, lige midt i Vendsyssel, er der ingen tvivl om, at udkanten ligger på den anden side af fjorden. I hvert fald på den anden side af bælterne og måske også på den anden side af Valby Bakke  på en ø, helt inde i København, placeret på måske netop Christiansborg.Måske burde vi blot ignorere denne københavnske udkant og i stedet kræve de samme investeringer i hele landet, forlange respekt for de kommunale systemer og lokale initiativer og så i øvrigt gøre tingene selv i stedet for at fokusere på og problematisere forskellene. Pia Schnoor er forstander på Vrå Højskole i Vendsysselkronik@information.dk Fakta: SERIEHovedstaden set fra DanmarkDet sted, vi bor, er den mest afgørende faktor for, hvad vi stemmer ved folketingsvalg.Uddannelse, socialklasse, køn og alder betyder mindre, end om man bor i Jylland eller København, viser analyser af vælgeradfærd.Hvorfor er det sådan? Hvad er de konkrete forskelle på hovedstaden og resten af landet, når det kommer til livssyn, kultur og værdier, i drømmen om det gode liv, forestillingerne om fællesskab? Det sætter denne kronikserie fokus på i forsøget på at forstå, hvad det pt. mest afgørende opgør i dansk politik, handler om.
Jeg bor i Vrå, som betyder udkant eller afkrog, men jeg oplever dagligt et rigt liv med kultur, natur og masser af liv. Måske foregår centraliseringen og nedprioriteringen af kommunale og regionale budgetter i virkeligheden ved skrivebordene på Christiansborg.
Jeg har tilbragt weekenden med at læse, bladre, snuse og kæle mig igennem stakken af årets nye kunstnerbøger.Nogle er store, tykke og glatte, andre er helt små og formet som en smøg.Kunstnerbøger er vidunderlige, alene fordi de eksperimenterer med både ramme og indhold og ofte gør noget særligt ud af den omstændighed, at de er bøger.De gamle hanelefanter i genren har været produktive denne sæson: Jesper Fabricius, Claus Carstensen, Tal R og Christian Vind har udgivet nyt. De har alle en lang række kunstnerbøger bag sig. Tal R er mest kendt for sine malerier, men han skaber også bøger, og mange af dem. Nogle af Tal Rs kanoniske kunstnerbøger stammer fra 1990erne, hvor han skabte billigt udseende fotocollage-bøger som Everybody Please Go Home (1997), der forestillede privatbilleder fra fester, eller Baghave (1999) med fotos fra kunstnerens baghave i Valby. Siden har han skabt bøger i alle formater og kvaliteter: fra det helt tynde papir med en sammenklipset ryg til det store og mere glittede format.Den nye bog, VOGEL, er anderledes og samtidig helt tidstypisk ved at være præget af det håndgjorte, det grafiske og ikke mindst det taktile og sanselige; bogen ligefrem dufter af håndværk og af tyk sort tryksværte.Den er skabt på Schäfers grafiske værksted i Nansensgade i København, hvor Tal R tidligere har udgivet Mumme (2003), som VOGEL da også minder lidt om, særligt på grund af det træsnit, der udgør omslaget.Hvor Mummes indhold er (direkte) kopier af kunstnerens skitser, er alle siderne i VOGEL håndgjorte træsnit. Ofte har Tal Rs bøger ét koncept, som i denne bog, der handler om fugle. Bagerst i de første 50 eksemplarer af bogen - som er udgivet i 250 eksemplarer, nummererede og signerede - findes tilmed et selvstændigt kobbertryk. Kartonen har hvide fuglespor på forsiden og er så intenst mættet af sort, at den dufter af tjære og asfalt: en kontrast til den undselige, flygtige fugl, det hele handler om. Man kan mærke fordybningerne i papiret og ikke lade være med at snuse og beføle denne fuglebog, hvor de små uskyldige væsner mest af alt ligner strittende falloser. Der er et stort slægtskab til en anden kanonisk producent af frække kunstnerbøger, Jens Birkemose, særligt hans Vilde dyr &amp; frugter (1977), hvor siderne er collager med frække fotos og træsnit af dyr, hvilket fungerer på samme måde: Dyrene ender med at blive virile (sex) symboler.OGSÅ Christian Vind har udgivet mange kunstnerbøger, ligesom han er en passioneret samler af dem. I det hele taget er Vind bare passioneret og utroligt vidende, hvilket Udtog udtrykker på bedste vis. I 14 dage rejser han på interrail i Tyskland, Belgien og Holland og ser på kunst. Udtog er en rejsebeskrivelse, en fabulerende kunsthistorie, et samtidsportræt og en manual til Vinds særlige kunstneriske metode, hvor analogier, tanker og billeder fører fra ét sted til et andet. Bogen minder derfor om hans Rejsen til Norge (2012), og man kan kun håbe, at Vind vil foretage mange flere kunstrejser, så vi andre får lov at nyde den særligt vindske associationskæde.Her fører synet af en lille Isa Genzkenskulptur med antenner for eksempel Vind tilbage til barndomsminder om badeværelsets radio, der sendte giro 413, mens faren barberede sig. Ligesom et dybt blik i Rembrandts øjne på Rijksmuseum i Amsterdam fører til en refleksion over samlingen af Rembrandts tegninger i Den Danske Kobberstiksamling. På den måde udfoldes en anti-Google-kunsthistorie, som ledes af både personlige minder og en utrolig omfattende og fuldstændig idiosynkratisk viden om stort og småt i kunsthistorien. Som Vind skriver i bogen: »Jeg kan ikke forstå nutiden, hvis jeg ikke kender fortiden. Den er en kaotisk arabesk. Jeg har tankemylder og befinder mig i en tåget grød med lav sigtbarhed.« Jeg ser Udtog på linje med Vinds øvrige værk, hvor vitriner fulde af katalogiserede små billeder, forbundne i form eller indhold, hele tiden forskyder et motiv til det næste.På mange måder minder metoden om den i Claus Carstensens kæmpe nye bog, Shibboleth.Den er stor og gul og glat og tiltrækker straks alle sanser. Ligesom Vind har Carstensen en enorm viden om kunsthistorie samt en stor samling af både dansk og international kunst. Det er denne samling, bogen handler om. Selvom den ikke i egentlig forstand er en kunstnerbog, men fungerer som katalog for udstillingen af samme navn på Esbjerg Kunstmuseum, er Shibboleth alligevel et værk i sig selv. Bogen katalogiserer på en måde, som et museum aldrig ville gøre, og starter med »Weird abstracts and evil eyes«, der viser samlingen af værker med onde øjne; Carstensen dyrker også i sit virke som billedkunstner det onde og ødelæggelsen.I bogen er også en komplet og utrolig lang liste over Carstensens egen samling af kunstnerbøger. På den måde udfolder Shibboleth en idiosynkratisk viden om kunst, som Vind gør det i Udtog. Man opdager referencer og lignelser, man aldrig ville støde på andre steder, og fordi de er kunstnere, bliver disse samlinger (af viden, kunst og bøger) til kunst i sig selv, når Carstensen og Vind udgiver dem.SIDEN 1998 har Jesper Fabricius udgivet sine Kunsthæfter, der er små håndsyede lommeformatsbøger med udklip af pornografiske blade fra 1970erne. De har alle et konsekvent koncept; således er motiverne i Kunsthæfte 29 små udklip på rad og række af den kvindelige trekant med kønsbehåring, mens Kunsthæfte 32 er yderst minimalistisk i pornografisk sammenhæng og viser udklip af møbelstoffer, gardiner og tæpper, kun med små glimt af nøgne lemmer, så man fornemmer, at møbelstofferne stammer fra de samme blade. Kunsthæfte 31 zoomer ind på forskellige kropsdele, fra klitoris til et øjenbryn, der ledsages af akademiske fraser fra engelske kunstmagasiner, taget ud af deres sammenhæng. Dette giver hæftet et syret, absurd og morsomt undersøgelsespræg, når der pludselig under billedet af øjenbrynet står »taking more than one form«. Interessant nok minder Kunsthæfte 31 om én af sæsonens flotteste - og frækkeste - bøger, MEDIATRIX, udgivet af Ida Lunden og Carina Lin Sixten, der sammen kalder sig Morblod. Også MEDIATRIX er håndsyet, men i langt større format, ligesom den også er domineret af sanselige fotos af kroppen.Her er billederne direkte påsat siderne, hvilket giver en ekstra håndgjort og taktil dimension.»Here, I perceive my body as thing,« står der på første side, og man bladrer fra et sort-hvidt billede af en uformelig masse til en nøgen kvindeskulder, der minder om den foregående abstrakte form.Bogen gør kroppen til en fetich, en ting, et materiale. Smukke genstande som muslingeskaller og glasstøbte skulpturer, der ligner sexredskaber, vises ved siden af grafiske gengivelser af kønnet. Man når undervejs et klimaks af stimulering via denne bog, både på grund af dens sanselighed og rækken af lidenskabelige billeder.En smøg efter sex er en klassiker. Så lad os slutte med Kamilla Jørgensens SALMER. Hun har håndrullet den danske samlebogs 791 sange i 39 pakker cigaretter, og har derudover udgivet 11 løscigaretter - med ISBN-nummer og det hele. Min løscigaret har salmenummer 38, der starter så smukt: »På alle dine veje/hvor sort det end ser ud/gak roligt til dit leje/og stol på Himlens Gud!/Han, som kan sky og vinde/og bølgen vise vej...«, hvorefter jeg enten kan ryge den eller lade den blive i sin form som en sirligt rullet salmecigaret.Det håndgjorte, fra at rulle en smøg til at trykke med sort tryksværte og klistre frække billeder ind på siderne, er afgjort stadig en dille.
Sanseligt. Snus Dem høj på tryksværte, føl Dem frem på siderne, kig Dem opstemt på kønsdele, eller ryg Dem en salme. Årets kunstnerbøger er præget af personlige passioner og idiosynkratiske interesser.
Vejen til at blive valgt til Folketinget for Enhedslisten går stadig gennem en labyrint af ensrettede gader på Nørrebro i København.Gader, som ender foran en halvt nedgravet sportshal, Korsgadehallen, hvor Liste Ø i bededagsferien valgte partiets 21 spidskandidater, den såkaldte top-21, til det kommende folketingsvalg.Nok fik Liste Ø nemlig ved kommunalvalget i 2013 sit landspolitiske gennembrud med 119 byrådspladser, fordelt på 79 kommuner, men størstedelen af medlemmerne er stadig københavnere. Og nok er folketingsgruppen begyndt at henlægge sommergruppemøderne til provinsen, hvilket giver de ledende kammerater mulighed for også at trække udendørs til det afsluttende pressemøde og en photo opportunity (hvis vejret ellers holder). Men ingen tør tænke på, hvad det vil koste i rejserefusioner, hvis årsmødet blev afholdt vest for Valby Bakke.Alligevel indvarsler årets kandidatliste en mindre revolution - eller ' bondeoprør' - i Enhedslisten. Selv om de første syv af kandidaterne, med politisk ordfører Pernille Skipper i spidsen, bor i eller omkring hovedstaden, lykkedes det nordjyderne at overbevise flertallet af de delegerede om det fornuftige i at vælge Peder Hvelplund (Hjørring) som spidskandidat i Nordjyllands Storkreds, hvor partiets ottende mandat forventes at falde. Ved den vejledende urafstemning blev Peder Hvelplund ganske vist kun nummer 15 i hele landet, men nummer ét i Nordjylland. Og dermed stopper det ikke.Ny selvtillidDer er et stadig større ønske, selvfølgelig ikke mindst blandt mange medlemmer fra provinsen, om, at storkredsene selv bestemmer, hvem der skal være spidskandidater ude i landet, hvilket kan give Enhedslisten en anden profil, hvis ' bondeoprøret' mod københavnerne lykkes.»Det seneste kommunal-og regionsvalg har givet en helt anden selvtillid i provinsen,« siger transportordfører Henning Hyllested (Esbjerg), der er spidskandidaten i Sydjyllands Storkreds. »Valget viste, at provinsen både kan og vil: Vi er ikke landsbytosser! Og det bliver københavnerne nødt til at lytte til.Men de er jo ikke dumme, så jeg er overbevist om, at fornuften vil sejre til sidst.« Den nuværende opstillingsform har sin oprindelse i en tid, hvor Enhedslisten kun kunne se frem til en håndfuld mandater, som dels gjorde det ønskværdigt at sikre, at disse nu også var partiets - og at hele partiet stod bag dem. Og dels ønsket om at sikre, at også medlemmer i storkredse som Bornholm (hvor Enhedslisten aldrig har fået et mandat - eller har udsigt til det!) også fik noget at sige ved udpegelsen af partiets folketingskandidater.Men også en opstillingsform, som har afsløret, at det i praksis er svært at opnå høje stemmetal, hvis man ikke er ' kendt' i København.Feministisk programKritikken lyder, at dette også får Enhedslisten til at bruge tid og kræfter, og måske for mange af slagsen, på politiske emner, som ikke nødvendigvis optager folk ude i landet.I år brugte årsmødedeltagerne således størstedelen af tiden på at diskutere - og vedtage - et nyt ' feministisk program' og mindre tid på andre diskussioner som den på forhånd så omtalte nye parlamentariske strategi, der skal sikre mod en gentagelse af forløbet under Thorning-regeringen.»I Enhedslisten er vi feminister, fordi vi ønsker frihed og lige muligheder for alle,« blev det vedtaget.»Vi er jo meget et byakademikerparti,« siger Lasse P. N. Olsen, rådmand i Aalborg. »Det betyder, at de diskussioner, som fylder rigtig meget - og som mange bliver involveret i - er noget, som byakademikere går op i. Hvis man bor hele sit liv på Nørrebro og færdes i venstreorienterede kredse, så er sandsynligheden for, at man møder mange mennesker, som man er uenig med, ikke særlig stor. Hvorimod, hvis man er opvokset i provinsen, hvor der ikke er særlig mange medlemmer fra Enhedslisten, så tænker man mere på, hvordan man egentlig får folk, som ikke færdes i venstreorienterede miljøer, overbevist.« Enhedslistens tidligere mangeårige gruppeformand og nuværende medlem af hovedbestyrelsen Per Clausen (Aalborg) er enig: »Jeg synes ikke, at man entydigt kan sige, at man i provinsen er optagede af at lave aftaler og forlig og er mere resultatorienteret. Men der er ingen tvivl om, at det betyder noget for ens politik, hvor i landet man bor og arbejder, og altså hvilke erfaringer og oplevelser man har. Der er andre erfaringer og en anden virkelighed, hvis man lever i Aalborg end på Nørrebro og i et område, hvor et par procent stemmer på Enhedslisten eller en fjerdedel.«.Pelles projektDen samme konklusion kom Enhedslisten allerede frem til efter katastrofevalget i 2007, hvor partiet gik tilbage til 2,2 procent og fire mandater. Dengang afslørede Enhedslistens første vælgerundersøgelse, at ikke blot havde de såkaldte Asmaa-og Villy-effekter været skyld i valgnederlaget det år. De interviewede i undersøgelsen mente nok, at Enhedslisten havde sin berettigelse, men partiet var bare ikke noget for dem selv. Specielt uden for København blev Enhedslisten forbundet med noget subkulturelt, højtuddannet og alternativt.»I er sgu ikke et parti for almindelige mennesker,« som en forklarede dengang.»I er for luderne, narkomanerne, ham på bænken og flygtningene og de arbejdsløse og de skæve eksistenser.Og det er fint nok.« Men det var bare ikke nok til at få de adspurgte til at stemme på Enhedslisten.Finansordfører Pelle Dragsted (Frederiksberg) var dengang primus motor i Enhedslistens såkaldte modernisering, der netop skulle gøre partiet mere folkeligt. I dag understreger Dragsted, som ikke genopstiller på grund af Enhedslistens rotationsregler, at hvis partiet skal kunne konkurrere med Dansk Folkeparti og for dens sags skyld andre partier i provinsen, kræver det en tilstedeværelse. Og en tilstedeværelse, som ikke kun handler om, at lokalafdelingerne om lørdagen stiller boder op på markeder og uddeler løbesedler. Den handler også om, at den lokale folketingskandidat har sin dagligdag - eller i det mindste er kendt - i lokalområdet og ikke er »eksporteret« fra København.»Det er vigtigt, at Enhedslisten er i stand til at appellere til mange forskellige mennesker,« siger Pelle Dragsted.»Det er vigtigt, at vi har fokus på for eksempel den diskrimination og vold, som transseksuelle ofte udsættes for. Men det er også vigtigt, at vi har fokus på - og måske mere fokus på - nogle af de spørgsmål, som berører meget store dele af befolkningen. Hvis man ser på de europæiske venstrefløjspartier, som har haft succes, så har det været dem, der har formået at bygge en alliance mellem studerende og traditionelle arbejdervælgere i byerne og folk i landdistrikterne, fordi de for eksempel har oplevet, at nedskæringer har ramt dem alle. Man skal hele tiden tænke over ikke at komme alt for langt foran i forhold til, hvor almindelig mennesker er.Det er det samme, når vi diskuterer feminisme: Vi må gerne være et skridt foran for at trække folk med, men som Rosa Luxemburg sagde: Vi skal ikke være ti skridt foran. Så man ender med ikke at få folk overbevist om, at der her er et problem, som der skal gøres noget ved.«.Signal fra årsmødetSøndag måtte der dog seks afstemninger til om kandidatlisten, før der endelig var det nødvendige to tredjedeles flertal bag kandidatudvalgets foreslåede liste, der havde Peder Hvelplund som spidskandidat i Nordjylland. I den sidste afstemning slog denne kandidatliste en liste, som havde Maria Gjerding (Gladsaxe) som spidskandidat i Nordjylland, efter at hun, af familiære årsager, havde frabedt sig at blive opstillet så langt væk hjemmefra. Maria Gjerding, som blev nummer to i den vejledende urafstemning, fortsætter derfor som spidskandidat i Nordsjællands Storkreds.Selv er Peder Hvelplund tilfreds med placeringen som nordjysk spidskandidat, hvor han afløser Stine Brix (Nørrebro), der ikke genopstiller ved det kommende folketingsvalg.»Årsmødet har sendt et signal om, at de geografiske hensyn skal prioriteres,« siger han.»Men det skal selvfølgelig ikke bare være i et enkelt tilfælde. Man skal sikre sig, at medlemmerne altid kan spejle sig i kandidatlisten, uanset om de kommer fra København eller Aalborg. Det er jo fjollet, hvis man skal flytte til København for at blive valgt som spidskandidat i Nordjylland.«.kik@information.dk Det er jo fjollet, hvis man skal flytte til København for at blive valgt som spidskandidat i Nordjylland Peder Hvelplund Nordjysk spidskandidat.
Liste Ø's landsdækkende gennembrud giver provinsens medlemmer blod på tanden. De vil ikke længere finde sig i, at københavnerne bestemmer, hvem der skal være deres spidskandidater. Ved weekendens årsmøde tog Enhedslisten derfor det første skridt på en vej, som kan føre til en forandring af partiets profil.
Danmark var ét af de første lande i verden, der sidst i 60' erne tog det klassiske hardrockband Deep Purple til hjertet. Og når de aldrende britiske stjerner til november går på scenen i Valby Hallen, så er det også danskerne, der som et af de sidste lande i verden får lov til at vinke farvel, mens Purple skruer op for udødelige hit som ' Smoke on the Water' og Highway Star'.Ifølge bladet Classic Rock var det bandets originale trommeslager Ian Paice', der bragte idéen til en afskedsturné på bane, efter han sidste år med nød og næppe undgik varige mén efter en mindre hjerneblødning.Efter flere musiker-udskiftninger igennem årene og med sanger Ian Gillans endnu powerfulde stemme i front, elsker Deep Purple stadig at optræde for sine fans. Men kilder tæt på bandet siger, at de nu planlægger at stoppe, mens legen er god.Afsked igen-igenDen slags har vi i musikkens verden selvfølgelig hørt mange gange før.Således er det 15 år siden, det klassiske rockband The Who indledte sin første afskedsturné. Og de er lige nu i gang med endnu en tur rundt i hele verden. Salig Frank Sinatra nåede sågar at tage på ikke færre end syv officielle afskedsturneer. Og metal-legende Ozzy Osbourne afbrød helt tilbage i 1995 sin egen førtidspension med en såkaldt ' Retirement Sucks Tour'.Sidste følelsesmæssige koncert Men nogle gange ér det alvor.Således lukkede og slukkede det elskede svenske band Kent med et flot album og to koncerter i Danmark i november sidste år. Og i februar i år vendte førnævnte Ozzy og hans legendariske metalband Black Sabbath tilbage til hjembyen Birmingham, England for at spille en sidste og meget følelsesmæssig koncert. Og lige nu er flere af de store navne på vej til Danmark for at gøre det samme.Her er 10 af de vigtigste navne, en beskrivelse og endelig en vurdering: er det nu også virkelig sidste gang?.hoeg@bt.dk '' Den slags har vi i musikkens verden selvfølgelig hørt mange gange før. Således er det 15 år siden, det klassiske rockband The Who indledte sin første afskedsturné. Og de er lige nu i gang med endnu en tur rundt i hele verden Henning Høeg, BTs anmelder.Fakta: KRIS KRISTOFFERSON, Værket, Randers 17. juniHVEM: Kris Kristofferson er en legende. Både som sanger og skuespiller. Men han er også en ældre mand, der fylder 81 år til sommer. Blandt Kristoffersons sange findes titler som ' Help Me Make it Through the Night', ' Me and Bobby McGee' og ' Sunday Morning Coming Down'. Blandt mange andre har Janis Joplin og Johnny Cash indspillet Kristoffersons udødelige sang.FALSK ALARM?: Næppe. I et interview med bladet Rolling Stone fortæller Kristofferson, at han glæder sig til fuldtidspension hjemme på Hawaii - sammen med kone, børn, børnebørn og oldebørn.RUNRIG, Mølleparken, Sønderborg - 18. augustHVEM: Danskerfavoritter siden gennembruddet med ' Loch Lomond' i 1979.Runrig har været fast inventar på danske festivaler og koncertsteder.FALSK ALARM? Sidste år udgav bandet sit officielt sidste studiealbum ' The Story'. Og den følgende turné skulle også have været den sidste. Men nu lader det til, at Runrig fortsætter, lige så længe som publikum vil have dem. Og dét vil vi.KISS, Forum Horsens - 9. majHVEM: Had dem eller elsk dem. Med blodspyttende og tungevrikkende Gene Simmons i front har dette amerikanske glamband siden 1973 (med og uden makeup) leveret radiohit som ' Beth', ' Detroit Rock City' og ' Rock and Roll All Night'. I et interview med radiovært Howard Stern antydede Gene Simmons fornylig, at denne turné ville blive bandets sidste.FALSK ALARM? Højst sandsynligt. KISS vil sikkert fortsætte, til de dør på scenen -og så måske et år mere. Foto: AFP.AEROSMITH, Royal Arena, Kbh. - 5. juniHVEM: Ét af rockens ældste og mest stildannende band. Aerosmith blev dannet i Boston i 1970. Siden har de forsynet os med udødelige rockere som ' Walk This Way' og ' Dude Looks Like a Lady' og endeløse ballader som ' Don't Wanna Miss a Thing'.FALSK ALARM? Her er svaret sådan 50/ 50. Således fastholder forsanger Steven Tyler, at det ér Aerosmiths sidste turné. I et nyligt interview med BT siger bandets trommelager det modsatte.SAGA, Amager Bio, Kbh. - 20. novemberHVEM: Lige siden begyndelsen i 1977 har dette canadiske band dannet skole inden for progressiv rock, der blander elektronik, pop og metal. Helt tilbage i 1981 indtog bandet den store Orange Scene på Roskilde Festivalen. Michael Sadler og co. har siden været dansker-favoritter med et utal af udsolgte koncerter.FALSK ALARM? Absolut ikke. I en pressemeddelelse forklarer Sadler: »Efter 40 år har mine brødre og jeg respektfuldt besluttet, at dette er Sagas sidste kapitel. That's it folks.«.FLEETWOOD MAC, 2018HVEM: De er blevet kaldet ' rockens sæbeopera'. Medlemmerne har således dannet par på kryds og tværs. Og mange millioner er blevet sniffet væk igennem sammenrullede tusinddollarsedler. Men siden debuten som småkedeligt bluesband i England i 1967 har de også leveret klassiske sange som ' Don't Stop' og ' Go Your Own Way'. Nu er de tilbage med deres bedste og klassiske line-up, Stevie Nicks, Lindsey Buckingham, Christine McVie, John McVie og grundlægger Mick Fleetwood.FALK ALARM?: Koncerterne er endnu ikke planlagt. Men Mick Fleetwood lover, at det bliver sidste gang. Og han lover, at bandet besøger ' alle lande i Europa'.Men, med Fleetwood Mac ved man selvfølgelig aldrig.Brian Wilson, Odeon, Odense - 29. juniSamt Tivoli, Kbh. - 30. juni HVEM: Såmænd en af verdens mest indflydelsesrige popstjerner. Som forsanger og komponist for The Beach Boys skrev Brian Wilson sange som ' God Only Knows', ' Surfin' USA' og ' Good Vibrations' FALSK ALARM?: Nej, den er god nok. Både manager, hustru og Wilson selv siger: ' så er det slut'.STATUSD QUO, Arena Næstved - 28. aprilSamt Lillebæltshallerne, Middelfart - 29. april HVEM: I over 50 år har vennerne Francis Rossi og Rick Parfitt spillet boogie som ingen andre. Mange siger, at hit som ' Caroline', ' Rockin' All Over The World' og ' Whatever You Want' lyder ens. Men publikum elsker det. Og siden 1962 har Staus Quo solgt over 100 millioner plader.FALSK ALARM?: Absolut ikke. Juleaftensdag i 2016 døde Rick Parfitt (tv). Og allerede før det tragiske dødsfald havde vennerne besluttet, at de i år ville drage på deres sidste officielle Status Quo-turné.PETER BELLI, DK-turné frem til 19. novemberHVEM: Lige siden debuten i 1959 har Belli været én af Danmarks fineste rock-, pop-, og dansktop-solister. Men nu fortæller den 73-årige legende, at han skruer ned for aktiviteterne. Således bliver den igangværende turné hans sidste ' med band og det hele'.Peter Belli vil dog fortsat lave musik.FALSK ALARM? Absolut ikke. Belli er en mand, der holder sine løfter. Helbredet har desuden været svingende.Så tjek kalenderen på peterbelli.dk/ kalender. Der er stadig få ikke-udsolgte datoer. Næste koncert 27. april i Arden ér udsolgt.
DET GRÅ GULD Flere af de helt store rock-og popnavne er på vej til Danmark - mest for at sige farvel og tak.
Coca-Cola går i offensiven i Danmark med den største ændring af sine ikoniske flasker herhjemme nogensinde.Sodavandsproducentens danske forretning halter bag efter udlandet, når det kommer til nye forbrugstendenser, og for at komme på omgangshøjde med udlandet lancerer Coca-Colas danske direktør Charlotte van Burleigh dette forår en stribe nye flasker.Formen vil dog stadig være den velkendte Coca-Cola-form, som det amerikanske selskab har brugt i over 100 år. Men udbuddet og antallet af varianter vokser markant.»Vi har brug for en langt større fleksibilitet, end vi har i dag, for at passe til langt flere forbrugs situationer. Vanerne hos forbrugerne ændrer sig og går mod flere mindre flaskestørrelser.Tankegangen om one size fits all er forældet,« siger Charlotte van Burleigh.Den store satsning betyder bl. a. comeback til en Coca-Cola-klassiker i Danmark, nemlig enlitersflasken, som ikke har været på det danske marked siden begyndelsen af 1990erne.Dengang var det i glas. Nu kommer den i plast.»Vi går tilbage til kernen. Enlitersflasken passer til meget mere og er i virkeligheden mere charmerende end de store tolitersflasker.En gang var det sådan, at jo større jo bedre, men i dag vil forbrugerne have mulighed for at vælge mindre flasker. Mange piger vil også gerne have muligheden for at vælge en plastic-flaske, der er mindre end en halv liter,« siger Coca-Colas danske direktør.Hun kalder satsningen en »signifikant investering« for virksomheden i Danmark, og kalder det også større, end da Coca-Cola gik fra store glasflasker til plastic i 1990erne, som dengang ellers var opsigtvækkende i den danske detailhandel.»Denne gang er det mere voldsomt, fordi det er alle flasker på en gang, og derfor er denne ændring det mest gennemgribende, vi har gjort i Danmark nogensinde,« siger Coca-Colas danske direktør.Trecifret investeringI Danmark samarbejder Coca-Cola med Carlsberg, som står for at tappe de brune coladråber på sit bryggeri i Fredericia, hvor der også tappes Fanta og Sprite, som ejes af Coca-Cola.Både Fanta og Sprite kommer også i nye flasker i Danmark i en senere bølge. Coca-Colas ændring i Danmark kræver, at Carlsberg investerer 150-200 mio. kr. for at opdatere bryggeriet i Fredericia.»Vi investerer et trecifret millionbeløb for at ændre bryggeriet, så det passer til Coca- Colas nye planer. Det er den største investering i Fredericia-bryggeriet, siden vi i 2008 flyttede vores øl fra Valby til Fredericia,« siger Peter Haahr Nielsen, der er offtrade-salgschef i Carlsberg Danmark.Det er Peter Haahrs sælgere, der på vegne af Coca-Cola skal sørge for at få solgt de nye flasker til de danske supermarkeder.»Det her projekt tager udgangspunkt i forbrugerne, som har forandret sig meget i de senere år. Der er langt større variation i deres vaner end tidligere. De køber ind oftere og vil have flere mindre forpakninger, end vi og Coca-Cola har kunnet til byde hidtil,« siger Peter Haahr Nielsen.Ifølge Dorthe Wimmer, der er ekspert i forbrugeradfærd i Retail Institute, kommer Coca-Cola sent i gang.»Der sker meget med de unges forbrugervaner i disse år. Mange yngre mennesker spiser ikke hjemme kl. 18 som i gamle dage. De spiser mere på farten og i alle mulige andre situationer, og det kræver andre emballagetyper, end producenterne har været vant til,« siger hun.I dag skal alle Coca-Colas store plast flaske rkunne passe ned i den samme store plastbakke, når det kører ud fra bryggeriet til supermarkederne.Det kræver, at alle flasker har samme diameter, uanset om de er 1,25 liter, 1,5 liter eller 2 liter.»Vi har været bagefter i Danmark i forhold til udlandet med nye flasker, bl. a.fordi vi har været lidt låst af vores gamle plastik bakker og -kasser. Nu har vi sammen med Carlsberg valgt at investere for at komme med på vognen, så vi er på omgangshøjde med andre lande, når det gælder Coca-Colas flasker i de nye forbrugertendenser, der er i dag,« siger Charlotte van Burleigh: »I dag har vi en 1,25 liters flaske, som faktisk ikke har helt den rigtige form, fordi den har skullet passe i en særlig diameter. Vi har med andre ord måttet gå på kompromis med vores ikoniske flaskeform i Danmark, og det vil vi gerne undgå,« siger Charlotte van Burleigh.Hun forventer, at det vil åbne for langt flere muligheder i supermarkederne end hidtil.»De nye forpakninger gør, at vi kan komme til at stå andre steder i de danske supermarkeder, så vi eksempelvis kan stå sammen med et fremstød på tex-mex-mad. Det handler om at skabe bedre indkøbsoplevelser for forbrugeren.I dag er vi låst af, at vores produkter kun står sammen med andre drikkevarer, hvor der er plads til at køre det hele ind i butikken på en stor palle. Det bliver anderledes nu,« siger Charlotte van Burleigh.Coca-Cola har rødder tilbage til 1886 i Atlanta i USA, og mærket kom til Danmark i 1935.jkon@berlingske.dk Fakta: FLASKERCoca-Cola i Danmark1935 Coca-Cola kommer til Danmark, og året efter kommer den første Coca-Cola i en 19 cl-flaske fra Wiibroe Bryggeri i Helsingør. Holmegaard laver den danske flaske.1943 Wiibroe Bryggeri ophører med at markedsføre Coca-Cola som følge af de forsyningsproblemer, der følger af Anden Verdenskrig.1959 Coca-Cola vender tilbage til Danmark med DADEKO som samarbejdspartner.1961 Coca-Cola lancerer 35 cl-flasken som modtræk til den hårde konkurrence fra danske Jolly Cola.1971 Coca-Cola lancerer 1 liter-flasken i glas.Året efter kommer 25 cl-flasken som afløser for 19 cl.1991 Coca-Cola introducerer 1,5 liter plastflaske. Nogle år efter kommer halvlitersflasken i plast.1997 Coca-Cola og Carlsberg laver formelt samarbejde om tapning i Danmark.2004 Coca-Cola lancerer 2,0 liter plastflaske.2009 Genpåfyldelige plastflasker afløses af engangsplastflasker, som indsamles og støbes om.2017 Coca-Cola i største samlede satsning på nye flasker nogensinde i Danmark, bl. a.1,0 liter flasken.Carlsberg investerer trecifret millionbeløb for at omlægge produktionen i Fredericia for at kunne tappe på nye flasker.Berlingske Grafik: Ida Jerichow / Tekst: Jesper Kongskov / Kilde: Carlsberg
Den amerikanske sodavandsproducent Coca-Cola indleder en dansk offensiv og lancerer stribevis af nye flasker på det danske marked. Partneren Carlsberg investerer trecifret millionbeløb for at føre Coca-Colas planer ud i livet.
Inde bag brillerne dukker et drilsk glimt op i øjnene. Så slår 71-årige Ahmed Dualeh en skraldlatter op.»Jeg ville have kedet mig ihjel,« klukker han så. Med tyk nordjysk accent.Det er pensionisttilværelsen, han snakker om. Dét at sætte sig velfortjent til rette i lænestolen efter mere end 45 travle år på det danske arbejdsmarked. Men han kunne og ville ikke synke ned i mageligheden.Så han blev præsident i stedet.I en stædig og ukuelig tro på, at de danske værdier, som han værner så stærkt om, kunne gøre en forskel i fødelandet Somalia.»Jeg har en mission. Mit liv har en mening. Det er jeg nødt til at gøre noget ved. Når jeg har været så heldig, så skulle fanden tage mig, om jeg ikke gør noget til gengæld for andre, der ikke har været det,« siger han med bestemthed i stemmen.I over 50 år har Danmark været dét hjem, han kalder paradis. Men historien begynder langt fra paradis.Dér, hvor kimen til ildsjælen blev plantet.Tvunget på flugt fra SomaliaAhmed Dualeh er ud af en fattig nomadefamilie, som blev tvunget til at flygte til den somaliske hovedstad Mogadishu. Under flugten døde hans mor, og hans far gik ned med flaget, gav op.' I er nu overladt til Gud' sagde faderen til den store børneflok på 12.Og skred. Overlod det store ansvar til sønnen på seks.»Jeg har vitterlig oplevet, hvad det vil sige at være fattig, har sovet på gaden i Mogadishu og haftansvaret ikke kun for mig selv, men også for mine søskende. To af mine mindste søstre døde af sult foran mig. Jeg så deres sidste åndedrag. Det gjorde ondt,« fortæller han med smerte i sin ellers glade fortællerstemme.Men det var også på gaden i Mogadishu, at den første af flere redningsplanker få år senere blev kastet ud til ham. Af den italienske urmager Luigi, der adopterede ham, gav ham tryghed og uddannelse.»Et unikt menneske med et kæmpestort hjerte.« Egentlig skulle Ahmed Dualeh have studeret agronomi. Men andre drømme havde plantet sig i den unge -og stædige -hjerne. Drømmen om Danmark. Drømmen om at blive kaptajn.At han lærte om Danmark, skyldtes en artikel i ' Reader's Digest' -' Det bedste', som det hed på dansk -om præsten fra Tjæreborg, der var blevet millionær på at sende danskere på charterferie. Imponeret læste han videre om landet og dets stolte fortid som vikingenation.Lærte dansk på tre månederSå da han efter tre år på søfartsskolen i Mogadishu måtte læse videre i udlandet, hvis drømmen om at blive kaptajn skulle realiseres, sendte Ahmed Dualeh en ansøgning om et stipendium af sted til det danske undervisningsministerium.»17 dage efter fik jeg svar,« fortæller han glad om den dag i 1967, hvor brevet landede på hans bord.»Det var et ja. Men med én betingelse.Jeg skulle lære dansk på tre måneder. Hvis ikke, var det retur til Somalia. Den kontrakt skulle jeg skrive under på,« siger han og kan ikke lade være med at trække tråde til i dag, hvor han føler, at der bliver stillet for få krav til dem, der de seneste 30-40 år er kommet til landet, og stadig ikke behersker sproget.Selv sad han i et lydstudie i Odense med en Tandberg-båndoptager og terpede dag og nat. Og efter bare to måneder gik han op til sin lærer og sagde ' jeg er klar til eksamen'. Og bestod. ' Fænomenet' kaldte læreren ham.Til sin søster skrev han, at han følte, at han var landet i paradis.»Jeg var jo heldig at komme på et tidspunkt, hvor landet var rigt, der var fuld beskæftigelse, befolkningen havde det godt,« forklarer Ahmed Dualeh om at blive taget imod med åbne arme i en tid, hvor dét at være ' en sorteper' -som han jokende kalder sig selv -hørte til sjældenhederne.Formet af A. P. Møller-jobIsær husker han sin anden redningsplanke, Jørgen Olsen fra Valby, som gav ham husly i sin kælder, mens han læste i København. Gav ham et stort bord, hvor han kunne sidde om aftenen med sine søkort. Gav ham flybilletter til Somalia, da hans hjerte var ved at briste over, at barndomskæresten Zahra var ved at blive bortgiftet til en anden.»Han blev min reservefar, han blev bedstefar for mine børn. Han passede på dem, ligesom vi passede ham, indtil han døde. Han og Luigi har betydet ufattelig meget i mit liv,« siger Ahmed Dualeh med ømhed i stemmen.Livet i Danmark i slutningen af 60erne og op gennem 70erne var selvfølgelig ikke kun lutter lagkage.Både på skoleskibet Danmark og under sine ti år i rederiet AP Møller oplevede han racisme.»Men jeg har aldrig jamret over det. Jeg var stolt af, hvem jeg var. Og svarede altid lige så rapkæftet igen.« Årene i AP Møller kalder han ' de bedste i mit liv, dér blev jeg formet'.Men det var også dér, han for første gang kom til kort som ' en sorteper'.»Tro mig, jeg var en af de bedste officerer, de havde. Men to gange blev jeg forbigået til forfremmelse.Og da blev jeg sur,« siger Ahmed Dualeh, som sagde ja til en stilling hos Aalborg Portland, hvor han endelig blev den kaptajn, han havde drømt om. Og fik sin tykke nordjyske accent.35 år boede han og Zahra i en stor patriciervilla i Aalborg. De fik fem børn. Han oprettede egen virksomhed, blev millionær, investerede pengene i et landbrugsprojekt i sit fødeland. Så kom borgerkrigen i 1991. Alt var tabt. Ahmed Dualeh kæmpede sig på fode igen. Videreuddannede sig. Begyndte på nye eventyr. Hver gang lovede han Zahra, at når han blev 65, var det slut.Men det var det så ikke.Valgt som præsident i 2012I januar 2012 blev han af eksil-somaliere fra hele verden valgt som præsident for regionen Jubaland. Og drømte om at tilføre landet nogle af de danske værdier. Uden at være i lommen på nogen.»Jeg ville ikke styres af nogen. Det var én af de ting, jeg hårdnakket prøvede at undgå,« siger han om sin fire år lange kamp for at indføre demokrati og ligestilling i landet.»Det var ikke uden omkostninger.Men jeg er både stolt af og glad for, at jeg modstod de tilbud, der kom, for ellers havde jeg bare været ligesom alle de andre. Korrupt. I dag kan jeg gå med oprejst pande. Der er ingen, der kan kaste mudder efter mig,« tilføjer han. Stolt.Han blev præsidenten fra Nordvest.Pensionisten fra ghettoen, der ville give noget tilbage til sit land.Men efter fire år opgav han sidste år drømmen. Den kostede for meget rent menneskeligt. Og skabte stor uro hjemme i lejligheden i København NV, hvor både Zahra og de fem børn med god grund frygtede for hans liv.»Jeg gav stafetten videre,« siger han.Igen nægtede han dog at sætte sig til rette i lænestolen.»Jeg har fem børn. De har det godt, har fået fine uddannelser allesammen.Og det er et af mine smertepunkter.For hver gang en af dem afslutter en universitetsuddannelse, så rykker de til USA, Frankrig, England eller Hongkong. Er væk. Jeg er glad på deres vegne over de fine stillinger i FN og store selskaber som Deloitte &amp; Touche, men så sidder den gamle mand her,« siger han. Og får igen det drilske glimt i øjet.»Jeg har et godt liv. Jeg mangler ikke noget. Så skulle fanden tage mig, hvis jeg ikke gør noget til gengæld for andre, der ikke har været så heldige. Det vil jeg blive ved med. Til den dag, jeg dør.Jeg er ikke en rig mand, jeg har en lille pension, så penge kan jeg ikke give. Men jeg kan give min tid, min erfaring, min viden. Det er dét, jeg lever for. Dét, der giver glæde. Jeg ville kede mig ihjel, hvis jeg bare skulle være en hyggelig folkepensionist,« siger 71-årige Ahmed Dualeh, hvis tid og hjerte nu er dedikeret til at bygge skoler og sundhedsklinikker til børnene i Somalia.»Det er dem, jeg brænder for.« Historien om Ahmed Dualeh og hans vej fra det københavnske nordvestkvarter til præsidentposten i Somalia kan på torsdag ses på DR2 i dokumentaren ' Præsidenten fra Nordvest'.suss@bt.dk '' Jeg er både stolt af og glad for, at jeg modstod de tilbud, der kom, for ellers havde jeg bare været ligesom alle de andre. Korrupt Ahmed Dualeh '' Jeg var jo heldig at komme på et tidspunkt, hvor landet var rigt, der var fuld beskæftigelse, befolkningen havde det godt Ahmed Dualeh.
ILDSJÆL Efter 45 år på det danske arbejdsmarked kunne Ahmed Dualeh have valgt livet som pensionist. I stedet blev ildsjælen fra ghettoen i Nordvest præsident i sit fødeland, Somalia.
Det var en varm sommerdag i august i 2014. Martin Holst var netop begyndt i 2. g på Sankt Annæ Gymnasium i Valby. Det var fredag eftermiddag, og sammen med nogle venner var han smuttet over i en park for at drikke fredagsøl. Det kørte derudad, fortæller Martin. Lige indtil hans mobil ringede.Det var Martins far, og han lød ikke, som han plejede. Martins bror, David, var blevet indlagt akut på Rigshospitalet og havde fået konstateret en svulst i hjernen.»Hen over weekenden fandt vi ud af, at det var alvorligt, og at den ikke kunne fjernes.Min bror døde allerede om tirsdagen, to uger inde i skoleåret«, siger Martin.Jeg møder ham i december 2017 til en snak om, hvordan han oplevede sin tid som elev i gymnasieskolen i en periode, hvor den personlige tragedie ramte.»Jeg håber virkelig, at man i fremtiden får en slags protokol for, hvad man gør i gymnasiet, når man har elever, der mister nærtstående familiemedlemmer. Jeg havde lærere, der var betænksomme, men jeg havde også lærere, der var det modsatte.Jeg savnede, at der var en klar linje i deres tilgang til sådan en som mig«, siger Martin, når han tænker tilbage.Han blev student i sommer, fire år efter sin gymnasiestart. Han var nemlig nødt til at droppe ud, før han igen kunne bide sig fast.»Jeg begyndte i skole, to uger efter at min bror var død. Nogle vil måske synes, at det var hurtigt, men jeg tænkte egentlig bare, at det ikke var sundt for mig at have for meget tid til at gå og svælge i sorgen.Jeg ville bare gerne have en hverdag til at fungere igen«. Martin fortæller, at han straks havde skrevet et brev til sine klassekammerater, da hans bror blev syg, og endnu et, da David døde om tirsdagen.»Jeg var åben omkring det hele og inviterede dem til at komme til begravelsen.Der kom 20 ud af 25, så jeg mærkede stor opbakning fra mine klassekammerater.Der var også et par af mine nærmeste venner, der lukkede op og gerne ville komme ud til mig, hvis jeg havde brug for at tænke på noget andet. Det var nok nemmere for dem at tilbyde at være et afbræk frem for at gå ind i en dialog om sorgen«. Martin boede dengang i i Vester Såby mellem Roskilde og Holbæk, en god times tid med offentlig transport fra Sankt Annæ Gymnasium. Men Martin elsker sang og musik, så da han skulle vælge gymnasium, faldt det helt naturligt at vælge musikgymnasiet Sankt Annæ.Sanktioner har ingen effektFor Martin var det i begyndelsen vigtigt, at de andre elever ville behandle ham, som om han stadig var den samme.»Jeg var bange for, at folk ikke ville vide, hvad de skulle sige, og at de så helt ville stoppe med at tale til mig«, siger han.Men det skulle ret hurtigt vise sig, at Martin ikke længere var den samme. Efter et par uger mærker han et mentalt skifte, hvorved han gik fra at være nogenlunde ovenpå til at synke stadig længere ned: »Jeg tror ikke, at jeg helt havde forstået det i starten, men så begyndte sorgen langsomt at fylde mere og mere. Jeg blev fraværende i timerne, kunne ikke koncentrere mig og begyndte at tænke på min bror mere eller mindre hele tiden«. Mens Martins fravær steg, gik det hastigt ned ad bakke med de faglige præstationer.Og her var der stor forskel på, hvordan hans lærere greb det an. Nogle var gode at tale med, andre ignorerede hans sorg, men gav ' sympatikarakterer', og atter andre havde ingen forståelse for hans situation, eller viste det i hvert fald ikke.»Jeg oplevede, at de var meget splittede.Der var ingen klar linje i deres kommunikation til mig. Det ene øjeblik ville de bruge sanktioner og lade mig gå op i fuldt pensum, når jeg fik højt fravær. Det næste øjeblik ville de sige til mig, at ' vi forstår godt din situation'. Det var tydeligt, at der ikke var en plan for en elev som mig. Nogle lærere gav mig fravær, hvis jeg kom tre minutter for sent. De havde ingen forståelse for, hvilken kamp det havde været overhovedet at stå op den dag. Og så var der andre, der var mere hensynsfulde«. »Men sanktioner har ingen effekt på folk i sorg. Når de sagde til mig, at jeg ville komme op i fuldt pensum, tænkte jeg, at jeg burde blive ked af det, men det rørte mig overhovedet ikke. Jeg var ligeglad«. Efter små fire måneders gradvis nedtur besluttede Martin sig for at stoppe.»Da jeg droppede ud, gik der kun kort tid, fra jeg fik tanken, til jeg førte den ud i livet. Forinden havde jeg end ikke overvejet at droppe ud. Jeg skulle bare have en studentereksamen. Men det virkede som en kæmpe lettelse, da jeg endelig traf beslutningen«, fortæller han.Tilbage på skolebænkenMartin begyndte som handikaphjælper.Det var vigtigt for ham at holde fri fra bøgerne, fra alt det faglige, og bare »arbejde med sine hænder«, som han udtrykker det. Efter nogle måneder begyndte han at blive skolesulten igen. Så han talte med en studievejleder om på ny at begynde i 2.g på Sankt Annæ efter sommerferien. Det har han ikke fortrudt, for da han tog hul på 2. g igen, begyndte den sværeste del af sorgen så småt at lette.»Jeg var stadig påvirket af at have mistet min bror, men på dette tidspunkt - ret præcist et år efter, at han var død - begyndte jeg at få det bedre. Det fyldte på en måde, hvor jeg bedre kunne styre det. I modsætning til året før, hvor sorgen bare kom væltende, og jeg intet kunne gøre«. Martin oplevede ikke, at der var mange gentagelser i undervisningen. Det gik op for ham, hvor mentalt fraværende han havde været, ' første gang' han gik i 2. g. Så der var nok at se til, også fordi han efter sommerferien flyttede hjemmefra.»Derhjemme var min mor stadig enormt ked af det og i krise, og det påvirkede mig, at stemningen var så trykket, når jeg kom hjem. Familielivet var mere eller mindre i opløsning. Vi spiste for eksempel aldrig aftensmad sammen, som vi havde gjort tidligere, og selv om jeg følte, at jeg svigtede mine forældre, kunne jeg ikke selv blive ved med at være i det derhjemme.Sorgen fyldte for meget«. Heller ikke den beslutning har Martin fortrudt, selv om det krævede ekstra kræfter at stå på egne ben.»I skolen havde jeg stadig en del dage, hvor jeg var der, men ikke rigtig fik sagt noget. Min indsats var enormt svingende.Som min lærere sagde, havde jeg et meget højt topniveau, og så var der andre dage, hvor jeg slet ikke var til stede«. I sommer kom studentereksamenen så i hus. Martin vil gerne læse videre. Endnu ved han ikke, hvad det skal være. Måske statskundskab, måske musikkonservatoriet, eller måske noget med mennesker.Lige nu er han i gang med et sabbatår som handikaphjælper, og så hører han til det korps af frivillige hos organisationen Børn, Unge og Sorg, hvor han drager rundt til gymnasier for at fortælle om, hvad der skete den dag i august for lidt over tre år siden.poul.a.pedersen@pol.dk 
Martin Holst savnede, at lærerne talte med én stemme, da han som gymnasieelev sank dybt ned i sorgen.
På Frederiksberg, lige på toppen af Valby Bakke ved København, har Zoologisk Have i flere år gjort et nummer ud af at tiltrække møde-og konferenceaktivitet, og det har vist sig at være en glimrende kilde til øget omsætning for den 158 år gamle have. 
Der er kommet flere erhvervskunder i forretningen hos Zoologisk Have i København. 
Kager og brød lavet med finesse toppet af med nogle stærke og skæve personligheder.Det er hovedelementerne i opskriften på det meget populære danske underholdingsprogram ' Den store bagedyst'. Og i dag får danskerne endnu en gang lov til at følge 10 passionerede amatørbagere jagte titlen som mesterbager på DR 1.Den store bagedyst bliver dog uden de sædvanlige dommere Mette Blomsterberg og Jan Friis Mikkelsen, men vært Timm Vladimir lover, at vi alligevel får en rigtig god sæson at se. Han er meget imponeret over de to dommere Markus Grigo og Katrine Foged Thomsen, som erstatter den tidligere populære dommerduo.Vladimir, der tager hul på sin fjerde sæson af ' Den store bagedyst', har selv haftsamme udfordring, som den nye dommerduo står over for.Nemlig at vinde seernes hjerter.»Når der er nogen, som har været der og er populære, så er der en arv, som skal løftes. Jeg har jo selv skullet overtage værtsjobbet fra Peter Ingemann (i 2014, red.), der var super populær. Så jeg ved, hvordan de nye dommere har det. Dommerne er selvfølgelig vigtige, og i særdeleshed nu, hvor der bliver fokuseret på det.Om det er Mette Blomsterberg, man står ved siden af eller ej, tænker man ikke over, når man står i studiet,« siger han med henvisning til sin egen baggrund i teaterverdenen, hvor det slet ikke er unormalt med udskift-ninger.»Nogle gange er det fint at ryste posen. Det betyder ikke, at dem, som var der før, var dårligere eller bedre. Det er bare sådan det er,« lyder det konstaterende fra Timm Vladimir. Han erkender dog, at det må være lidt angstprovokerende for det nye kuld deltagere med de to nye dommere.»Deltagerne må have været ekstra nervøse i år. De har jo vænnet sig til Jan og Mette. Og så står der pludseligt to nye dommere, og deltagerne ved jo ikke, hvor hårde de er, eller hvilke præferencer de har.Et højt niveauTimm Vladimir lover seerne, at niveauet blandt amatørbagerne i gennemsnit er højt i år end den seneste sæson. Her blev netop niveauet af amatørbagerne kritiseret. I sidste ende mener Timm Vladimir også, at det er deltagerne, der bærer programmet.»Man skal huske på, at bagedye sten er et koncept, der i store træk lever af deltagerne. Det er deres rejse man følger.« Den 49-årige vært mener, at de nye dommere er rigtig gode til at blive begejstret af deltagernes kreationer. Han fremhæver, at man i første program kommer til at se Markus Grigo omfavne en deltager på grund af vedkommendes præstation.»Det er ikke noget, der sker i hvert program. Det kan jeg love dig. Men selvom man er pissedygtig, kan man sagtens blive begejstret. Markus har jo både arbejdet på Geranium og Søllerød Kro,« fremhæver Timm Vladimir.Over en million seereI programmets seneste sæson fulgte over én million danskere med hver onsdag aften. Og omkring 1,2 millioner danskere fulgte med derhjemmefra, da man kunne se Sune Demant vinde konkurrencen. Årsagen til programmets store popularitet er ifølge Timm Vladimir, at danskerne får fredags/ lørdagshygge på en onsdag. Og kage appellerer jo til alle mennesker -store som små.»Men det er jo børnene, der bestemmer derhjemme. Så efter familien har set programmet, kan man stå op og lave de samme kager eller forsøge sig på det.« De første to afsnit i den nye sæson af Den store bagedyst er forlænget med en halv time. Det vil sige, at kage-og bageglade danskere kommer til at få halvanden times underholdning de første to onsdage i oktober. Det gør DR for, at man får endnu bedre tid til at introducere de ti deltagere, de to nye dommere samt de adskillige kager, der skal bedømmes.bopo@bt.dk '' Nogle gange er det fint at ryste posen. Det betyder ikke, at dem, som var der før, var dårligere eller bedre. Det er bare sådan det er Timm Vladimir '' Man skal huske på, at bagedysten er et koncept, der i store træk lever af deltagerne. Det er deres rejse, man følger Timm Vladimir.Fakta: TIMM VLADIMIR OM:VLADIMIRS KØKKENPå fredag kan han markere en flot mærkedag. Her har Timm Vladimirs Køkken i Valby femårs fødselsdag.»Jeg tror ikke, mange troede på det, da vi åbnede. I dag har vi 10.000 gæster om året,« siger han og fortsætter: »Vi har lige åbnet en afdeling i Aarhus.Det har stort set taget al min vågne tid. Vi har arbejdet på det i mange år, men vi overtog nogle lokaler i april, som vi har bygget om hele sommeren.Nu er vi oppe at køre. Det er en ret stor ting. Nu er vi startet forfra, selvom vi lige er begyndt at tjene penge.«.DE NYE DOMMEREDen 49-årige vært er vild med de to nye dommere. Deres samarbejde er anderledes, end det man kender Jan Friis-Mikkelsen og Mette Blomsterberg for at have.»Jan og Mette var et hold, men Mette var ligesom den, der var mest fremme i skoene, og Jan lå lige bagved og bakkede op eller var uenig.Katrine og Markus er lidt mere ' lige' i den forstand. Konceptet har aldrig været sådan nogle steder. Der har aldrig været en hoveddommer. Sådan har det helt naturligt været på grund af Mette og Jans personligheder.«.MASTERCHEFI 2011 vandt han første sæson af den danske version af tvprogrammet ' Masterchef'. Det var med til at accelerere Timm Vladimirs nye karriere som madskoleejer.Oplevelsen har også gjort, at han ved lige præcis, hvad bagedyst-deltagerne gennemgår.»Derfor ved jeg præcis, hvordan de har det under programmet. Også når de er hjemme, og det eneste, de tænker på, er bagning de næste tre måneder, indtil de ryger ud.« Samtidig lægger han vægt på, at selvom han elsker kage, så er han langt bedre i det salte køkken.DEN NYE SÆSONTimm Vladimir overtog rollen som vært i ' Den store bagedyst' i 2014, da Peter Ingemann valgte at stoppe. Han har gennem sine år som vært oplevet vinderne Tobias Hamann-Pedersen, Liv Martine Hansen og Sune Demant vinde programmet. Og den kageglade vært er mere end villig til at fortsætte hvervet.»Jeg har helt sikkert mod på en ny sæson, og jeg ved, at vi skal lave en ny sæson. Og nu er der også kommet nye dommere. De skal lige også have en sæson til,« siger han og griner.
 TV-UNDERHOLDNING I aften kan danskerne igen følge 10 passionerede amatørbagere, som alle jagter titlen som mesterbager på DR 1 .
Hvorfor tror folk, det er så svært at spå? Og særligt om fremtiden.Come on.Eksempelvis kan vi sige med stor præcision, at lidt over klokken 12 på tirsdag vil formanden for Folketinget gå på talerstolen.Pia Kjærsgaard vil takke for sit genvalg. Sende en hilsen til den kongelige familie, der har sæsonkort til den slags begivenheder. Hun vil sige nogle ord, der skal lyde grønlandsk, Naalakkersuisut - prøv selv.Det er lettere med rigsfællesskabet i Færøerne, her hedder det bare Lagting.Afslutningsvis vil hun med stor alvor sige: »Herefter giver jeg ordet videre til statsministeren, for at han kan give den i Grundloven omhandlede redegørelse for rigets almene stilling og de af regeringen påtænkte foranstaltninger«. Se selv. Det med at kigge i krystalkuglen er slet ikke spor svært.Men hov. Nu sker der noget.For der opstår forvirring i Folketingssalen.Dansk Folkepartis leder, Kristian Thulesen Dahl, beder Lars Løkke Rasmussen om at sætte sig ned igen. Den nominelle statsminister kigger desorienteret ud i lokalet, mens han med fingrene tæller mandater.Stemningen er en smule anspændt.Socialdemokratiets leder kigger indforstået.Det hele er planlagt - som så meget andet. Den radikale gruppe skumler.Udenrigsminister Samuelsen gaber. Men fingerregningen er klar. For Lars Løkke Rasmussen er der 53 VLAK-mandater. De øvrige 126 mandater er mere eller mindre imod. Statsministeren sætter sig ned.Og Thulesen Dahl kan gå i gang med sin redegørelse. »Danmark er et dejligt land« lyder de første ord.MEN MON IKKE Kristian Thulesen Dahl, når det kommer til stykket, vil lade Lars Løkke Rasmussen holde sin grundlovssikrede tale? Ydmygelsen vil trods alt være for stor. Men at Kristian Thulesen Dahl og Dansk Folkeparti har taget en rejse mod midten og nu er konsolideret som det afgørende magtparti, er ubestrideligt.Transportminister Ole Birk Olesen kan ikke tænke lavt om reguleringen af et lyskryds i Valby uden at blive sat på plads af Thulesen Dahl. Lyskryds har det bedst i Jylland, må man forstå. Ordet topskattelettelse er slettet fra ordbogen. De skal ikke tro, de er noget i Liberal Alliance.Lars Løkke Rasmussen kan med jævne mellemrum læse i landets aviser, at Thulesen Dahl ikke føler, at han bliver behandlet ordentligt. Hvilket i praksis er et krav om at blive orienteret om alt.Finanslovsforhandlingerne har udviklet sig til et skuespil, hvor regeringen tigger og beder Dansk Folkeparti om at komme til møde, så de kan gå i gang med at luge ud i finansministerens udspil.Thulesen Dahl optræder lystigt og gerne med Socialdemokratiets formand, Mette Frederiksen, og helst sammen med 3F's formand Per Christensen. Historien har nådigt begravet minderne om al den persillesovs, Thulesen Dahl fortærede på Vejlegården i protest mod selvsamme fagforenings lovlige blokade af restauranten.Socialdemokratiets åndelige leder, Dan Jørgensen, har i et intellektuelt, ærbødigt koutou sagt, at der er et værdifællesskab mellem det gamle arbejderparti og Dansk Folkeparti. Vel og mærke uden at det skabte ballade.At Thulesen Dahl fortsat støtter Lars Løkke Rasmussen som statsminister er vel dansk politiks største mysterium. Da han i forbindelse med partiets årsmøde blev spurgt, hvorfor han ikke bare pegede på Mette Frederiksen, svarede han med et bredt smil: »Lars Løkke har et lille forspring«. Tak for flæskesteg! DEN INSTITUTIONALISEREDE illoyalitet må de selv ligge og rode med i den blå blok. Mere væsentligt er det, om Dansk Folkeparti faktisk bliver taget alvorligt som et parti, der danser på magtens median.Det er jo dem, der bestemmer.Mit svar er nej.Der eksisterer en grundfascination af Dansk Folkeparti, som gør, at medierne giver partiet med den sløve kniv. Det er et magtparti, men bliver fortsat behandlet som et tosseparti, hvor succeskriteriet er, at formanden kan gå ligeud og tygge tyggegummi samtidigt.Hvilket andet parti kan holde årsmøde og ligge tre procentpoint under valgresultatet, uden at det bliver en historie? Hvilket andet parti kan år efter år få den store licensbetalte tv-station til at sende her går det godt-dækbilleder af Kristian Thulesen Dahl, Søren Espersen og Peter Skaarup, som tumler rundt med en fodbold iført xx-large trøjer? Hvilket andet parti har så let adgang til avisernes forsider - med historien om, at man vil skære 25 procent i DR's budget? Igen? At man fortsat vil pege på Lars Løkke Rasmussen.Aha. Eller at Pia Kjærsgaard mener, at hendes kollegaer i Folketinget er alt for elitære. Suk.Men stop nu med at behandle Dansk Folkeparti som et kuriosum. Tag dem alvorligt som et parti, der ønsker at bære de gyldne og tunge kæder i det danske samfund. Lad os høre helt præcist, hvad Kristian Thulesen Dahl tænker om Danmarks tilknytning til EU. Skal vi følge briterne ud i May-graven i Atlanterhavet? Lad os høre, hvordan Dansk Folkeparti tænker, at vi løser udfordringen med at skaffe arbejdskraft til at fastholde opsvinget.Vel næppe ved at genere alle, der taler udenlandsk? Lad os høre, om Thulesen Dahl som sin forsvarsordfører, Marie Krarup, mener, at der hersker en hysterisk stemning over for Rusland og Putin i Vesten? Lad os få noget, der minder om en samlet økonomisk plan fra partiet, som gerne bruger penge.Dette skal ikke læses som en kritik af Kristian Thulesen Dahl. Han mener og gør, som han gør, fordi han kan. Og han er dygtig til det. Hans årsmødetaler er et studie i stærk politisk kommunikation.Det er ligeud ad landevejen. Anekdoter smelter sammen med fakta. Ideologi er udskiftet med snusfornuft. Det er blottet for den svulstige retorik af almindeligheder, der altid ligger på lurer i de andre partier. Der er grund til at have respekt for Dansk Folkeparti. Og ikke mindst deres formand.Det er næppe tilfældigt, at Dansk Folkeparti er det mest konstante og succesfulde højrenationale parti i Europa. Men at bære ham frem på skjolde af åbne mikrofoner og ad libitum-analyser af Thulesens Dahls taktiske og strategiske evner, er at gå for langt.Man får kun brugbare og konkrete svar, hvis man spørger. Et sted at begynde er på tirsdag, når Folketinget åbner.Tag nu Dansk Folkeparti alvorligt som et parti, der ønsker at bære de gyldne og tunge kæder i det danske samfund At Thulesen Dahl fortsat støtter Lars Løkke Rasmussen som statsminister er vel dansk politiks største mysterium.Fakta: BLÅ BOG Noa RedingtonNoa Redington er uddannet i statskundskab på Københavns Universitet og Columbia University, New York. Han har arbejdet som journalist, analytiker og redaktør på Weekendavisen, Ugebrevet A4 og Ugebrevet Mandag Morgen.Fra 2008 til 2015 var han særlig rådgiver for Helle Thorning-Schmidt (S).
SIGTEKORNET Dansk Folkeparti er det mest solide og succesfulde højrenationale parti iEuropa, men bliver de højrenationale nogensinde taget alvorligt som et parti, der danser på magtens median?
Nordhavn, Carlsberg Byen, Teglholmen, Enghave Brygge, Islands Brygge, Amager Strandpark og Amagerbro.Mange nye bydele skyder i disse år op i København. Men hvor skal man slå til, hvis man gerne vil have del i fremtidens boligguld? Nye tal fra boligsiden Boliga viser, at der er stor forskel på popularitet og pris i de nye boligområder.Eksempelvis sælges lejlighederne som varmt brød i Carlsberg Byen, mens det går noget mere sløjt bare et par kilometer væk på Teglholmen. For at finde svar på, hvad der skal til for at gøre en bydel attraktiv at leve i, er Berlingske Business taget på byvandring med Frederik Rovsing, boligøkonom og direktør i Boliga.Vi mødes i Carlsberg Byen, som ligger i smørhullet mellem Vesterbro, Valby og Frederiksberg.Nye facader blander sig med de historiske, gamle bygninger på industrigrunden, som har været lukket land for offentligheden i 160 år. Kraner tårner op i horisonten som dovne giraffer, mens byggestøv hvirvler rundt mellem containere og kulturarv.»Carlsberg Byen har den fordel, at det er en kombination af nyt og gammelt. På den måde får man foræret en masse sjæl, da man ikke skal skabe et nyt miljø helt fra bunden,« fortæller Frederik Rovsing, mens vi ser op på den oprindelige indgangsport til det gamle Carlsberg Bryggeri.Rundt omkring hænger store plancher med masser af mennesker og liv og hjælper fantasien lidt på vej. Der er stadig mere byggeplads end bydel over området, som kommer til at rumme omkring 3.100 boliger - heraf 2.500 ejerlejligheder, når bydelen står færdig i 2024.Aktuelt er der 121 ejerlejligheder til salg til en gennemsnitlig salgspris på 48.000 kroner per kvadratmeter. Og der er stor interesse for at få fingrene i de nye boliger, som i snit bliver solgt på 40 dage. Til sammenligning er den gennemsnitlige liggetid i hele Københavns Kommune 110 dage, mens den for nybyggede boliger fra 2015 eller senere er 360 dage.Vi bevæger os ned mod Campus Carlsberg og det 29 etager høje Bohrs Tårn, som åbner for beboelse i august. Her kan man få en smagsprøve på det pulserende byrum, som arkitekter og byplanlæggere ønsker at skabe for fremtidens beboere i Carlsberg Byen.Frederik Rovsing forklarer, at man med de over 10.000 studerende, som sidste år flyttede ind på professionshøjskolen UCC, fra begyndelsen har sikret, at der er liv i området og kunder til de mange butikker, cafeer og restauranter i stueetagen.Erfaringer fra fortiden»Det er en af de erfaringer, man lærte fra Ørestad,« siger han med henvisning til, at man her valgte at samle handelslivet i storcenteret Field's.Et valg, som den arkitekttegnede bydel præget af glas og stål stadig kæmper med, da det suger livet ud af gadebilledet.En anden vigtig læring, man har taget med sig i byplanlægningen, er fokus på diversitet i både boligmassen og den beboerskare, man ønsker at tiltrække.»Det er lykkedes at få skabt noget »hype« om Carlsberg Byen ved at give den kreative klasse adgang til området. Folk vil gerne have de lidt skæve vinkler, og når først de kreative rykker ind, vil alle de andre også være der,« siger Frederik Rovsing.Det så vi eksempelvis ske på det i dag så mondæne Vesterbro, hvor narkomaner, prostituerede og lommetyve først fik selskab af de unge og hippe kunstnertyper og siden af middelklassen. Også Nørrebro har i de senere år gennemgået det, som i fagsprog kaldes gentrificering - og presset priserne så højt op, at den kreative klasse er rykket længere ud ad Nørrebrogade til Nordvest.Vi kører mod Sydhavnen godt to kilometer væk, som huser de nye områder Sluseholmen, Enghave Brygge og Teglholmen. Ifølge By og Havn, der står for at udvikle området, skal det på sigt rumme 9.000 boliger og 22.500 arbejdspladser.Vi gør stop på Teglholmen, da det ifølge Boligas tal er her, det er sværest at få solgt de nye boliger. I gennemsnit tager det 477 dage, mens kvadratmeterprisen ligger omkring 42.000 kroner.Modsat Carlsberg Byen bor der allerede man ge mennesker i de moderne og lidt monotone bygninger, hvoraf en del ligger side om side med kontorbebyggelser.»Det giver et kedeligt nærmiljø for dem, som bor her. Om aftenen bliver det fuldstændig tømt for liv. Byplanlægningen er langt fra lige så god som i Carlsberg Byen. Der er slet ikke kulturtilbud, butikker og cafeer i samme udstrækning,« siger Frederik Rovsing, mens vi forsøger at finde læ for den kraftige blæst.Måske havde det hele set anderledes ud en lun sommerdag med mennesker langs kajen og kajakker i vandet. I stedet ligger fasttøjrede små motorbåde og vugger ensomt i takt, mens eneste umiddelbare tegn på liv er en mand, som træder ud fra en kontorbygning for at ryge en smøg.Selv om afstanden til Rådhuspladsen på papiret er næsten den samme fra Teglholmen og Carlsberg Byen, spiller netop beliggenheden en afgørende rolle, påpeger Frederik Rovsing.»Man er længere væk fra det mere pulserende liv i de etablerede bydele. Det ligger smukt med udsigt til vand, og det er også derfor, at Teglholmen kan trække de høje priser, som det trods alt gør. Men det er lidt kedeligt,« siger boligøkonomen.Et nøk nærmere centrum ligger Enghave Brygge med en gennemsnitlig liggetid på 238 dage og en kvadratmeterpris på godt 49.200 kroner.Bryggen er »hot«Tager man en tur over på den anden side af havneløbet til Islands Brygge, går det endnu hurtigere med at få solgt de nybyggede boliger.Her er den gennemsnitlige liggetid 133 dage og kvadratmeterprisen næsten 54.900 kroner.Bydelen udspringer fra det gamle »Bryggen«, som er koncentreret i den bynære ende omkring Njalsgade.»Islands Brygge kører rigtig godt. Det er et område, som har fået lov til at udvikle sig gennem en længere årrække med det populære havnebad og et charmerende miljø,« siger Frederik Rovsing.De absolut dyreste boliger finder man i Nordhavn, hvor prisen per kvadratmeter er knap 63.700 kroner. Også her har der været fokus på at kombinere nyt og gammelt ved at bevare hovedparten af de oprindelige bygninger i Århusgadekvarteret, som bliver bydelens primære handelsområde. Ifølge By og Havn forventes en lang stribe specialbutikker, supermarkeder og cafeer at åbne i løbet af 2017 og 2018.Men Frederik Rovsing påpeger, at det trods alt kun er en brøkdel af det gamle, som kommer til at stå tilbage, når hele bydelen engang er færdigudviklet med plads til op mod 40.000 nye beboere.»Nordhavn er meget godt positioneret, men alligevel også lidt isoleret,« siger han og understreger, at det med en gennemsnitlig liggetid på 212 dage går fornuftigt med salget i Danmarks i øjeblikket dyreste postnummer.De laveste priser på nybyggeri finder man på Amager, hvor man i snit skal give knap 42.000 kroner per kvadratmeter for en lejlighed i Amager Strandpark og knap 40.500 kroner på Amagerbro.Der er dog mest rift om boligerne tæt ved stranden, hvor liggetiden er på 148 dage, mens det tager 454 dage på Amagerbro.loka@berlingske.dk Når først de kreative rykker ind, vil alle de andre også være der.Frederik Rovsing, direktør, Boliga.Fakta: Her er det »hot« og »not« at købe bolig i de nye bydeleHvis du er på udkig efter fremtidens boligguld i nogle af Københavns nye bydele, som er under udvikling i disse år, er det en god idé at kaste et blik på både udbudspriser og omsætningshastighed i de forskellige områder. Selv om kvadratmeterpriserne ligger tæt, tager det eksempelvis næsten tre gange så lang tid at sælge en ejerlejlighed på Amagerbro som i Amager Strandpark, der sammen med Islands Brygge og Carlsberg Byen ligger i den »hotte« ende af skalaen opgjort i gennemsnitlige liggetider. Det viser tal, som boligsiden Boliga har trukket for Berlingske Business.Aktuelt er der 183 ejerlejligheder bygget i 2015 eller senere til salg i de nye bydele i København.Den gennemsnitlige liggetid er 360 dage og udbudsprisen pr. kvadratmeter godt 53.600 kroner.Fem gode råd fra boligøkonomen1 Vælg en lejlighed, der henvender sig til en bred køberskare. To-og treværelseslejligheder er yderst populære, fordi de både henvender sig til par, enlige og forældrekøbere.2 Gå efter lejligheder med altaner eller udendørsområder. De har en høj gensalgsværdi.3 Køb i de bydele, hvor der er tænkt grundigt over og lagt planer for, hvordan der skabes liv i området.4 Se på kvadratmeterprisen på de forskellige projekter for at sammenligne boligerne.5 Gå en tur i området, inden du beslutter dig for køb af bolig. Det er vigtigt, at du får en god fornemmelse for lokalområdet.Kilde: Frederik Rovsing, boligøkonom og adm. direktør i Euroinvestor. com, som blandt andet ejer boligsiden Boliga.
Tag med på byvandring og få boligekspertens bud på, hvad der gør et boligområde attraktivt, og hvilke af de nye bydele i København man skal gå efter.
Unge ledige risikerer gevaldige økonomiske smæk, hvis regeringen kommer igennem med sin ' tilpasning af dagpengeregler for unge'.En halvering af dagpengene fra godt 18.000 kroner til 9000 kroner for unge ufaglærte ledige er nemlig på forhandlingsbordet under de igangværende forhandlinger om en ny erhvervspakke.Det viser interne regeringsdokumenter, som Ekstra Bladet og andre medier har afsløret.Landets allerrigeste står til gengæld til en ordentlig julegave, såfremt Lars Løkke skulle komme igennem med sine skuffeplaner, lyder det i et svar fra Finansministeriet.Erhvervspakken, som regeringen kalder ' Sammen om fremtidens virksomheder', vil nemlig give en ret så kontant gevinst i form af klækkelige skattelettelser til de velbemidlede.Fede tiderLandets 1000 rigeste personer vil således få 73.600 kroner i skattelettelse, lyder Finansministeriets skøn, hvis regeringen kommer igennem med sit initiativ.De 500 mest velhavende danskere vil 85.400 kroner mere til forbrug med udspillet, viser beregningerne.Endnu større er gevinsten for landets 100 rigeste. De får 135.200 flere kroner at lave spas for, såfremt erhvervsog iværksætterudspillet gennemføres som fremlagt af regeringen.Skattelettelsen til Danmarks bedst lønnede står i skærende kontrast til de mulige konsekvenser for unge ledige.Nyuddannede risikerer eksempelvis helt at miste retten til dagpenge de første fire måneder efter endt uddannelse, viser de interne papirer, som cirkulerer.Hård kursDen hårde kurs over for dagpengemodtagerne er iøjnefaldende, fordi Venstre-toppen med statsminister Lars Løkke Rasmussen i spidsen adskillige gange har garanteret, at hverken kontanthjælpen eller dagpengene ville blive målet for en spareøvelse foretaget af en regering med Venstres deltagelse.- Jeg siger ikke ét før valget og så gør det stik modsatte efter. Vi kommer ikke til at skære i dagpengene. Og vi kan lave en aftale om det på stedet, lød det fra statsministeren på DR.- Vi har ingen planer om at skære i kontanthjælpen, skære i dagpengene eller skære i førtidspensionen, sagde han tre dage senere på TV2.Det var i går hverken muligt at få en kommentar fra Venstre eller Dansk Folkeparti - der sidder med de afgørende mandater - til regeringens planer på dagpengeområdet.S: Løkke på randen af løftebrudHos Socialdemokratiet lyder der skarpe toner omkring regeringens dagpengeplaner.- Jeg vil gerne være med til at lave en vækstpakke, men bare ikke en, hvor det er de arbejdsløse, de nedslidte, der betaler for det. Det er ret enkelt. Hvis de gennemfører det der, så er det et løftebrud.Klokkeklart, tindrende enkelt, udtaler finansordfører Benny Engelbrecht.- De borgerlige har ellers haft held til at få ordet løftebrud til at klæbe til netop jer.Så I har hidtil været forsigtige med det begreb. Men du er ikke bange for at tage det i din mund. Hvorfor? - At der ikke ville blive pillet ved dagpengene, er både blevet sagt på DR og på TV2 af Løkke under valgkampen.Jakob Ellemann-Jensen, den politiske ordfører, sagde så sent som for en måned siden, at det ikke kom på tale. Det kan man ikke opfatte på anden vis end som et klart løfte.Derfor ligner det et løftebrud, hvis man gør netop det. Det må de selv forklare, hvorfor de er klar til.- Kan du garantere, at Socialdemokratiet ikke i en eller anden form er med til at justere på dagpengene? - Det vil vi ikke være med til.- Og det er både et løfte og en garanti? - Det er det, det er. Der er et forlig på dagpengene. Det er der ingen grund til at ændre på, lyder det fra Engelbrecht.FOA-Dennis: Forbandet svineri- Det her er endnu et ekstremt eksempel på, hvad den her regering har gang i.Nemlig at skattekroner fra fællesskabets kasse skal forsøde tilværelsen for dem, der har det allerbedst i det her samfund. Det er simpelt hen de seneste 15 års udvikling i en nøddeskal. Det gør, at vi bid for bid er ved at forandre det her samfund til en helt anden type samfund, siger FOA-formand Dennis Kristensen.- At møde enhver tanke om at gøre noget på dagpengeområdet med kommentaren om, at det er forligsbundet, og ' det kan man ikke røre ved'. Men når regeringen vil gennemføre forringelser, så kommer man med sådan noget her. Det er simpelt hen noget forbandet svineri.- Ville det ikke være underligt, hvis en borgerlig regering ikke gennemførte noget ærkeborgerlig politik? - Jo, naturligvis. De forsøger at få deres politik igennem, men det skal gøres ærligt og ordentligt.- Hvis man ønsker at tage penge fra dagpengemodtagerne og give dem til de allerrigeste, så er ærlighed at sige: ' Vi synes, nogle får for meget. De skal have mindre.Og de, som i forvejen har meget, det er vores kernevælgere.Dem vil vi gerne smøre med bladguld til deres garageport.' Se, det er ærlighed.Sarah på jobjagt: De tror, vi vil stene på sofaenDet tager kun 20 minutter at cykle fra Slotsholmen, hvor Venstre regerer, til københavnerbydelen Valby, hvor 25-årige Sarah Hovmand bor.I sommer blev hun færdig på Roskilde Universitet med et eksamensbevis i arbejdslivsstudier og kommunikation.Men her fire måneder senere kæmper den unge kvinde stadig for at få en fod indenfor på arbejdsmarkedet.Sarah har ellers gjort alt det, politikerne kræver. Taget en uddannelse. Gået efter de gode karakter. Og haft løbende kontakt til arbejdsmarkedet i diverse studiejobs inden for sit felt.Derfor har hun særdeles svært ved at forstå, at den borgerlige regering pønser på at svinge pisken over hende og andre unge på jobjagt.- De tror åbenbart, at vi gerne efter fem års studier vil sidde hjemme i sofaen og stene serier. Eller hvad de nu tænker, siger hun.- Det mest frustrerende er, at man bliver mistænkeliggjort så meget som nyuddannet.Det støder mig lidt. Jeg er ikke interesseret i at nasse.Jeg har læst fem år, hvor jeg har jagtet de gode karakterer, som vi også får at vide er vigtigt. Vi har brug for den kvalificerede arbejdskraft.Overholder reglerneHun understreger, at en stramning snarere vil gøre det sværere for hende at finde et job, fordi hun ikke vil have tid til at gøre alt det ekstra, hun gør for at jagte et arbejde.- Selvfølgelig overholder jeg de formelle regler og sender mindst to ansøgninger om ugen. Men derudover bruger jeg vel 35 timer om ugen på at henvende mig til virksomheder personligt og ved at ringe rundt i konsulentbranchen, hvor jeg gerne vil ind, og får booket møder.Det kunne jeg ikke, hvis jeg ikke havde dagpengene.- Hvis jeg var blevet ramt af den her stramning, så ville jeg være nødsaget til at tage noget arbejde uden for mit felt. Hvilket jeg også gjorde under mit studie, hvor jeg i seks år har arbejdet for Arla om natten, understreger hun.sahl@eb.dk Jeg siger ikke ét før valget og så gør det stik modsatte efter.Vi kommer ikke til at skære i dagpengene. Og vi kan lave en aftale om det på stedet Det mest frustrerende er, at man bliver mistænkeliggjort så meget som nyuddannet.Fakta: DET HAR V-POLITIKERNE SAGT OM DAGPENGENEHer et udpluk af de løfter om ikke at røre ved dagpengene, som Venstres topfolk er kommet med.Lars Løkke: - Jeg siger ikke ét før valget og så gør det stik modsatte efter. Vi kommer ikke til at skære i dagpengene. Og vi kan lave en aftale om det på stedet.7. juni 2015, DR1 Lars Løkke: - Vi har ingen planer om at skære i kontanthjælpen, skære i dagpengene eller skære i førtidspensionen.Det understreger jeg lige, fordi mine gode venner i Socialdemokratiet bliver ved med at bruge penge på at sprede den løgnagtige påstand.10. juni 2015, TV2 Kristian Jensen: - Vi kommer ikke til at sænke ydelserne for arbejdsløse. Vi har en aftale omkring dagpenge, også om hvad niveauet er, og det ligger vi fast på.1. september 2017, Berlingske Jakob Ellemann-Jensen: - Jeg kan ikke forestille mig, at ydelserne vil blive sat ned. Jeg ved godt, at det er det spørgsmål, jeg får hele tiden. Og det kan jeg ikke forestille mig.15. oktober 2017, DR2, ' Vi ses hos Clement'.
LØFTEBRUD: Beregninger fra Finansministeriet afslører enorm skævhed i regeringens prioriteringer.
Året er 1970. Charlotte Fich på ni år er sammen med sin mor, far og storesøster taget på telttur i Thylejren. Der er fyldt med hippier med langt hår og pandebånd, kvinderne er topløse, og hendes forældre sidder inde i en tipi og taler om nye måder at bo sammen på. Der er ikke rart at være, for luften er tyk af tobaksrøg.Charlotte Fichs veninde Rikke hjemme fra Dragør er kommet på besøg, og de render rundt og leger. En dag har en gruppe hippier malet sig på hele kroppen og danser for turisterne, der i busser besøger det alternative samfunds eksperiment med demokrati og fri lyst." Rikke og jeg synes, de er pinlige. Og så kommer Rikkes far og mor og henter Rikke igen. Nu ser de det her kaos, og der er ikke noget, jeg kan gøre ved det," skriver Charlotte Fich, der ikke kan huske, hvor de spiste deres mad.Det, der gjorde mest indtryk dengang, var det nøgne postbud med posttasken, der gik rundt mellem teltene og råbte navne op, og en forvildet sjæl i hvide klæder, der troede, han var Jesus.Med skuespilleren Charlotte Fichs bidrag til antologien " Min barndom i 70' erne" er vi på hovedet tilbage i det forherligede, forkætrede og oprørske årti, hvor alting tilsyneladende kunne lade sig gøre.Utopierne fløj højt, og der blev eksperimenteret med normer og rammer for kønsroller, familiemønstre og skoleformer i et tempo, der gav baghjul til tidligere årtier som 1940' ernes besættelsesramte mangelsamfund og de nøjsomme 1950' ere.Som hjemme hos Charlotte Fich, hvor forældrene sammen med Jesper Jensen, forfatteren til " Den lille røde bog for skoleelever", havde været med til at revolutionere Dragør Skole, så børnene fik friere udfoldelsesrammer. En dag hed forældrene ikke længere mor og far, men Benni og Mogens - og blev skilt. Og den skoletrætte Charlotte tog på Tvind-efterskole i Salling ved Skive.Denne antologi er som de fire tidligere fra forlaget Lindhardt og Ringhof, hvor kendte danskere skriver om deres barndom i henholdsvis 1940' erne, 1950' erne og 1960' erne, også skrevet i børnehøjde.Men selvom fænomener som lilleskoler, Thylejren, Tvind, atomangst, oliekrise og bilfri søndage, skilsmisser, at der kun var en tv-kanal, nemlig Danmarks Radio, orange gardiner, ølkassereoler og at " Alle røg.Som i alle", som journalist Isabella Miehe-Renard skriver, er fælles for bidragyderne, var der stor forskel på opvæksten på land og i byer.Således var livsstilsekspert Christine Feldthaus' barneår i Sønderborg trygge og præget af " ro, renlighed og regelmæssighed", og hver øre blev vendt, så der kunne blive råd til gulstensparcelhuset og den grønne alpeost-farvede Morris Minor til en formue af 7000 kroner. Spørgsmålet dengang for en ung teenager var, om man var disker, flipper eller rocker. Og med sin hang til " Saturday Night Fever" med John Travolta var Feldthaus disker med højhælede sko, feminine kjoler og krøllejern." Jeg tænker tilbage på 70' erne som en god tid i et trygt provinsmiljø. (...) Hos os var der især fokus på det nære, lokale liv med familie, venner, institutioner og foreningsliv.Og selvom der i min by sikkert har været en del politisk vakte, husker jeg det, som om jeg selv mest brugte fritiden til at dyrke mine interesser og venner," skriver Christine Feldthaus.Anderledes formørket var opvæksten for tv-og radiojournalist og forfatter Gitte Løkkegaard i det lille landsbysamfund Bording Kirkeby på kanten af den jyske hede.Her herskede et lodret hierarki med provsten, der tronede øverst over erhvervslivet, store familier og missionen." I landsbyen stillede man hverken sorg, glæde eller angst til skue. Man bar den skæbne, Gud havde pålagt én. I stilhed og uden at bebrejde hverken ham eller mennesker. Man var aldrig blevet lovet noget let liv på jord. Tværtimod," skriver Gitte Løkkegaard.Man ruttede heller ikke med sproget. Så da hendes store bulderbasse af en far, der som tredje generation drev et tømrer-og snedkerfirma, døde af sygdom som 42-årig, var landsbyen et håbløst sted for et barn i sorg.Men der var lys i mørket.Gitte Løkkegaard fik sin gang hos en venindes familie, hvor kærlighedens sprog blev talt, verbalt og fysisk. Her fik hun troen på, at livet ville hende det godt, for " der skal kun et enkelt menneske til for at redde et andet", som hun skriver.Et andet sted i provinsen, i Odder, voksede pressechef Søren Anker Madsen op i " Matador" som søn af byens isenkræmmer, der havde forretning i hovedgaden: " Selv om der er over 20 år, fra tv-serien forlader Korsbæk, til jeg kommer til verden på Odder Sygehus, er persongalleriet, scenografien og det dramaturgiske forløb næsten fuldstændig parallelt i den fiktive stationsby i nærheden af København og den faktiske i Østjylland, hvor jeg voksede op," skriver han.Ude i verden på den anden side af sognegrænsen boede folk i kollektiver, diskuterede kønsroller, var bange for atomkrig, tog på festival, blev skilt, var socialister, røg hash, demonstrerede og hørte hård rock. Men det gjorde de ikke i Odder. " Jeg gik til afdansningsbal i matrostøj på sildebensparkettet i Central Hotellets teatersal, hvor en Misse Møghe sad og hamrede i det opretstående klaver." Alle voksne røg, undtagen Søren Anker Madsens mor, der til gengæld gik med store røgfarvede briller.Børnene var ikke under opsyn dengang som nu. Dagene gik med leg på villavejene, nogle gange fik man bank af de store drenge, og man eksperimenterede også med krudt og puttede patroner i fars haglgevær og sigtede efter hinanden. Som Søren Anker Madsen skriver, er det stadig overraskende for ham, at så mange slap levende fra deres barndom i 70' erne.Kulinarisk stod menuen i hans barndomshjem på den månedlige papkasse med frosne hakkebøffer, ærter og panerede camembert frites fra DFØ, Dansk Fryse Økonomi.Det gjorde den også i det almennyttige byggeri på Sjælør Boulevard i Valby ved København, hvor tv-redaktør ved dagbladet Politiken Henrik Palle trådte sine barnesko.Så når man blev indbudt til at spise hos en kammerat, så smagte maden nøjagtig som hos alle andre: " Det var en utrolig tryghed, at alle spiste den samme medisterpølse med den samme optøede blomkålsblanding og kartofler og brun sovs og Bähnckes taffelsennep til at tage den grimme smag af mononatriumglutamat, der sikrede total ensartethed i alle retter," skriver Henrik Palle.Hjemme hos ham var de ikke fattige, de havde bare ingen penge. Derfor var han altid på jagt efter måder at tjene penge på til at finansiere Anders And &amp; Co. og senere teenagemagasinet Go eller Vi unge. Selv indledte han sin karriere i bladbranchen i 1974 som omdeler af Syd-Vest Bladet, der indbragte 12,50 kroner for rutens 250 eksemplarer.I antologien er der også læseværdige bidrag fra skuespiller Lars Bom, tv-journalist Kim Bildsøe Lassen, rocksanger Jimmy Jørgensen, forfatter Julie Hastrup, journalist Christian Mohr Boisen, tv-journalist Signe Ryge Petersen og forfatter og haveentusiast Signe Wenneberg.Hun, der tilbragte sin barndom på Midtsjælland, får det sidste ord: " 70' ernes progressive miljøer handlede efter min mening (og set fra min barnehøjde) meget om at symbolanalysere og være ekskluderende frem for at være inkluderende og åben. Jeg oplevede, at det handlede om små bitte semiotiske koder for, hvad der var fedt/ ufedt, velset/ ikke velset, reaktionært/ ikke-reaktionært, i orden/ ikke i orden. Det fyldte virkelig meget. Og det synes jeg var virkelig dumt."remar@k.dk 
Lindhardt og Ringhofs antologiserie er nået til " Min barndom i 70' erne" med nye eksperimenterende livsformer, socialistiske lilleskoler, oliekrise og angst for atomkrig.
Der findes ikke mange farverige fortællinger om Kåre Schultz, for en stor del af forklaringen på hans succes er netop, at han aldrig træder forkert.Derfor kan aktieanalytikerne ikke komme i tanke om én eneste anekdote fra deres møder med den lyshårede medicinalboss, og derfor begrænser barndomsvennerne sig til at tale om Lundbecks afgående topchef i almene vendinger.Han er social, sjov og skarp, siger de allesammen - og det passer uden tvivl, men hovedpersonen efterlader sig altså ikke ligefrem et scrapalbum af finurligheder.Én historie har dog overlevet i 20 år hos Kjeld Birch, som ved årtusindskiftet var managing director hos Novo Nordisk med indirekte reference til kvalitetschefen Kåre Schultz. Sidstnævnte var lige blevet forfremmet, igen-igen-igen, og skulle på et tidspunkt illustrere over for en større forsamling, hvordan han agtede at flytte rundt på funktioner, procedurer og afdelinger for at optimere organisationen.Pointen var, at den slags er nødt til at foregå i et hurtigt ryk - hvilket pludselig fik Kåre Schultz til at rive ærmet på sit sorte jakkesæt af for at understrege budskabet over for de forbløffede medarbejdere.»Det må have været et minutiøst forberedt stunt, for man kan jo ikke bare trække ærmet af en jakke, vel,« siger Kjeld Birch og griner i telefonen.Han er i dag ledende partner i headhunter-firmaet Sam International med speciale i medicinalindustrien, hvor Kåre Schultz mandag atter fik sit publikum til at måbe. Da topchefen annoncerede sin afsked med den danske erhvervsscene til fordel for Teva Pharmaceutical Industries med hovedsæde i Israel, faldt Lundbecks aktiekurs således med mere end 10 pct.»Hvad skal man sige,« sagde Lundbecks bestyrelsesformand, Lars Rasmussen, i de tidlige morgentimer og forsøgte at berolige markedet med, at virksomheden i Valby er blevet et langt mere interessant selskab at anføre, siden Kåre Schultz ankom for et par år siden og skar forretningen til med overvældende succes.Investorerne hæftede sig ved det samme.Bare med omvendt fortegn.»Kåre har lavet en fantastisk turnaround.Det er klart, at der vil være en kæmpe usikkerhed om, hvem de får ind, og hvilken strategi de kommer til at lægge,« lød det fra Johnny Madsen, investeringschef hos Dansk Formue-&amp; Investeringspleje.Særlige egenskaberDermed er vi tilbage, hvor vi slap headhunteren Kjeld Birchs fortælling, for hvad er det helt præcist, Kåre Schultz kan ud over at hive en dramatisk pointe ud af ærmet over for organisationen i ny og næ? »Han er en mester i at eksekvere. Men man skal ikke underkende, at han også er en strategisk meget velfunderet mand med en evne til at tænke langsigtet,« siger Kjeld Birch og betegner den 56-årige medicinalboss som en generalist snarere end en specialist på sit felt.Det sidste betyder - fortsætter headhunteren - at Kåre Schultz ikke har været bange for at fokusere mere på indtjeningen end alt andet hos Lundbeck. Blot 91 dage efter sin tiltrædelse i foråret 2015 og midt i Lundbecks 100-års festivitas fyrede han 1.000 af de 6.000 medarbejdere og omkalfatrede virksomheden ved at satse mindre på Europa og mere på USA, mindre på forskning og mere på forfi-nelse inden for de fire sygdomsområder - depression, skizofreni, alzheimers og parkinsons - hvor forretningsmodellen i forvejen havde bevist sit værd.»Det er altså ikke stor magi,« konstaterede topchefen i forlængelse af spareplanen, der fjernede omkostninger for ikke mindre end 3 mia. kr. og fik Lundbecks aktiekurs til at stige med mere end 100 pct. sidenhen.Resultaterne har skam også været til at tage og føle på. Kåre Schultz har stort set kunnet opjustere forventningerne hvert eneste kvartal og er efter alt at dømme på vej mod et rekordresultat for 2017, selv om han formentlig ikke selv kommer til at skrive regnskabet under. Han forlader nemlig posten, så snart afløseren er fundet - og får i øvrigt en sign-on fee på 20 mio. dollars for det ud over at kunne glæde sig over udsigten til en samlet lønpakke for de næste fem år på op til 45 mio. dollars inklusive grundløn, bonusser og et fortløbende aktieincitamentsprogram.De høje tal er dog ikke et nyt bekendtskab for den økonomiuddannede mand med bopæl i Holte. Ifølge Økonomisk Ugebrev tjente Kåre Schultz 37,8 mio. kr. i 2016 hos Lundbeck, og året forinden modtog han et gyldent håndtryk på 72,7 mio. kr. fra Novo Nordisk, der i sidste minut vragede ham som Lars Rebiens arvtager.Ekspansion i USADet fik den dybt skuffede vicesherif til at sætte sig i spidsen for Lundbeck få dage senere og ekspandere kraftigt i USA, alt imens Novo Nordisk oplevede modgang på den anden side af Atlanten og måtte sagtne farten for første gang i flere årtier. Med andre ord var det svært at overse Kåre Schultz' betydning begge steder, hvilket Lars Rebien da også senere medgav i et opsigtsvækkende interview med Jyllands-Posten, hvor han betegnede Schultz som sin vigtigste medarbejder side om side med forskningsdirektøren, Mads Krogsgaard.»De to har bidraget utrolig meget. Den ene på den kommercielle side, den anden på den forskningsmæssige side,« forklarede Lars Rebien, som nu har fået en plads i Novo Nordisk Fonden og ikke ønsker at kommentere Schultz' skifte.For Kjeld Birch - der stoppede hos Novo Nordisk i 2002 - er det langtfra en overraskelse, at Kåre Schultz' karriere er nået så vidt.»Allerede dengang blev der lagt mærke til ham. Han fik hurtigt større og større ansvarsområder,« siger headhunteren og vurderer, at topchefens transparente og direkte stil var og er hans største styrke.Det samme siger aktieanalytikerne Søren Løntoft Hansen fra Sydbank og Michael Friis Jørgensen fra Alm. Brand Markets. De er begge imponerede over, at Kåre Schultz kunne præsentere en plug and play-turnaround så hurtigt hos Lundbeck, der i 1. halvår af 2017 omsatte for 8,5 mia. kr. mod 7,5 i 2016 og 7,2 i 2015.»Normalt vil en ny CEO gerne lige ind under huden på selskabet først. Én ting er derfor at komme med sådan en masterplan så hurtigt.Noget helt andet er at levere på den,« siger Søren Løntoft Hansen over telefonen fra Lissabon i Portugal, hvor analytikeren er til en diabeteskonference.En ekstra dimensionDiabetes er netop et af de områder, som set fra analytikersiden giver Kåre Schultz' skifte en ekstra dimension. Novo Nordisks hovedmarked kan nemlig meget vel vise sig at blive en jagtmark for Teva, der lider under at være verdens største producent af kopimedicin i en tid, hvor prisen på generiske produkter presses ned overalt.I august måtte Teva eksempelvis nedskrive værdien af kopiproducenten Actavis med hele 38 mia. kr. to år efter at have opkøbt firmaet for 250 mia. kr. Samtidig slås Teva med bestikkelsessager, gæld og dårlig lønsomhed i en grad, så to andre topchefer i branchen tidligere har sagt nej til Kåre Schultz' post.Hvorom alting er, har det israelske selskab været tvunget til at satse mere og mere på patentbeskyttet medicin, altså originale produkter, de seneste år, hvilket i lyset af Kåre Schultz' fortid meget vel kan føre til en forstærket kamp mellem Novo Nordisk og Teva inden for diabetesområdet i almindelighed og de biologiske lægemidler i særdeleshed. I hvert fald tyder hans skifte på, at han stadig har noget at bevise over for de folk, der vragede ham, lyder det fra Michael Friis Jørgensen.»Tror du ikke det,« spørger aktieanalysechefen hos Alm. Brand Markets retorisk, men understreger dog - i lighed med alle andre - at Schultz først og fremmest skal skære til og sortere fra og dermed leve op til kælenavnet Hard-Kåre.»Han tør at træffe de ubehagelige og usikre beslutninger. Det lyder måske som en nem øvelse, men det er det bestemt ikke,« konstaterer Michael Friis Jørgensen.Det fører os frem eller rettere tilbage til Lundbeck. For hvilken profil skal dog kunne erstatte Schultz? Manden med det pletfri skudsmål og den store lønpakke? Det er som altid svært at forudsige, men headhunteren og analytikerne vurderer hver især, at det bliver en ekstern kandidat, i og med at Lundbeck ikke har en tydelig kronprins.Den nye topchef skal først og fremmest fortsætte strategien, men er dog nødt til at pumpe mere liv i den pipeline af produkter, som Kåre Schultz' i første omgang nedprioriterede.På den måde - og det skal selvfølgelig understreges midt i al rosen - slap han for at forholde sig til de langsigtede konsekvenser af sine nedskæringer. Og det var nok hans plan hele tiden, fortæller en ansat anonymt.For alle vidste, at Kåre Schultz' var på vej til noget større, forlyder det. Alle vidste, at han havde noget i ærmet.rene.deichgraeber@finans.dk 
INDSIGT: Lundbecks afgående topchef er en mester i at eksekvere, lyder det hele vejen rundt. Og måske har det hele tiden været hans plan at forlade forretningen lige efter turnarounden.
Et privat nordisk byggekonsortium planlægger at bygge 4-5 store kollegier i København med tilsammen over 2.000 boliger af en ny type.De unge skal bo i mindre møblerede værelser, hvor selve opholdsrummet kan være ned til 9 kvadratmeter - til gengæld skal fællesarealerne fylde meget, og der skal være fast personale og morgenmadsservering.En ny og moderne måde at tænke kollegieboliger på, siger initiativtagerne.Men et af storkollegierne med plads til knap 300 unge, som skal placeres i det mondæne nybyggerkvarter i Nordhavn, rejser en proteststorm hos beboere i området.De peger på, at lokalplanen i dag kun giver lov til at bygge 100 ungdomsboliger i området ved Århusgade, og de opfatter en tredobling som alt for massivt. Og desuden et brud på lokalplanens og kommuneplanens krav om en størrelse for ungdomsboliger på 25-50 kvadratmeter.»Det vil forrykke beboersammensætningen i hele kvarteret voldsomt og er helt i strid med de forudsætninger, vi købte bolig på i Nordhavn«, siger en af de mange protesterende naboer, Ida Stephens.Indtil videre har 238 naboer skrevet under på et krav om, at planerne om byggeriet skal stoppes.Københavns teknik-og miljøforvaltning afviste i maj kollegiekonsortiets ønske om at dispensere fra den eksisterende lokalplan. Men ejeren af grunden, udviklingsselskabet By og Havn, som gerne vil sælge grunden til konsortiet med byggeplanerne, pressede på, og By og Havn har nu sikret sig, at der i stedet udarbejdes et forslag til såkaldt tillæg til lokalplanen.Det er en ændring, som vil kunne lovliggøre de planlagte 277 ungdomsboliger på det omstridte byggefelt med nummer 1.24.Ideen til byggeriet kommer fra den nordiske ejendomsinvesteringsvirksomhed Nordic Real Estate Partners (NREP), der formelt har købt grunden, men overdragelsen er ikke sket endnu, for der er tale om en betinget købsaftale, hvor By og Havn først skal sikre NREP's projekt. Det er NREP, der også står bag planerne om tilsvarende kollegier andre steder i København, henholdsvis i Ørestad, Valby, på Frederiksberg og Amager.Et nej er ikke bare et nejSagen i Nordhavn kan blive lidt af et dilemma for Københavns Kommune, som har brug for mange flere ungdoms-og studieboliger, i takt med at tilstrømningen af unge fortsætter.Planen om det nye kollegium i Nordhavn blev første gang fremlagt for Københavns Kommune i marts. By og Havn fortalte om ideen på et borgermøde i midten af maj - på trods af at kommunen to uger forinden faktisk havde afvist at dispensere fra lokalplanens loft på 100 ungdomsboliger.»Det viser jo, at By og Havn ikke tager et nej alvorligt«, siger Ida Stephens.I begyndelsen af juni startede beboerne en underskriftindsamling mod projektet og sendte en klage til politikerne på Københavns Rådhus samt til By og Havn.By og Havn svarede tilbage, at »vi er ærgerlige over den lokalt opståede modstand«. »Det er åbenbart ikke formidlet klart nok i lokalplan, nyhedsbreve, nabomøde mv., at Århusgade-kvarteret er tænkt at være et tæt, mangfoldigt og dynamisk bykvarter med en bred beboersammensætning og med et intenst byliv«, hed det i brevet til naboerne.Senere samme måned svarede Københavns Kommune, at man på rådhuset var »indstillet på at indgå i dialog om projektet«. Af mailudvekslingen fremgår det, at forvaltningen håber at kunne fremlægge forslaget til et tillæg til lokalplanen til politisk behandling i efteråret.Beboerne har skrevet til kommunen, at kollegieplanerne er »uigennemtænkte« og efter deres opfattelse kun er opstået, fordi By og Havn ikke har haft held til at sælge den omstridte grund til erhvervsformål.At By og Havn ønsker kollegieprojektet virkeliggjort, fremgår af en ret skarp mail til en enhedschef i kommunen fra planchef i By og Havn Rita Justesen, som naboerne har fået aktindsigt i: »Du efterlyser en argumentation for at muliggøre det ønskede antal kollegieboliger.Den generelle mangel på kollegieboliger samt ønsket om en mangfoldig boligsammensætning i Nordhavn er vel ganske seriøse argumenter«, skriver Rita Justesen og fortsætter: »Hvis du har brug for en uddybning heraf, kunne du måske starte med at forklare, hvorfor der kun er tilladt 100 kollegieboliger i Århusgade-kvarteret? Det forekommer ikke umiddelbart logisk på baggrund af den aktuelle mangel på kollegieboliger«.Under 9 kvadratmeterPlanen er at bygge 205 kollegieboliger og 72 etværelseslejligheder plus 14 fælleskøkkener og fællesarealer med foyer, reception, café, lounge, projektrum, læsesal, fitness, vaskeri, som placeres i stueetagen, samt åbne tagterrasser. Selve opholdsrummet kan være fra 8,85 til 20,34 kvadratmeter store, men dertil kommer bad og toilet, entré og fællesområder.Ud over at antallet af studieboliger i området skal overskrides med en faktor 3 i forhold til lokalplanen, peger naboerne også på, at bygherren vil bygge mere i dybden på grunden end tilladt i lokalplanen for at gøre plads til korridorer mellem værelserne. Og at kravene i lokalplanen til afstanden til nabobygninger heller ikke kan overholdes helt.Fordækt procesNaboerne har bedt Ankestyrelsen - som tilsynsførende for kommunerne - at vurdere, hvorvidt socialdemokraten Lars Weiss, næstformand for Borgerrepræsentationen i København, og teknik-og miljøborgmester Morten Kabell (EL) er inhabile, når tillægget til lokalplanen kommer til afstemning, fordi de begge også sidder i bestyrelsen for By og Havn, og fordi kommunen har en økonomisk interesse i, at By og Havn genererer overskud til ejerkredsen.Ida Stephens er træt af, at hun og hendes naboer bliver skudt i skoene, at de er »velhavere, der ikke vil have unge mennesker ind i deres rige kvarter«. »Det er helt forkert. Vi vil meget gerne have unge ind og få et kvarter med en blandet beboersammensætning. Men det handler om, at en balanceret lokalplan pludselig skal ændres drastisk, fordi By og Havn ikke kan sælge en grund, og så prøver de at proppe tre gange så mange studieboliger ind, end der er planlagt«, siger hun og tilføjer: »Der kommer til at bo mange fra en bestemt gruppe med en bestemt adfærd, hvorimod familieboliger typisk vil være beboet af forskellige grupper såsom børnefamilier, enlige, unge og ældre«. By og Havn ønsker ikke på nuværende tidspunkt at medvirke til interview, men Michael Soetmann, udviklings-og salgsdirektør i By og Havn, har sendt Politiken et skriftligt svar. Her understreger han, at »siden 2008, hvor vi afholdt en konkurrence for udviklingen af Nordhavn, har Århusgade-kvarteret været tænkt som et tæt, mangfoldigt og dynamisk bykvarter med en bred beboersammensætning«. »Derfor syntes vi, det var en god idé, der understøtter visionerne for kvarteret, da NREP henvendte sig til os med ønske om at opføre kollegieboliger på deres byggefelt.Projektet kræver dog et tillæg til lokalplanen, og helt i overensstemmelse med den danske planproces har vi henvendt os til Københavns Kommune og anmodet om et lokalplantillæg«, skriver Michael Soetmann.Ungdomsghetto, nej takKøbenhavns Kommunes teknik-og miljøborgmester, Morten Kabell, er på ferie, men partifællen Allan Mylius Thomsen understreger, at partiet støtter byggeri af flere ungdomsboliger, samtidig med at der »selvfølgelig skal lyttes til de lokale indsigelser, hvis de føler sig pressede«. Allan Mylius Thomsen understreger, at der endnu ikke ligger noget konkret på politikernes borde, men han synes umiddelbart, at det lyder »spekulativt«, at værelserne skal være helt ned til knap 9 kvadratmeter.»Vi er ikke interesserede i at lave en ghettodannelse med mange unge, men vi må se det konkrete udspil først«, siger han.I Ørestad bag Danmarks Radio er et andet tillæg til den eksisterende lokalplan netop nu i høring for at skabe plads til endnu et kollegium af samme type med i alt 426 boliger.flemming.christiansen@pol.dk Vi er ikke interesserede i at lave en ghettodannelse med mange unge, men vi må se det konkrete udspil først Allan Mylius Thomsen, EL.
KØBENHAVN Det offentlige selskab By og Havn presser - på vegne af en privat investor - Københavns Kommune hårdt for at få tilladelse til at bygge tre gange så mange studieboliger som tilladt. Naboerne er i oprør.
